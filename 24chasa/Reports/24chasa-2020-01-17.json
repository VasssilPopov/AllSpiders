{"url": "https://www.24chasa.bg/novini/article/8084984", "text": "Дископатия попречи на основния свидетел по делото срещу бившия депутат от ГЕРБ Живко Мартинов - търговеца Антон Проданов, да се яви в спецсъда за нов разпит. Показания обаче даде семейство от Варна, което притежава неработещ цех за производство на колбаси в Добрич. Екатерина Георгиева и синовете й през 2011 г. отдали сградата под наем на Проданов, за да продължи да работи и да изкарат някой лев. Но вместо да спечелят, пострадали, оплакаха се те. Свидетелите твърдят, че не познават бившия депутат. Срещнали се с него едва през декември м.г. при нотариус, за да заверат документи по делото. Живко Мартинов е обвинен от прокуратурата, че на 4 пъти е изнудвал Проданов да му даде общо 4 т суджук, филе и телешка пастърма под предлог, че уж били за премиера. След скандала, наречен “Суджукгейт”, Мартинов напусна ГЕРБ. “Не искам да се занимавам с политика след всичко, което се случи с мен. Вече 2 г. и половина нямам право да напускам страната. Занимавам се със строителство и с търговия със зърно”, каза Мартинов. Проданов освен свидетел е и частен обвинител по делото. Договорът между него и Екатерина Георгиева бил сключен през март 2011 г. Под него стоял подписа на единия й син, но в действителност тя контактувала с бизнесмена. Цехът бил оборудван с машини, 15 г. жената работела там. Спряла, след като синът й Константин пострадал тежко след катастрофа с мотор. “Никакви пари не съм видяла от Антон, 1 лев не ми е платил. Той ме потърси през февруари 2011 г., опитах се да го разбера и да му помогна като производител, но това ми беше грешката. Не плати нито един наем”, заяви пред съда Георгиева. Проданов докарал в цеха свои машини. Помолил първите 3 месеца да му отложат плащанията, тъй като чакал други да му се разплатят. Уверявал, че ще се издължи.  През октомври спрял да плаща тока, разказа Георгиева. \"Водата я бяхме пренебрегнали като по-малко перо\", добави тя. На 22 ноември нейна близка от Добрич й съобщила, че “всичко е отворено” и се товарят разни неща от цеха. Като пристигнали, Георгиеви видели, че се изнасят меса. Машините били на палети, за да бъдат извадени с кран. В двора имало \"здрави момчета\", казва съпругът на Георгиева - 63-годишният Красимир. “По телефона Антон каза, че ни носи парите, а като пристигнахме се държа арогантно. Каза на персонала да излезе и си тръгна. Машините останаха. Аз се обърнах към нотариус, за да опишем какво има в цеха. Синовете ми останаха да пазят през нощта. Сложихме и охрана”, разказа Георгиева. На Проданов била пратена нотариална покана да плати всички разходи, но без резултат. Свидетелката обясни, че след справка в Агенцията по вписванията разбрала, че бизнесменът има големи задължения, част от тях към НАП. “Не подадох сигнал в МВР. Реших, че едва ли ще си върна нещо и няма смисъл да харча повече пари”, обясни жената в отговор на въпрос на прокурор Георги Николов. Свидетелката уточни, че е ходила само веднъж в цеха в Добрич между март и ноември 2011 г. и видяла, че работи. Георгиева бе разпитана по искане на адвокатите на бившия депутат - Христо Ботев и Виктор Михайлов, бивш вътрешен министър. Тезата им е, че 4-те тона суджук не са били произведени. Предстои допълнителен разпит на Антон Проданов, който вече е давал показания по делото. Според обвинението Живко Мартинов \"е упражнил принуда\" спрямо бизнесмена от началото на 2012 г. до началото на 2013 г. като го заплашил, че ще му прати данъчни проверки, за да \"смачка фирмите му\". Настоявал да получи деликатеси, приготвени по конкретна рецепта, в която да включи и еленско месо. До следващото заседание Поданов може да се запознае с разпита на свидетелите от Варна. Очаква се спецсъдът да изиска информация за това дали има дела срещу него или други разследвания срещу бившия депутат Мартинов. ", "date": "2020.01.17", "title": "Основният свидетел по \"Суджукгейт\" имал дългове, не си платил наема"}
{"url": "https://www.24chasa.bg/novini/article/8085078", "text": "Заплахите, отправено от Иран, само ще изолират още повече страната, заяви специалният представител на Държавния департамент за Иран днес, след като върховният лидер на Техеран аятолах Али Хаменей каза, че битката на Иран може да се пренесе отвъд неговите граници, предаде Ройтерс, цитирана от БТА. \"Докато режимът продължава да заплашва света, той ще става все по-изолиран\", заяви Брайън Хук пред журналисти във Вашингтон. \"Докато Иран не започне да се държи като нормална държава, неговата изолация само ще се засилва\", добави той. По-рано днес, по време на първата си петъчна молитва от осем години, Хаменей заяви пред богомолци, викащи \"Смърт на Америка\", че елитният Корпус на гвардейците на ислямската революция ще пренесе битката си отвъд границите на Иран, след като САЩ убиха виден ирански генерал. Брайън Хук заяви също, че САЩ налагат санкции на бригаден генерал Хасан Шавапур от Корпуса на гвардейците на ислямската революция (елитните части на иранските въоръжени сили).", "date": "2020.01.17", "title": "Вашингтон: Заплахите на Техеран ще го изолират още повече"}
{"url": "https://www.24chasa.bg/novini/article/8080321", "text": "Началото на 2020 г. донесе нова вълна от рестрикции на старите дизелови и бензинови автомобили в големите европейски градове. Мегаполисите в Стария континент масово забраняват достъпа на возила с мотори, изхвърлящи прекалено много вредни емисии, за разлика от България, която бавно, но сигурно се превръща в още по-голяма автомобилна гробница. У нас не само още няма никакви забрани за движение на старите и цапащи автомобили, а дори и собствениците на такива плащат по-малък екоданък от новите коли. От 1 януари Брюксел и Барселона забраниха достъпа на нафтови автомобили, произведени преди 2005-а, и бензинови от миналия век.  - вторият по големина град в Испания, сложи “стоп” на тези возила от 7 сутринта до 20 ч. Собствениците на такива превозни средства могат да искат разрешение за управлението им за десет дни в годината. Новите правила важат за площ от 95 квадратни километра и създават най-голямата нискоемисионна зона в Южна Европа. През първите три месеца собствениците ще получават известия, без да бъдат глобявани. Изключение ще се прави за тези притежатели, които могат да докажат годишен доход под 8000 евро - за тях забраната ще важи от следващата година. Стари коли с чужди номера ще влизат в центъра със специален документ, издаван от местната управа. Барселона очаква забраната да изведе 50 000 коли от градския център. През 2021-а забраната ще обхване също камиони и автобуси. Според общината мярката ще позволи намаляването на емисиите на азотен диоксид с 15 процента. Схемата следва примера на системата  която бе въведена в края на 2018 г. и разрешава движението в историческия център на столицата само за коли на живеещите в района и за коли, които не замърсяват въздуха, и на приходящи. Тази зона обхваща 472 хектара. От Нова година   също спря движението на дизелови автомобили с регистрация преди 2005 г. на територията на т.нар. зона с ниски емисии, която обхваща целия Брюкселски регион. Нарушителите подлежат на глоба от 350 евро. Санкцията няма да бъде въведена незабавно. Предвиден е преходен период от 3 месеца, като глобите ще бъдат ефективни от 1 април. Преди да влязат на територията на столицата на Белгия, Изисква се информация за типа превозно средство, евростандарт и тип гориво. Сайтът е достъпен на английски, френски, немски и холандски език. Регистрацията е безплатна, а всяко нерегистрирано превозно средство подлежи на глоба от 150 евро. В брюкселската зона с ниски емисии може да се шофира, като от същия сайт се закупи дневен пропуск на стойност 35 евро на ден. Допускат се максимум до 8 екобилета годишно за един автомобил. В  където мощните дизелови машини са издигнати в култ, екоактивистите първи предизвикаха общините на по-големите градове за забрана на дизелите. В германската столица от забраната за движение на дизелови автомобили със стандарт, по-нисък от Евро 6 (произведени преди 1 септември 2016-а), ще бъдат засегнати 192 000 коли, а в по-широкия район “Бранденбург” - 289 000. Шофьорите на по-старите леки автомобили, обхванати от забраната, които все пак искат да влязат в забранените зони, ще трябва да плащат 25 евро, а на товарни автомобили - 75 евро. Изключения са предвидени за живеещите в тези зони, за автомобили на инвалиди, таксита, доставчици, ремонтни екипи, линейки. Редица германски градове въведоха забрани за движение на по-стари дизелови коли по определени улици след скандала “Дизелгейт” от 2015 г.  обаче е пред всички в битката с автомобилите. Дания планира да забрани продажбата на бензинови и дизелови автомобили от 2030 г., от 2035-а - и на хибридите. Алтернатива остават колите на ток и велосипедът. В момента Копенхаген е европейският град с най-малко автомобили на жител. Общината в  пък забрани достъпа на частните превозни средства до центъра. Премахнати са 700 паркоместа, а на тяхно място е изградена пешеходна алея. На една улица в сърцето на финансовия хъб в   също ще бъдат предприети крути мерки за ограничаване на замърсяването на въздуха. Там от пролетта ще бъде напълно забранено движението на бензинови и дизелови автомобили. Става дума за Изключение ще правят само линейките. Значителна част от улицата минава през жилищен квартал, като целият район там ще се включи в пилотен проект за 18 месеца, по време на който ще се изследва промяната на качеството на въздуха. Следващата година собствениците на най-замърсяващи автомобили, произведени преди 2000 г., няма да могат да шофират през центъра на   а посетители с автомобили от провинцията ще трябва да плащат дневна такса, за да се движат из града. Тези две радикални мерки бяха обявени от кмета Габриела Фирджа и след месец ще бъдат гласувани в общинския съвет. Планът предвижда всички коли без екосертификат или с Евро 1 и Евро 2 (произведени преди 1999 г.) да бъдат забранени в центъра. На автомобилите от провинцията с екостандарт Евро 2 е напълно забранено да влизат в столицата. Собствениците на коли с Евро 3 (произведени пред 2005 г.) ще могат да се движат из центъра само с винетка, която ще струва 15 евро за месец. Кметът на Букурещ иска всички автомобили, регистрирани на друго място, да купуват винетки от 2,1 евро на ден или 402 евро годишно. В  през деня движението на дизелови автомобили с първа регистрация през 2001 г., както и на бензинови модели, произведени преди 1998-а, е забранено в определени зони. От средата на тази година движението на по-старите коли ще е напълно забранено в широкия район на Париж и по-точно в района, заобиколен от магистралата, която разделя града от предградията. В  пък въведоха строги правила за дизеловите коли. Северните региони наложиха мерки за дизелите от октомври до края на март - забраняват за движение през работните дни на нафтови автомобили преди 2000 г. За всеки автомобил, който влиза в централната зона на  трябва да се плаща “такса замърсяване” в размер от 2 до 10 евро на ден в зависимост от класа на автомобила. На входовете на централната зона на Милано са монтирани При нарушения на водачите се налагат глоби от 70 евро нагоре. Автомобили, които използват алтернативни горива като природен газ или електрическа тяга, както и линейки, полицейски автомобили и противопожарни коли, се освобождават от таксата. за да се справи със замърсяването на въздуха, каза преди дни сръбският министър на околната среда Горан Триван. В последните 5 г. са внесени между 600 000 и 800 000 стари автомобила, половината от които се озовават в Белград. Над половината от колите, които влизат в страната, са на възраст между 13 и 19 г. и излъчват много вредни емисии.", "date": "2020.01.17", "title": "Барселона прави 95 кв. км район с ниски емисии, в Милано събират до 10 евро на ден такса замърсяване"}
{"url": "https://www.24chasa.bg/novini/article/8085142", "text": "ТЕЦ \"Бобов дол\" се очаква да изключи едната си инсталация за горене на отпадък. Това стана ясно след посещението на министъра на околната среда Емил Димитров в централата. \"Тази инсталация няма комплексно разрешително, въпреки че са в процедура на издаване на всички документи. Очаква се до месец-два да получат разрешителното. Казах им, че трябва веднага да спрат изгарянето на отпадъка\", каза министър Емил Димитров пред \"24 часа\". Очаква се другата седмица да бъде издадена принудителна административна мярка за спиране. Министър Димитров уточни, че замерванията на емисиите във въздуха са в норма. И контролното измерване, което тази вечер е направено на комина, също е показало, че няма отклонение от нормите.", "date": "2020.01.17", "title": "След посещение на министър Емил Димитров в ТЕЦ \"Бобов дол\" спират да горят отпадък"}
{"url": "https://www.24chasa.bg/novini/article/8085148", "text": "Разузнавач от националната полиция, двама братя, вуйчо им и служителка в обреден дом са част от групата за имотни измами, която преди дни бе разбита от спецпрокуратурата и вътрешна сигурност в МВР.  Според обвинението, членове на бандата са Мирослав Дебрелиев, Стефан Кръстев, Пламен Дебрелиев, Атанас Костов и Андрей Билярски и служителката в обреден дом Миглена Стоянова, която обаче е на свобода. Групата действала от 2015 г. до началото на тази. Те били наблюдавани от три месеца, като основно с намирането на починали или възрастни хора без близки се занимавали Мирослав и Стефан. Точно Стефан е този, при който разследващите се натъкнали, че е сключил граждански брак с починалата Любка Коева в Русия. Оказало се обаче, че двамата никога не са ходили там, както и че бракът всъщност е \"сключен\", след като жената вече е била покойница. Групата хвърлила око на нейния апартамент на бул. \"Витоша\". Тя също така разполагала и с няколко банкови сметки, като само едната от тях била близо 500 хил. лева. Когато жената починала, на място отишла оперативна група и запечатала жилището. При повторен оглед в апартамента се оказало обаче, че полицейските лепенки били скъсани, някой е тършувал вътре и от жилището изчезнали и 50 хил. лева.  Ролята на полицай Атанас Костов била да рови в системата на МВР и да открива самотни хора на възраст без роднини и с какви жилища разполагат. Самият той обясни пред съда, че влязъл в системата защото неговият приятел Стефан го помолил да го съдейства при закупуването на жилище, но да не минава при брокери, а само да му даде телефони и адреси на хора, които продават директно. Вуйчото на двамата братя Мирослав и Пламен пък превеждал между 300 и 600 лева на хора, на които фиктивно били записвани имотите.  След 4-часово заседание съдът остави в ареста Мирослав и Стефан, а пусна под домашен арест полицаят Костов, защото страда от онкологично заболяване. Пламен и вуйчо му Андрей пък излизат на свобода срещу 10 хил. лева гаранция. Решението може да се протестира или обжалва пред Апелативния специализиран съд. ", "date": "2020.01.17", "title": "Разузнавач от националната полиция, 2-ма братя и вуйчо в бандата за имотни измами"}
{"url": "https://www.24chasa.bg/novini/article/8084826", "text": "69-годишна габровка, която през целия си живот не е напускала България, по документи от няколко месеца е покойница в Германия. Смъртният ѝ акт е бил издаден във Фрайбург и изпратен на българските власти. Вследствие на това Яна Георгиева остава без пенсия и всякакви права. Жената разбира, че е мъртва за държавата, преди месец и половина “Извика ме пощаджийката. Каза: веднага върви в НОИ, защото ти спират пенсията, понеже си умряла. И аз веднага тръгнах - да видят хората, че съм жива”, разказа Георгиева. Въпреки че жената отишла в НОИ да докаже, че е жива, пенсията ѝ била спряна. Служителите се оправдали с получения от Германия на 8 юни смъртен акт. Преди 5-6 години Яна Георгиева е изпратила своя европейска здравна карта до българин във Фрайбург, който обещал, че ще я вземе на работа. Този документ служи за доказване на здравни осигуровки навсякъде в ЕС и реално в него фигурират всичките лични данни на Яна. Мъжът, предлагал работа, бил приятел на сина ѝ Светомир. “В едно от неговите завръщания сподели, че ще си прави собствен бизнес - транспортна фирма в гр. Фрайбург, и ще му трябват хора. Попита дали майка ми не иска да отиде да чисти в офиса. Обеща, че ще я осигурява, за да може да вземе по-хубава пенсия Говореше за 2000 евро заплата”, спомня си Светомир. Жената се съгласила и извадила европейска здравна карта, която изпратили до негова племенница в Русе. Приятелят взел документа, тръгнал за Германия, но назначението се отлагало по различни причини, докато в един момент казал, че фирмата му фалирала. “Изобщо не сме подозирали, че може да злоупотреби с личните данни или да се случи нещо подобно”, обяснява синът. Близките подозират, че българинът е откраднал личните данни на Яна и в продължение на 5-6 години друга жена се е представяла за нея в Германия Семейството на Яна Георгиева е пуснало жалби и искова молба до съда за отмяна на смъртния акт, но юристи им казали, че няма да го отменят в България, докато не стане в Германия. Изпратили запитване за случая до Министерството на външните работи. С тяхно съдействие успели да научат, че в болница в община Фрайбург е починало лице с имена Яна Георгиева Георгиева. За да може да бъде изписано тялото, руска гражданка, представяща се за дъщеря на мъртвата, представила удостоверение за раждане Цялата документация обаче не е предоставена на българския дипломатически представител. Междувременно Яна от Габрово е със спряна пенсия, ограничен е и достъпът ѝ до здравеопазване, а тя е с множество заболявания. “Много зле се чувствам и не мога да отида на лекар, защото не съществувам. Имам схващания на цялото тяло, трудно се движа, по цяла нощ не мога да спя, че ми изтръпват краката и ръцете. Имам дабет, прекарала съм инфаркт”, изброява тя. Близките не знаят дали в Германия се води някакво разследване за откраднатите лични данни. Междувременно от общината във Фрайбург поискали да изпратят копия на оригиналните документи на Георгиева - акт за раждане и лична карта. Ще доведе ли това до отмяна на смъртния акт и кога, семейството не знае.", "date": "2020.01.17", "title": "Спряха пенсията на жена, обявена от Германия за мъртва (Обзор)"}
{"url": "https://www.24chasa.bg/novini/article/8085223", "text": "Магар е починал от остра пневмония в болница в централния град Покхара, съобщават от едноименната му фондация. През октомври 2010 г. от Книгата на рекордите на Гинес обявяват Магар, чийто ръст е 67.08 сантиметра, за най-ниския човек в света със запазена подвижност. Преди това е бил рекордьор в категорията за тийнейджъри, предава БТА. През 2012 г. титлата за най-нисък човек е разделена на две категории - със и без запазена подвижност. Джунри Балауинг, 27-годишен филипинец с ръст 59.93 сантиметра, е най-ниският човек в света, който не може да се движи без асистенция. Рекордът за най-нисък човек на планетата принадлежеше на друг жител на Непал - Чандра Бахадур Данги. Непалецът с ръст 54.6 сантиметра почина през 2015 г., припомня агенцията. /", "date": "2020.01.17", "title": "Почина най-ниският подвижен човек в света (Видео)"}
{"url": "https://www.24chasa.bg/novini/article/8085237", "text": "Украинският президент Володимир Зеленски отказа да приеме оставката на премиера Олексий Хончарук и каза, че иска да му даде втори шанс на този пост, предадоха световните агенции. \"Реших да дам шанс на Вас и на Вашето правителство\", каза Зеленски по време на среща с Хончарук. Кадри от срещата бяха качени в сайта на украинското президентство. Зеленски каза, че сега не е време за трусове в политическата и икономическата ситуация в страната. Президентът обаче не изключи кадрови промени в правителството, предава БТА. По-рано днес Хончарук обяви, че подава оставка, след като медии разпространиха приписвани на министър-председателя изявления с критики срещу президента Зеленски, предаде Франс прес. \"За да разсея всякакви съмнения за нашето уважение и доверие към президента, написах молба за оставка и я предадох\" на Зеленски, написа Хончарук във Фейсбук. Според Хончарук \"събитията се разгръщат около качени в мрежата файлове, монтирани от фрагменти на записи от съвещания в правителството\", чието съдържание изкуствено създава представата, че премиерът и неговият екип не уважават държавния глава, уточнява ТАСС. На 15 и 16 януари в ЮТюб бяха качени аудиозаписи, за които се твърди, че са направени на съвещания на Хончарук с финансовия министър на Украйна, управителя на националната банка и други висши служители. На записите се чува глас, за който се твърди, че е на премиера, да казва, че Зеленски има примитивни представи за икономиката. Хончарук заяви, че става дума за мащабни атаки в медиите срещу него лично и срещу кабинета му. Депутати от партията на Зеленски \"Слуга на народа\" сезираха Службата за сигурност на Украйна с молба да разследва евентуалното подслушване на премиера, добавя руското издание \"Лента\". Сега по време на срещата на Зеленски с Хончарук, на която президентът отказа да приеме оставката на премиера, не стана дума за приписваните от социалните медии думи на Хончарук, отбелязва Франс прес. Президентът само призова премиера да подобри сътрудничеството си парламента и да оптимизира заплатите на висшите правителствени представители. Изплащането на значителни бонуси на тези представители породи през последните седмици скандал в Украйна, посочва агенцията. \"Такива заплати не може да има в Украйна при настоящото състояние на нашата икономика\", заяви Зеленски. Украйна, бивша съветска република, е смятана за една от най-бедните страни в Европа. Според украинските закони парламентът по принцип е този, който приема или отхвърля оставката на премиера. Зеленски разполага обаче с абсолютно мнозинство него. По време на днешната среща освен това Зеленски поръча на премиера да подготви отчет за своята работа до 4 февруари, предаде ТАСС.", "date": "2020.01.17", "title": "Зеленски отказа да приеме оставката на премиера Хончарук"}
{"url": "https://www.24chasa.bg/novini/article/8084432", "text": "60-годишният българин Красимир Къртиков бе намерен убит в дома си в Лондон. Според английската полиция той е починал от множество наранявания, извършени миналия уикенд. Безжизненото му тяло е било открито в понеделник сутринта след подаден сигнал първо до спешна помощ в 8,50 часа. В сряда съдебно-медицинска експертиза установила, че става въпрос за насилствена смърт. В четвъртък вечер е арестуван 44-годишен мъж по подозрение, че е извършил престъплението и е отведен в полицейски участък в Западен Лондон. От съобщение на българското вътрешно министерство по случая става ясно, че основният заподозрян е друг български гражданин. По искане на водещия разследването английски детектив нашата полиция е направила проверка за него. При нея е установено, че у нас мъжът е известен с множество криминални прояви за кражби и наркотици. В архива на МВР има 19 заявителски материала срещу него. “Нашето разследване се движи бързо, но бихме искали да разговаряме с всеки, който е виждал Красимир след 16 часа на в събота на 11 януари. Призоваваме и всеки, който е бил в района на улица “Уайтхорс”, да се замисли дали не е чул нещо смущаващо, или да е видял нещо необичайно в събота вечер и през нощта в неделя и да се свърже с полицията”, заяви детектив Хелън Ранс, която води разследването. Тя подчерта, че близките на Къртиков са съкрушени и задача на разследващите е да разберат бързо какво точно се е случило с него и да изправят пред съд виновните. Според британски медии убитият българин живеел сам в боксониера на приземен етаж в близост до гара Селхърст в южния лондонски квартал Кройдън. Работил е като електротехник. “Красимир беше добър човек, шокиран съм от случилото се с него”, казва негов колега. Намерен е пребит до смърт в жилището си. Работната версия на разследващите е, че престъплението е извършено на 12 януари.", "date": "2020.01.17", "title": "Сънародник преби до смърт в Лондон BG електротехник (Обзор)"}
{"url": "https://www.24chasa.bg/novini/article/8085285", "text": "Трюдо още веднъж призова Техеран да обезщети бързо близките на жертвите на тази драма. Семействата на 57-те канадски граждани и на 29-те души с разрешително за постоянно пребиваване в страната, които са загубили свои близки в тази драма, отнела живота на общо 176 души, ще получат незабавна правителствена помощ от 25 000 канадски долара (17 000 евро). Тази сума ще послужи за компенсиране на семействата за пътуванията, които те са направили заради катастрофата, и за нужните погребални разходи, поясни Трюдо. \"Искам да бъда ясен. Ние очакваме Иран да компенсира тези семейства\", заяви Трюдо на пресконференция днес. \"Аз се срещнах с тях. Те не могат да чакат седмици. Те имат нужда незабавно от помощ\", каза Трюдо относно семействата на жертвите. Той призова Иран да изпрати за анализи във Франция двете черни кутии на разбилия се самолет, предаде Ройтерс. Трюдо подчерта, че Франция е една от малкото страни в света, които са способни да разчетат самолетни черни кутии. За двете кутии на самолета, разбил се край Техеран, той каза че са силно повредени. Трюдо също така заяви, че репатрирането на тленните останки на загиналите в катастрофата канадски граждани ще започне в идните дни, предаде ТАСС.", "date": "2020.01.17", "title": "Канада дава по 25 000 долара на близките на загиналите в украинския самолет"}
{"url": "https://www.24chasa.bg/novini/article/8085298", "text": "Правителството на Италия учреди Национален ден на Данте Алигиери, който ежегодно ще се отбелязва на 25 март, съобщават италианските медии. Решението е било прието от министерския съвет по предложение на министъра на културата Дарио Франческини. Дата на Националния ден не е била избрана случайно, казва Франческини. Изследователите предполагат, че именно в този ден е започнало пътешествието в отвъдното в \"Божествена комедия\", предава БТА. Всяка година по принцип на 25 март италианците отдават почит на Данте, считан за основоположник на книжовния италиански език. Догодина се навършват и 700 години от кончината на твореца, роден през 1265 година и починал през 1321 година.", "date": "2020.01.17", "title": "25 март става Национален ден на Данте в Италия"}
{"url": "https://www.24chasa.bg/novini/article/8085388", "text": "Щандът на Русия на най-голямото изложение за храни “Зелена седмица” бе затворен за два часа заради незаконни месни продукти. Става въпрос за 20 незаконно внесени салама. “Вносът на свинско месо от Русия е забранен. Никога не е имало опасност за посетителите”, съобщиха организаторите на изложението. Около 14 ч. в първия ден на събитието посетителите в залата на Русия бяха евакуирани, а палатата затворена. Русия е единствената страна, която заема пълна зала на 5000 квадратни метра и на практика е най-големият изложител от всички 72 държави, представени на тазгодишното издание на “Зелена седмица”. Руските изложители са от 18 региона.  До акцията се стигна заради заповед на Окръжния офис на ветеринарномедицинския район Шарлотенбург-Вилмерсдорф от Берлин. предпазна мярка, тъй като на щанда е установено нелегално внесено свинско месо от Русия. Митническите представители контролираха цялата изложбена площ на Русия. Около 280 л стоки са конфискувани от пет щанда. За тях не са били представени съответните митнически документи. Малко след 16 ч. залата отново беше отворена за посетители.", "date": "2020.01.17", "title": "Незаконни наденици затвориха щанда на Русия в Берлин"}
{"url": "https://www.24chasa.bg/novini/article/8085073", "text": "Хората в болничен, които не спазват предписания им режим на лекуване или пътуват в чужбина, ще бъдат глобявани и ще връщат всичките пари за временна неработоспособност, които са получили от НОИ. Това е една от мерките, които предлага правителството, за да се спрат злоупотребите с болничните. Те са описани в анализ на НОИ и НЗОК, който в сряда социалната министърка Деница Сачева внесе за одобрение от кабинета и го получи. Мерките ще бъдат обсъдени на тристранка до месец. Служители от здравните инспекции, НОИ и РЗОК ще правят планови и внезапни проверки за спазване на определения в болничния лист режим на лечение. Това ще може да става и Гранична полиция пък ще има достъп до базата данни с болничните и така веднага ще може да подава сигнали до НОИ, ако болен напуска страната. Предлага се и лекарите да изписват по-кратки болнични, както в края на 2019 г. предложи бившият социален министър Бисер Петков. От 30 на 20 дни се намалява продължителността на временната неработоспособност с болничен от лекарска комисия. И от 180 на 120 дни без прекъсване. След изтичане на 120 дни непрекъснат отпуск или 240 дни с прекъсване в две предходни календарни години и в годината на боледуването ще се ходи на ТЕЛК. Джипито пък ще изписва до 7 вместо 14 дни непрекъснат отпуск по болест. Ако болният не оздравее ще трябва пак да отиде до кабинета на личния лекар. За една година пък джипито ще има право да ни предписва едва до 20 дни с прекъсване. Освен това за профилактични прегледи вече няма да се издава болничен, а служебна извинителна бележка от лекаря, в която ще се посочва часът на явяването и приключването на изследването или прегледа. Работодателите ще могат да упражняват контрол върху болничните, като една от идеите е болничният лист да се подписва и от лекар, с който работодателят има сключен договор. Освен това ще може да праща служителите си на повторна експертиза в болница, с която има сключено споразумение. Това обаче може да става само със съгласието на работника. Системите на НОИ, НЗОК и НЕЛК ще трябва да се интегрират, за да може всеки ден да се прави експертно наблюдение на постъпилите в електронния регистър данни. Всеки трети болничен, които е платил НОИ през 2018 г., е с диагноза “Остър бронхит, неуточнен”, “Увреждания на междупрешленните дискове в поясния отдел”, “Остра инфекция на горните дихателни пътища, неуточнена”, “Заплашващ аборт” и “Вирусна инфекция, неуточнена”. Близо 80% от болнични листове са издадени от извънболнична помощ - лични лекари и специалисти, показва анализът. и късната есен - октомври и ноември. Според анализа болните не сливат празниците си. Най-често боледуват работниците в автомобилния сектор, строителите, шивачите и IT специалистите. Макар и болничните листове с по-кратка продължителност до 7 дни да са най-често издаваният вид болнични листове, не те са причината за нарастването на разходите, обясняват от НОИ. Причината са продължителните до 30 дни. Най-много болнични за първите девет месеца на 2019 г. са издадени на хора между 45 и 54 г. Според анализа се увеличава броят на хората в предпенсионна възраст между 55- 64 г., които ползват болнични.", "date": "2020.01.17", "title": "Мерки! “Болни” плащат глоба и връщат пари на НОИ, ако тръгнат на почивка в чужбина (Обзор)"}
{"url": "https://www.24chasa.bg/novini/article/8084449", "text": "Майките на малки деца в Истанбул ще имат право да получат безплатни карти за пътуване в градския транспорт, съобщи днес кметът на мегаполиса Екрем Имамоглу, цитиран от турската телевизия НТВ и БТА. Общо 1 милион и 160 хиляди майки на деца до четиригодишна възраст ще имат право да получат безплатни карти за пътуване в обществения транспорт на Истанбул, написа в Туитър Имамоглу. Той уточни, че решението е било прието единодушно от Общинския съвет на града.", "date": "2020.01.17", "title": "Майките на малки деца с безплатни карти\nза градския транспорт в Истанбул"}
{"url": "https://www.24chasa.bg/novini/article/8084483", "text": "Турският президент Реджеп Тайип Ердоган заяви днес, че ще говори с руския си колега Владимир Путин за непоносимата ситуация в Идлиб - крепост на бунтовниците в Северозападна Сирия, подложена на бомбардировки от сирийския режим въпреки споразумение за примирие, предаде АФП. Ердоган посочи, че ще засегне въпроса по време на международна конференция за ситуацията в Либия, която ще се състои в неделя в Берлин. Ще бъда в Берлин в неделя и Путин също. Имам намерение да обсъдя всичко това подробно с Путин. Последните развития в Идлиб са непоносими, заяви Ердоган днес пред журанлисти в Истанбул. Близо 20 цивилни и десетки бойци бяха убити в сряда и четвъртък в провинция Идлиб, където сирийския режим поднови бомбардировките с цел да завладее един стратегически град, според Сирийския център за наблюдение на правата на човека. Тези насилия са регистрирани въпреки новото спиране на огъня, влязло в сила в неделя. То бе постигнато по инициатива на Москва, която подкрепя режима на Башар Асад, и Анкара, която подкрепя бунтовниците. Проправителственият вестник \"Ал Уатан\" обвини за \"провала на спирането на огъня\" \"терористични организации\", които \"нарушиха\" примирието, атакувайки сирийски военни обекти. Тяхното извинение е винаги едно и също, винаги готово: терористични групировки направиха това или онова. Това са лъжи. Откога три или четиригодишни деца станаха терористи?, каза Ердоган днес. Заради тези развития и макар конференция в Берлин изглежда посветена на първо място на Либия, аз имам намерение да засегна там обстойно ситуацията в Идлиб, добави Ердоган. Турция и Русия, чиито отношения дълго време бяха белязани от недоверие, засилиха през последните години сътрудничеството си за Сирия и от седмици се опитват да направят същото за Либия. По призива на Ердоган и Путин на 12 януари в полунощ влезе в сила режим на прекратяване на огъня между правителството в Триполи, подкрепяно от Анкара и признато от ООН, и силите на маршал Халифа Хафтар, подкрепяни от Москва.", "date": "2020.01.17", "title": "Еродган иска да говори с Путин за ситуацията в Идлиб"}
{"url": "https://www.24chasa.bg/novini/article/8082403", "text": "Иван Костов е един от първите учители в политиката за Нено Димов, който бе принуден да си отиде заради водната криза в Перник. Арестуваният министър на околната среда в оставка първоначално е категоричен привърженик на експремиера и го защитава с всички сили, когато той стартира проекта ДСБ през 2004 г. от едно от събранията около учредяването на партията. Иван Костов седял на импровизираната трибуна отпред, а към него се приближил неособено известен към онзи момент млад мъж с брада. Лидерът не осъзнал, че микрофоните са включени, и възкликнал: Непознатият за аудиторията е Нено Димов, който по време на управлението на Обединените демократични сили е заместник-министър на околната среда и водите. През първите години той защитава яростно Костов. На упреците, че Командира е създал партия за лична употреба, бъдещият министър казва: \"Точно обратното е. Костов отиде при гражданското общество, защото то го повика\". Върл застъпник е на всички политически тези на бившия премиер и ги отстоява саможертвено. Започва да напада доскорошния си патрон и шамаросва партията с думите: \"За покойните или хубаво, или нищо\". Нещо повече - Съвсем очаквано делегатите не го избират. Оттам нататък критиките на Нено Димов валят непрекъснато: \"Проектът ДСБ е изчерпан, защото е тухла във фасадната демокрация. Създадохме го с много ясна идеология, искахме да изградим десницата на бъдещето, противопоставихме се на статуквото и на олигархията преди 3 години. Причината за нашето създаване вече не съществува\", казва министърът в оставка. След известно време Нено Димов напуска формацията, от която е избран за депутат, и След края на мандата си се отдава на университетска кариера и се връща към професията си. Точно тогава излиза със серия скандални интервюта, в които твърди, че глобалното затопляне е измама за трилиони. \"Знам, че като стана министър, ще ме бият заради тази теза. Този мит се експлоатира от зелените и е възможно да стана обект на атаки по този повод\", казва преди 3 години, когато е номиниран от ВМРО за министър на околната среда и водите. Това се случва пред групата на патриотите в момента, в който им представя себе си и концепцията си за ведомството. Очевидно е смятал, че това е единствената му ахилесова пета, но причина за оставката му стана водната криза в Перник, а не тезите срещу глобалното затопляне.", "date": "2020.01.17", "title": "\"168 часа\": Нено Димов се учи от Костов. После иска да го свали като лидер"}
{"url": "https://www.24chasa.bg/novini/article/8084507", "text": "Руското министерство на отбраната обвини днес полската съпротива срещу нацистите, че е убивала евреи и украинци във Варшава по времето на Втората световна война, предаде Франс прес, цитирана от БТА. Министерството публикува разсекретени документи от войната в специален уебсайт - warsaw75.mil.ru. Тези документи свидетелстват за факта, че подразделения на Армия Крайова са избили останалите във Варшава украинци и евреи и са взели за заложници съветски офицери, избягали от германски плен, се казва в изявление на руското ведомство. Армия Крайова е била основната организация на полската съпротива срещу нацистката окупация. Тя е била създадена на полска територия и ръководена от полското правителство в изгнание, базирано в Лондон. Антисемитизмът сред членовете на полската съпротива е деликатна тема в Полша, отбелязва Франс прес. Москва отправи обвиненията на фона на засилващото се напрежение между Русия и Полша по отношение на Втората световна война. Полският премиер Матеуш Моравецки в края на миналия месец разкритикува руския президент Владимир Путин, който заяви, че Полша си е сътрудничела с германския лидер Адолф Хитлер. Путин също така наскоро омаловажи тайния протокол към пакта Рибентроп-Молотов, подписан на 23 август 1939 г. и довел до поделянето на част от Източна Европа, включително на Полша, между Нацистка Германия и Съветския съюз, отбелязва Франс прес. Съветският съюз атакува Полша на 17 септември 1939 г., докато полската армия все още води отчаяна битка срещу германските сили. Съветският съюз окупира обширна част от полската територия преди германското нападение срещу СССР на 22 юни 1941 г. Днес се навършват 75 години от превземането на Варшава от Червената армия през 1945 г. В тази връзка полското външно министерство заяви в Туитър, че Червената армия е освободила Варшава, но не е донесла свобода на Полша, предаде ТАСС. \"Ние се отнасяме с уважение към кръвта, пролята в борбата с фашизма. Червената армия освободи Варшава от немска окупация, но не донесе свобода на поляците\", се посочва в изявление на полското министерство, което също така критикува установената след 1945 г. политическа и икономическа система в страната. Над 600 хиляди съветски войници са загинали на територията на Полша по време на Втората световна война, припомня агенцията.", "date": "2020.01.17", "title": "Москва обвини полската съпротива от войната: Избивала е евреи и украинци"}
{"url": "https://www.24chasa.bg/novini/article/8084543", "text": "Британското министерство на финансите заяви, че е обявило цялата организация Хизбула за терористична групировка съгласно регламента \"За тероризма и финансирането на тероризма\", и ще замрази активите й, предадоха Ройтерс и БТА. Преди това само военното крило на Хизбула беше обект на замразяване на активи според британските правителствени правила. Хизбула, силно въоръжена групировка, обявена за терористична организация от САЩ, е създадена през 1982 г. от иранския Корпус на гвардейците на ислямската революция и е важна част от оглавяван от Техеран регионален съюз, известен като \"оста на съпротивата\", отбелязва Ройтерс.", "date": "2020.01.17", "title": "Великобритания обяви цялата Хизбула за терористична организация"}
{"url": "https://www.24chasa.bg/novini/article/8084334", "text": "Франция разположи радарна система на източния бряг на Саудитска Арабия, за да усили отбраната на съюзника си след ракетните атаки по петролната инфраструктура на кралството през септември, съобщиха френски представители, цитирани от Ройтерс и БТА. По думите им, по източното крайбрежие на Саудитска Арабия е разположена радарна система в рамките на мисията на така наречената тактическа група \"Ягуар\". Те отказаха да дадат повече подробности. \"На Арабския полуостров и в Арабско-персийския залив, където напрежението се покачва, разположихме за рекордно кратко време тактическата група \"Ягуар\", която ще допринесе за успокояването на саудитското кралство\", заяви в обръщение снощи към френската армия президентът Еманюел Макрон. Тази инициатива досега не беше обявена. Париж обвини Иран, че е извършил атаката с ракети и дронове, парализирала саудитска петролна рафинерия, най-голямата в света, и обеща да окаже помощ, за да не се повтори този инцидент. Оттеглянето на САЩ през 2018 г. от ядреното споразумение на световните сили с Иран и връщането на американските санкции предизвикаха изостряне на напрежението през последните няколко месеца, което за кратко доведе до открит конфликт този месец. Иранската революционна гвардия може да пренесе борбата си отвъд границите на Иран, заяви днес върховният ирански лидер аятолах Али Хаменей, коментирайки ликвидирането от САЩ на висш генерал и вълненията във вътрешен план след свалянето по погрешка на украински пътнически самолет, отбелязва Ройтерс.", "date": "2020.01.17", "title": "Франция разполага радарна система в Саудитска Арабия, за да \"успокои\" кралството"}
{"url": "https://www.24chasa.bg/novini/article/8084548", "text": "Приходите от международен туризъм в България за периода януари-ноември 2019 г. са 3,6 млрд. евро, показват данните на Българската народна банка, обявени днес и разпространени от пресцентъра на Министерството на туризма. Резултатите показват ръст от 0,02 на сто спрямо същия период на рекордната за българския туризъм 2018 г., посочват от ведомството. Само за ноември 2019 г. постъпленията от чуждестранни туристи надхвърлят 153 млн. евро, като увеличението в сравнение със същия месец на предходната година е 6,7 на сто. За ноември е отчетено увеличение и на туристическите посещения от чужденци със 7,5 на сто, като броят на чуждестранните визити в страната ни за предпоследния месец на 2019 г. достигна 442 178. Общо от януари до ноември 2019 г. у нас са регистрирани 8 832 405 туристически посещения от чужденци. \"Данните на БНБ за приходите от международен туризъм са изключително добри, те доказват, че е преодолян спадът през 2019 г., която бе изпълнена с трудности и международни предизвикателства за туризма. Резултатите сочат, че българският туризъм запазва високите си постижения от последните 4 години и се развива устойчиво\", е коментирала министър Николина Ангелкова. \"Това ни дава стимул да продължим с мобилизацията и заедно - държава, туристически бранш и местни власти, да продължим да работим усилено и през тази година за успешно приключване на настоящия зимен сезон и за подготовката на Лято 2020\", е допълнила министър Ангелкова.", "date": "2020.01.17", "title": "€ 3,6 млрд. са приходите от международен туризъм от януари до ноември 2019 г."}
{"url": "https://www.24chasa.bg/novini/article/8084604", "text": "Антропоморфният робот, който Индийската организация за космически изследвания планира да изстреля в космоса със свой кораб, ще бъде създаден въз основа на използване на руския опит, предадоха ТАСС и БТА. Това заяви посланикът на Русия в Индия Николай Кудашев. \"На борда на предшественика на кораба \"Гаганян\" ще има робот хуманоид, за да се прецени надеждността на системите за поддържане на живота за обитаемата версия на кораба - каза той. - Предшественикът на \"Гаганян\" ще бъде изстрелян в безпилотен режим. За подготовката на обитаемия модул активно ще се използва руският опит. Затова опитът, натрупан при създаването на робота Фьодор, ще бъде ползван без директно копиране при създаването на индийския робот хуманоид.\" Кудашев допълни, че тъй като Индия самостоятелно създава свой робот, но с използване на руски разработки, може да се каже, че той до известна степен ще бъде \"роднина\" на робота Фьодор. Миналата година Индийската организация за космически изследвания оповести, че не възнамерява да изпрати в космоса различни животни за тестване на системи на кораб, както това направиха други страни, а да изведе в орбита специално създаден робот хуманоид, с който ще бъдат изпробвани всички нужни системи. Роботът ще може да прави всичко, което извършва човекът, макар и \"в не толкова големи мащаби\".", "date": "2020.01.17", "title": "Индийски робот на космически кораб ще бъде \"роднина\" на робота Фьодор"}
{"url": "https://www.24chasa.bg/novini/article/8084614", "text": "Анкарският втори съд за тежки престъпления днес нареди следващото заседание по делото за убийството на руския посланик в Турция Андрей Карлов да се състои на 3 март, предаде ТАСС, цитирана от БТА. Съдията по делото Хикмет Ердоган изслуша молбите на подсъдимите те да бъдат освободени, но взе решение да останат зад решетките. Първото заседание по делото се състоя в турската столица на 8 януари 2018 г. Общо 25 души са обвиняеми по делото. Сред тях е лидерът на Фетхуллахистката терористична организация (ФЕТО) Фетхуллах Гюлен. Прокуратурата е повдигнала редица обвинения срещу 25-имата, включително за нарушаване на конституционния ред, членство във въоръжена терористична групировка, преднамерено убийство с терористични цели. Обвинението характеризира случилото се като \"провокативна акция, насочена към подриване на отношенията между Турция и Русия\", посочва ТАСС. Андрей Карлов бе застрелян на 19 декември 2016 г. по време на откриването на фотоизложба в Анкара. Нападателят Мевлют Мерт Алтънташ, 22-годишен полицейски служител, бе убит от турските сили за сигурност. Според турските власти групировката ФЕТО стои зад убийството на посланика. Турското правителство твърди, че групировката ФЕТО е организирала опита за преврат в страната през 2016 г.", "date": "2020.01.17", "title": "Делото за убийството на руския посланик в Турция Карлов продължава на 3 март"}
{"url": "https://www.24chasa.bg/novini/article/8084696", "text": "Утре от 10:30 ч. до 12 ч., ще бъде ограничено движението в посока София по АМ „Тракия“ от км 25 до км 0, поради монтирането на портални рамки за тол системата при км 0 и км 5 на автомагистралата, съобщиха от пресцентъра на АПИ. Всички автомобили до 12 т, пътуващи към София, ще се пренасочват от пътен възел „Вакарел“ на АМ „Тракия“ по обходен маршрут по път I-8 /Вакарел- София/, след което по път III-105 /Елешница - Нови хан/ и път I-6 /Елин Пелин - София/. За тежкотоварните автомобили над 12 т се осигурява паркинг при км 53 /след тунел „Траянови врата“/, както и в участъка от км 34 до км 37. При необходимост ще бъде осигурен и паркинг при км 55 /преди тунел „Траянови врата“/. В посока София ще бъде ограничено движението и при връзката на път I-8 с път III-105 /Елешница - Нови хан/. Ще бъде затворена за преминаване и връзката на ул. „Верила“ от село Равно поле с АМ „Тракия“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2020.01.17", "title": "Монтират рамки за толсистемата на АМ \"Тракия\" утре, ограничават движението"}
{"url": "https://www.24chasa.bg/novini/article/8084748", "text": "Горските пожари в Австралия, които бушуват от средата на октомври м.г., може да доведат до цялостното изчезване на някои видове животни и растения. Биолозите ще могат да установят мащабите на въпросното въздействие върху фауната и флората на континента едва след няколко години, предадоха ТАСС и БТА. Това заяви научният сътрудник на Зоологическия институт към Руската академия на науките, ентомологът и доктор на биологическите науки Александър Кирейчук. \"Вероятността да се стигне до пълно изчезване на видове е голяма - каза той. - Някои видове животни и растения се срещат на съвсем малки територии, например на склон, в малка планина или на брега на река. Районите от двете страни на Големия водоразделен хребет в Австралия, където имаше опустошителни пожари, се отличават с голямо разнообразие на места с особен микроклимат, в които се срещат редки общности от видове. За тези видове има най-голям риск да изчезнат от лицето на планетата. Мащабите на пълното им изчезване ще бъдат установени след няколко години от австралийски биолози.\" Той отбеляза, че в пожарите в източните райони на страната се наблюдава известна цикличност. По мнението му, възстановяването на пострадалите от пожарите през 2019-2020 г. общности от видове ще продължи дълго.", "date": "2020.01.17", "title": "След години ще стане ясно колко видове са напълно изчезнали в Австралия"}
{"url": "https://www.24chasa.bg/novini/article/8084750", "text": "Министърът на околната среда и водите Емил Димитров влезе на проверка в ТЕЦ \"Бобов дол\", съобщи БТА. Той пристигна преди минути в топлоцентралата, където го очаква ръководството й. В срещата участват и представители на РИОСВ-Перник. Медии не бяха допуснати. . В прокуратурата в Дупница се води разследване по образувано досъдебно производство. Вчера, по сигнал на ТД \"Национална сигурност\" и икономическата полиция при ОД на МВР в Кюстендил, екип от прокурори и следователи, съвместно с представители на РИОСВ-Перник, са извършили следствени действия във връзка с информация за управление на опасни отпадъци не по установения ред и горенето им без комплексно разрешително от РИОСВ. Извършен е бил оглед на местопроизшествието, иззети са множество веществени доказателства, разпитани са свидетели, изискани са писмени документи за осъществяване на дейността. Понастоящем, на място, три мобилни лаборатории извършват необходимите изследвания. Утре при премиера Бойко Борисов ще има работна среща, на която ще се разискват проектите за осигуряване на питейна вода за Перник, заяви министърът на околната среда и водите Емил Димитров след среща с кмета на града Станислав Владимиров. В Министерски съвет има готови работни варианти, които утре ще бъдат обсъдени с ръководството на общината и област Перник и министрите, ангажирани с решаване на кризата. Преди това министър Димитров направи оглед на язовир „Студена“, където се срещна със служители на Басейнова дирекция и РИОСВ, които го запознаха с изпълнението на поставените от министъра задачи. Попитан за проверките на прокуратурата за отпадъците министър Димитров заяви, че е разпоредил на Регионалните инспекции по околната среда и водите да оказват пълно съдействие. \"В този порядък трябва да създадем механизъм, който да е по-ефективен от настоящия по отношение на контрола върху вноса, съхранението и оползотворяването на отпадъци. Това е задача, която ми е възложена от премиера. Затова ще бъде създадена междуведомствена група, която да разработи и да предложи новите мерки за подобряване на контрола. Сегашната система, в която регионалните инспекции сами си издават разрешения и се контролират, показва много пропуски. Стига се до невярна и подвеждаща информация към ръководството на МОСВ. Затова е необходима нова форма на контрол, за която настоява премиерът\", каза министър Димитров. \"Замислям се дали да не препоръчам на директорите на РИОСВ да се въздържат от издаване на разрешителни за вносни отпадъци, докато не се утвърди тази нова форма на контрол, която ще съгласувам с премиера. Искам всичко, което влиза в България, да е ясно какво е, откъде е и да се носи отговорност. Не мога да заповядам на директорите на регионалните инспекции, които издават разрешителни за вносните отпадъци и осъществяват контрол, но като техен работодател съм сигурен, че ще ме разберат правилно\", заяви министър Димитров.", "date": "2020.01.17", "title": "Екоминистърът Емил Димитров пристигна на проверка в ТЕЦ \"Бобов дол\" (Обновена)"}
{"url": "https://www.24chasa.bg/novini/article/8084806", "text": "І. МЕТЕОРОЛОГИЧНА ОБСТАНОВКА: Температурите са в интервала от -2° до +10°С. Времето над страната е предимно облачно. Слаб вятър духа в областите Добрич, Шумен и Ямбол. Пътните настилки са предимно мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла до 50 м има в областите Силистра и Русе, както и в района на Скравена, Ботевград, Пещера и Лозен (обл. Пазарджик), а до 100 м в област Хасково. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Движението по АМ \"Тракия\" в посока София от км 25+800 до км 0+000 е ограничено поради изграждане на портални рамки при км 0+500 и км 5+300. Обходен маршрут за лекотоварни превозни средства: от пътен възел \"Вакарел\" /км 23+400/ по път I-8 /Вакарел- София/, след което по път III-105 /Елешница - Нови хан/ и път I-6 /Елин Пелин - София/. Път I-8 при връзката с път III-105 /Елешница - Нови хан/ ще бъде затворен за посока София. Връзката на ул. \"Верила\" от село Равно поле с АМ \"Тракия\" ще бъде затворена. За ППС над 12 т се осигурява паркинг при км 53+000 /след тунел \"Траянови врата/ и от км 34+500 до км 37+000. При необходимост ще бъде осигурен такъв и при км 55+000 /преди тунел \"Траянови врата\"/. Срок до 18.01.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой – Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път II-63: Ограничено движение по път ІІ-63 Перник-Брезник-Трън (в чертите на гр. Брезник) от км 20+500 до км 21+500 във връзка с провеждане на Маскараден фестивал за времето от 8:30 до 21:00 часа на 18.01.2020 г. (събота). Обходен маршрут по ул. „Мала река” и по ул. „Ангел Коцелянов” част от път ІІІ-811. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 гр. Перник – гр. Трън от км 20+000 до км 31+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. Път III-811: Движението по път III-811 гр. Брезник – с. Пали лула от км 34+000 до км 43+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: Път II-66: Движение с повишено внимание по път II-66 с. Яворово - с граница Пловдив, от км 80+715 до км 120+000, поради извършване на напречна маркировка на асфалтова настилка /в кръстовища/. Движението на МПС се регулира от временна сигнализация и пътни знаци. Срок до 24.01.2020 г. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.17", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8084892", "text": "Мъжът е среден на ръст, с кафяви очи и права кестенява коса, боядисана в предната част в рижав цвят. В деня на бягството от сградата на полицията Великов бил облечен с черно кожено яке и светли дънки, бил е с бели маратонки. Носел тъмна шапка с козирка. Великов е криминално проявен и осъждан. Едновременно с обявяването му за общодържавно издирване, на мъжа е наложена и забрана да напуска страната. От полицията апелират към гражданите, които разполагат с допълнителна информация за издирвания, да сигнализират на тел. 112 или в най-близкото поделение на МВР.", "date": "2020.01.17", "title": "Продължава издирването на опасния рецидивист Емил Великов"}
{"url": "https://www.24chasa.bg/novini/article/8084848", "text": "Известният адвокат конституционалист Алън Дершовиц ще участва в екипа на защитата на президента Доналд Тръмп за процеса му за отстраняване от длъжност в Сената на САЩ, който започва следващата седмица, предадоха Франс прес и Ройтерс, цитирана от БТА. Според американски медии в екипа ще се включи и бившият прокурор Кенет Стар, който стана световноизвестен през 90-те години за разследване на извънбрачната връзка на президента Бил Клинтън и стажантката в Белия дом Моника Люински. Екипът на защитата ще се ръководи от юридическия съветник на Белия дом Пат Чиполоне. В него ще участва и личният адвокат на Тръмп Джей Секулоу. Алън Дершовиц е известен в юридическите среди на САЩ от десетилетия. Той е професор в юридическия факултет на Харвардския университет и е бил участник в екипа на защитата, който през 1995 г. извоюва оправдателна присъда за бившата звезда на американския футбол и актьор О Джей Симпсън по обвинение в убийството на жена му и неин приятел. Конституционните аргументи против отстраняване от длъжност на Тръмп ще бъдат представени в Сената от Дершовиц, съобщи юридическият екип на Тръмп. \"Професор Дершовиц няма партийни пристрастия, когато става дума за Конституцията. Той се е противопоставил на импийчмънта на президента Бил Клинтън и е гласувал за Хилари Клинтън. Той участва в този съдебен процес за импийчмънт, за да защити целостта на Конституцията и да предотврати създаването на опасен конституционен прецедент\", се казва в изявлението.", "date": "2020.01.17", "title": "Прокурорът по скандала \"Люински\" стана адвокат на Тръмп за импийчмънта"}
{"url": "https://www.24chasa.bg/novini/article/8084929", "text": "През декември файтоните с конски впряг бяха забранени за три месеца на остров Бююкада - най-големия от Принцовите острови, след като 81 коня на острова, заболели от сап, бяха умъртвени. Дотогава близо 1500 коня се използваха като средство за транспорт на Принцовите острови, където автомобилите са забранени.Общината е установила, че средно 400 коня умират всяка година на Принцовите острови и средната продължителност на живота на конете, която е 20-25 години, е намаляла на две години заради използването на файтони с конски впряг. Общината реши, че общественият транспорт на Принцовите острови ще се осъществява от елекромобили, чийто брой ще бъде определен от Центъра за координация на транспорта. Истанбулският общински съвет е решил на заседание вчера, че по 300 000 лири /51 000 долара/ ще се изплащат за регистрационна табела на файтон и по 4000 лири /680 долара/ за кон. Истанбулската голяма община ще плати общо около 90 милиона лири /15,3 милиона долара/ за 277 регистрационни табели на файтони и за конете. Турските медии цитират председателя на Камарата на файтонджиите Хъдър Юнал, който е посочил, че файтонджиите ще бъдат наети на работа от общинската фирма, отговаряща за паркингите ИСПАРК. Активисти за защита на животните отдавна искат забрана на файтоните с конски впряг на Принцовите острови.", "date": "2020.01.17", "title": "Истанбул купува конете, използвани за транспорт на Принцовите острови"}
{"url": "https://www.24chasa.bg/novini/article/8083387", "text": "„Уестингхаус“ обяви, че е подписала договор с АЕЦ “Козлодуй” в България за преместване на текущите информационни и контролни системи (I&C), базирани на платформата Ovation™ на 5. и 6. блок по най-новите стандарти. Това ще осигури още по-голяма конкурентоспособност и ефективност в начина на работа на тези централи. „Дигитализацията и модернизацията на експлоатираното ядрено оборудване е ключова част от дългосрочните операции на нашия клиент и стратегически приоритет за Westinghouse“, казва Тарик Чохо, президент на бизнес звеното за операции по изграждане в Европа, Близкия изток и Африка (EMEA) на Westinghouse. „Имаме удоволствието да подкрепим 5. и 6. блок на АЕЦ “Козлодуй” в техните усилия да използват най-добрите налични технологии и да доставят икономически и чиста енергия на България за десетилетия напред.“ Платформата Оvation е една от най-модерните I&C платформи за енергийния сектор и се използва широко както в работещи, така и в нови ядрени централи. Като доставчик на платформата Оvation за ядрената промишленост, Westinghouse внедрява Ovation в АЕЦ „Козлодуй” повече от 15 години и платформата се оказа безопасна, надеждна и много икономична. Westinghouse се ангажира да подкрепи блокове 5 и 6 на “Козлодуй” в поддържането на платформата Оvation поне още 30 години, като подкрепя плановете на Козлодуй да експлоатира 5 и 6 блокове поне до 2049 г. „Модернизацията на 5. и 6. блок беше необходима и като всеки един компютър, той трябваше да бъде подменен след 15 години работа“. Това заяви за БГНЕС Александър Николов, заместник-изпълнителен директор на АЕЦ „Козлодуй“. Той уточни, че договорът с американската компания е подписан вчера, 16 януари. Това е поредната стъпка от цялостната рехабилитация на двете ядрени мощности, каза Николов. Експертът подчерта, че съвместното сътрудничество с американците датира от средата на 90-те години на миналия век. Автоматичната система за управление на технологичния процес, която се внедрява в АЕЦ „Козлодуй“ е от още по-ново поколение, гарантиращо сигурността на 5 и 6 блок в следващите 30 години, заяви Александър Николов. Подписаният договор е за сумата от 63,5 милиона лева. Кои са „Westinghouse“? „Westinghouse Electric Company“ е водеща световна компания за ядрена енергия и е водещ доставчик на продукти и технологии за ядрени централи за комунални услуги в целия свят. „Westinghouse“ достави първия в света търговски воден реактор под налягане през 1957 г. в САЩ. Днес технологията „Westinghouse“ е основа за приблизително половината от действащите в света ядрени централи.", "date": "2020.01.17", "title": "\"Уестингхаус\" ще модернизира 5. и 6. блок на АЕЦ \"Козлодуй\""}
{"url": "https://www.24chasa.bg/novini/article/8083396", "text": "Министърът на околната среда и водите Емил Димитров е на посещение в Перник. В момента Димитров извършва оглед на язовир \"Студена\" и ще се срещне със служители на Басейнова дирекция, които от сутринта проверяват деривациите на язовира. По-късно министър Димитров ще обсъди ситуацията с кмета на Перник Станислав. ", "date": "2020.01.17", "title": "Емил Димитров прави оглед на язовир \"Студена\""}
{"url": "https://www.24chasa.bg/novini/article/8083389", "text": "Петима българи са били задържани за мъчително убийство на възрастна жена в испанския град Валядолид. Освен тях за тежкото престъпление е задържан и испанец. На 17 октомври 2018 г. петима от задържаните влезли в апартамента на 73-годишната жена, която държала 200 хил. евро в сейф. Мария Агуня била вдовица и живеела сама в апартамента си. Има три дъщери. Престъпниците запушили устата й с лепенка и започнали да я измъчват, за да им каже кода на сейфа, съобщава  , позовавайки се на El Dia de Valladolid. Жената се съпротивлявала, докато не паднала на пода и издъхнала. Това провалило плана на нападателите. Те оставили жената да лежи на пода и избягали. При аутопсията станало ясно, че жената се е задушила от лепенката на устата Петима от тях – четирима български граждани и испанец, са арестувани три дни по-късно – на 20 октомври 2018 г., а шестият участник в грабежа успява да се укрие. Той се е предал доброволно тази сряда в полицейското управление в Лас Делисиас. Петимата български граждани са криминално проявени и са били наети от испанеца за грабежа, съобщиха от полицията. Според медията испанецът, който е собственик на дентална клиника във Валядолид и организатор на грабежа, е бил в много близки приятелски отношения с Мария Агуня и знаел, че тя държи голяма сума пари в сейф в дома си.", "date": "2020.01.17", "title": "Петима българи в ареста за убийството на жена в Испания"}
{"url": "https://www.24chasa.bg/novini/article/8083421", "text": "Американският президент Доналд Тръмп е клоун, който само се преструва, че подкрепя иранския народ, заяви днес върховният лидер на Иран аятолах Али Хаменей, цитиран от Асошиейтед прес. Хаменей заяви това на днешната петъчна проповед в Техеран. Иранският лидер заяви, че присъствието на огромен брой хора при погребението на убития ирански генерал Касем Солеймани е признак, че иранският народ подкрепя Ислямската република въпреки трудностите през последните години. Хаменей изтъкна, че убивайки иранския генерал Касем Солеймани, САЩ са убили най-ефективния командир в борбата срещу терористичната организация \"Ислямска държава\". Върховният лидер засегна и темата със сваления погрешка от Иран самолет на украинските авиолинии. Според Хаменей свалянето на самолета е ужасна катастрофа, която е натъжила Иран и е станала повод за радост за враговете на Иран. Аятолах Хаменей разкритикува западните държави и заяви, че те са прекалено слаби, че \"да поставят иранците на колене\". Правителствата на Великобритания, Франция и Германия, които задвижиха тази седмица механизма за уреждане на спорове, предвиден в иранското ядрено споразумение от 2015 г., са слуги на САЩ, заяви Хаменей. Иранският върховен лидер каза, че страната му е готова да преговаря, но не със Съединените щати. Аятолах Хаменей за последен път изнесе петъчна проповед в Техеран през 2012 г., отбелязва Асошиейтед прес. Тогава той нарече Израел \"раков тумор\" и обеща Иран да подкрепи всеки, който се бори срещу еврейската държава, припомня Асошиейтед прес. При последната си проповед Хаменей предупреди САЩ да не предприемат удари срещу Иран заради ядрената му програма, защото те ще пострадат десет пъти по-сериозно.", "date": "2020.01.17", "title": "Иран: Тръмп е клоун, който само се преструва, че подкрепя иранския народ"}
{"url": "https://www.24chasa.bg/novini/article/8083440", "text": "Председателят на Върховния съд на САЩ Джон Робъртс е на път да стане ключова фигура в политическия живот на президента Доналд Тръмп. Юристът консерватор традиционалист, избягващ светлината на прожекторите, не само ще председателства процеса за импийчмънт в Сената, който официално започна вчера, но през идните месеци ще гласува с потенциално решаващ вот по важни дела във Върховния съд, включително случая с Тръмп, който се бори да запази в тайна данъчните си декларации. В процеса в Сената за отстраняване на Тръмп по две обвинения, повдигнати от Камарата на представителите, произтичащи от молбата му Украйна да разследва неговия политически съперник Джо Байдън, ролята, която Робъртс ще играе, се очаква да бъде предимно церемониална. Контролираната от републиканците горна камара на Конгреса определя правилата, стоте сенатори ще изпълняват ролята на съдебни заседатели, а Робъртс ще председателства заседанията в залата на Сената. Когато процесът в Сената започне по същество във вторник, Робъртс ще трябва да съчетае задълженията си по процеса за импийчмънт с \"ежедневната си работа\" във Върховния съд на отсрещната страна на улицата, точно срещу Капитолия. Съдът изслушва във вторник и сряда аргументи по делата, сред които внимателно наблюдаван спор за религиозните права, засягащ публичното финансиране на ученици, посещаващи частни религиозни училища. Предполага се, че изслушването на аргументите ще приключи около обяд, давайки на Робъртс време да заеме мястото си в Сената за планираното за 13,00 ч. заседание на процеса. След края на седмицата Върховният съд трябва да излезе в обичайната си зимна ваканция, като следващите изслушвания са насрочени за 24 февруари. Напълно възможно е дотогава процесът за импийчмънт да е приключил. Предвид факта, че републиканците на Тръмп държат 53 места в 100-членния Сенат и че е нужно мнозинство от две трети, за да бъде признат за виновен президента, той вероятно ще бъде оправдан и ще запази поста си. Ролята на съдията от Върховния съд като председателстващ процеса се свежда главно до това да поддържа процедурата. Възможно е обаче да бъде помолен да се произнесе дали определени свидетели трябва да бъдат призовани да дадат показания. Ако мнозинство в Сената не е съгласно с негово решение, сенаторите могат да гласуват да го отхвърлят. Председателят на Върховния съд съзнава отговорността си и се подготвя адекватно, заяви говорителката на съда Кейти Арбърг. Председателстващ съдия на процеса за импийчмънт на президента Бил Клинтън през 1999 г. беше тогавашния председател на Върховния съд Уилям Ренкуист. В телевизионно интервю след процеса Ренкуист цитира реплика от оперета на Гилбърт и Съливан, за да обясни ролята си: \"Не направих нищо особено и го направих много добре\". Реалната власт, която притежава Робъртс, се крие в мраморните коридори на Върховния съд, далеч от телевизионните камери. Деветчленният съд ще реши до края на юни дали финансовите декларации на Тръмп може да бъдат предадени на ръководени от демократите комисии в Конгреса и на прокурор от Ню Йорк. Решенията на съда по тези дела - за правомощията на Конгреса и на местни прокурори да разследват действащ президент, ще създадат прецеденти, които може да засегнат не само Тръмп, но и бъдещи президенти. Юридически експерти твърдят, че Тръмп, който за разлика от предишните президенти отказа да представи данъчните си декларации, претендира за широки права на президентската власт, които биха могли да наложат нови ограничения на възможността на Конгреса да издава призовки, с които принудително да изисква информация за президента. Като главен съдия, смятан за идеологическия център на Върховния съд, гласът на Робъртс може да се окаже решаващ по това дело и по други важни дела, които предстои да бъдат решени. Робъртс, 64-годишен консерватор, назначен от президента републиканец Джордж У. Буш, има репутация във Вашингтон на традиционалист и силен защитник на Върховния съд и федералните съдилища. Служил е в администрацията на президента републиканец Роналд Рейгън, а после Буш го назначава във федералния апелативен съд във Вашингтон през 2003 г., преди да го номинира за председател на Върховния съд две години по-късно. По отношение на юридическата си философия Робъртс често е смятан за \"инкременталист\" - привърженик на идеята за постепенната промяна с малки стъпки, който си дава сметка, че Върховният съд рискува легитимността си, ако на обществото се стори, че консервативното мнозинство (5 срещу 4-има съдии) прекалено агресивно тласка тълкуването на закона надясно. Робъртс винаги е гласувал в унисон с конервативните си колеги по въпроси като гей правата, абортите, религиозната свобода и правата, свързани с огнестрелните оръжия. През 2012 г. се отклони и даде решаващия глас за потвърждаването на закона за достъпните здравни грижи, известен като Обамакеър - ключовото постижение на президента Барак Обама във вътрешната политика. Миналия юни Робъртс отново взе страната на либералите, когато Върховният съд отхвърли с 5 срещу 4 четири гласа опита на администрацията на Тръмп да добави въпрос за гражданство при преброяването през 2020 г., определен от критиците като опит да се откажат имигрантите от участие в редовното (на всеки десет години) преброяване на населението.През 2018 г. Робъртс влезе в сблъсък с Тръмп, като направи необичайно изявление в защита на федералните съдии, след като президентът разкритикува съдии, постановили решения срещу правителството му. В ежегодното си новогодишно изявление на 31 декември Робъртс намекна за неразбирателствата си с Тръмп в миналото и отново подчерта колко е важно съдиите да са независими. \"Трябва да размишляваме за нашия дълг да отсъждаме без страх или пристрастие, решавайки всеки случай със смирение, почтеност и експедитивност\", написа Робъртс.", "date": "2020.01.17", "title": "Шефът на Върховния съд на САЩ - ключова фигура в политическия живот на Тръмп"}
{"url": "https://www.24chasa.bg/novini/article/8083468", "text": "В терминалите за самотаксуване няма пари в брой, тъй като плащанията през всички терминали за самотаксуване се извършват с дебитна или кредитна карта, съобщиха от пресцентъра на АПИ. Агенция „Пътна инфраструктура“ прави това уточнение по повод запитвания от медии след  . Непосредствено след получаване на сигнала за кражбата на терминал за самотаксуване в Националното толуправление връзката на машината с Електронната система за събиране на пътни такси е блокирана. Терминалът е деактивиран и всякакви опити за злоупотреби с Електронната система за събиране на пътни такси са елиминирани. В информационната система на терминала не се съхраняват данни на дебитните или кредитните карти, с които са извършени плащания. Системата за купуване на електронни винетки не изисква въвеждането на лични данни, затова и ползвателите на конкретния терминал нямат причина за притеснение. Всички терминали за самотаксуване в страната са застраховани срещу кражба или повреда. Националното толуправление има готовност да монтира нова машина след координация с представители на търговския обект.", "date": "2020.01.17", "title": "АПИ за кражбата на машина за винетки: Вътре няма пари, работят само с карти"}
{"url": "https://www.24chasa.bg/novini/article/8083484", "text": "69-годишен велосипедист е починал, след като е блъснат от товарен автомобил на изхода на Самоков. Това съобщиха от Областната дирекция на МВР в София. Инцидентът е станал около 9.45 часа вчера в РУ- Самоков. При огледа на местопроизшествието е установено, че товарен автомобил \"Скания\" е блъснал велосипедиста, движещ се вдясно по пътното платно. Мъжът е починал в болнично заведение. Водачът на автомобила е тестван с дрегер, отчел отрицателен резултат. По случая е образувано досъдебно производство.", "date": "2020.01.17", "title": "Камион е блъснал велосипедист, мъжът е починал в болница"}
{"url": "https://www.24chasa.bg/novini/article/8083500", "text": "Декември месец Джок Полфрийман беше пуснат предсрочно от затвора.  \"Аз не съм получил недоволство от българското общество - дори напротив. Когато обикалям в София, хората ме питат \"Ти ли си Джок Полфрийман\", аз отговарям \"Да, аз съм\". Човек не трябва да се страхува от това, което прави\", коментира осъденият за убийството на студента Андрей Монов австралиец пред камерата на Почти всички таксиметрови шофьори, които го возят в София, искали да се снимат с него. \"Майка ми дойде тук ноември месец, други роднини от Европа също дойдоха\", допълни той. Вече 3 месеца Полфрийман чака решението на ВКС. \"Въпреки че трябва да има решение до 2 месеца - това пак се води като препоръка, а не като задължение. Това е проблемът. Средното време за чакане за такова дело е между 4 и 6 месеца. Но това е системен проблем, че хората трябва да чакат толкова време. В България всичко може да се случи, нямам очакване за решението\", добави Полфрийман. И не скри, че е готов да се върне в затвора. \"Благодаря на Десислав Трайков\" бяха първите думи на австралиеца, когато беше освободен. \"Благодарих му, защото без него моето предсрочно освобождаване щеше да бъде незъвможно. Той ми помогна толкова много. Дори в съда той е представил вестници със заглавия в моя защита\", каза още Полфрийман. Той си спомня момента, в който е ударен по главата с камък, а след това пада на земята. Когато се събужда - полицията го арестува. \"Помня момента, в който си извадих ножа, но не помня да съм го използвал. Държах го над главата си - започнах да крещя да спрат да бият циганина. Те го ритаха на земята, удряха му юмруци\", спомни си той. Свидетели споделили, че част от групата го помислила за фен на ЦСКА. \"Смятаха, че съм \"чорбар\", защото имах червена звезда на якето ми, но аз нямам нищо общо с футбола. И защо търсят отчет само от мен, защо не искат и от другите 12? Все едно има защита и чадър над тях\", добави Джок Полфрийман.", "date": "2020.01.17", "title": "Полфрийман: Почти всички таксиметрови шофьори искат да се снимат с мен"}
{"url": "https://www.24chasa.bg/novini/article/8083563", "text": "През цялата 2019 г. \"Стомана Индъстри\" е консумирала 0,795 млн. куб. м вода за промишлени нужди, което е 3% от общото потребление в Перник.  Това съобщават от компанията в прессъобщение по повод публикации, че са изразходвани 7 млн. куб. м  в промишлеността.  От фирмата коментират и информацията в медиите за цената на водата за \"Стомана Индъстри\": - \"Водата, консумирана за питейни и за промишлени нужни се заплаща в съответствие с българското законодателство по цени, определени от КЕВР и МС. - Водата за питейни нужди от язовир \"Студена\" за гражданите и за \"Стомана Индъстри\" се заплаща, съгласно решение Ц 20/ 28.12.2018 г. на КЕВР. За завода цената е 1,986 лв. за куб. м без ДДС. - Водата с непитейни качества от язовир \"Студена\", която се ползва за охлаждане и за промишлени нужди, съгласно същото решение на КЕВР, се заплаща на ВиК Перник само за доставка на цена от 0,131 лв. за куб. м. - В допълнение ползването на вода с непитейни качества от язовир \"Студена\" се заплаща на годишна база на басейнова дирекция \"Западнобеломорски район - Благоевград, съгласно \"Тарифа за таксите за водовземане за ползване на воден обект и за замърсяване\", приета с ПМС №383/29.12.2016 г. Изчисляването и заплащането на тази такса се извършва на годишна база по реално използвани и отчетени количества вода от показанията на водомер, пломбиран и проверяван от БДЗБР, се казва в прессъобщението.  От компанията напомнят, че \"Стомана Индъстри\" е инвеститор клас А и работи в пълно съответствие с българското законодателство.", "date": "2020.01.17", "title": "\"Стомана Индъстри\" е ползвала през 2019 г. 3%  от общото потребление на Перник"}
{"url": "https://www.24chasa.bg/novini/article/8080562", "text": "“Най-после свърши! Съвсем ни обърка представите за култура.” “Пловдив има друг облик и самочувствие. 1 г. градът живя с култура.” Между тези две мнения се люшкат пловдивчани след края на европейската културна столица. Той бе скромен във финансово изражение - 50 000 лв., за разлика от помпозното откриване преди година с Вавилонската кула, за която бяха похарчени 2,5 млн. лв. Прокуратурата още разследва как е набъбнала тази сума. Европейската столица на културата започна с кавала на Теодосий Спасов и гласа на Валя Балканска от върха на кулата и завърши на 12 януари с “Годишните времена” на Вивалди в концертната зала. Фондация “Пловдив 2019” твърди, че в града е имало 900 събития с 4600 артисти. А туристите се увеличили с 40%. Пловдивчани обаче броят на пръстите на ръцете си по-значимите прояви. Сред тях безспорно са бляскавата театрална постановка “Одисей” и спектаклите на Opera Open и най-вече “Орфей и Евридика”. 40 млн. лева струваше титлата. Толкова пари отидоха за нови обекти, ремонти и съдържание. Градът се сдоби с обновен площад за 12 млн. лв., две художествени галерии за 5,5 млн. и недовършена зоологическа градина за 4 млн. лв. Останалите средства са вложени в програма. Парите за нея обаче не спират. Още 3 млн. лв. предстои да разпредели през тази година фондацията. Те са от наградата “Мелина Меркури” и са за програмата “Наследство”. Общината пък дава 1,2 млн. лв. за издръжка на “Пловдив 2019”. Съставът на фондацията ще бъде съкратен наполовина, категоричен е зам.-кметът по финансите Илия Кирчев, който влезе в управителния съвет. Сега в нея работят 47 души в частен имот срещу 300 хиляди лева годишно Кирчев е категоричен, че те ще бъдат преместени в общинска сграда. “Културата се утвърди като марка за Пловдив”, твърди артистичният директор на “Пловдив 2019” Светлана Куюмджиева. Мнозина сочат, че специалистката по съвременно изкуство е имала определяща роля в избора на програмата. Затова и акцентът беше върху улични прояви, които минават за по-повърхностни пред класическото изкуство. Куюмджиева има обяснение. Според нея европейската столица на културата не е забавление за “буржоазната бохема”, а за обикновения човек. “При реализиране на такъв голям проект, и то за първи път в България, най-трудно е управлението на очакванията”, казва тя в едно от последните си интервюта. Мнозина очаквали елитарна програма със световни знаменитости. Но това били нагласите на хора, които не познавали самата идея на инициативата Европейска столица на културата. Куюмджиева вини хората, че вместо да се застъпят за този проект, намерили причина в разкопаните улици да удрят по репутацията на титлата. Цели 9 месеца пловдивчани и гостите на града минаваха през разкопан площад. В деня на откриването той беше изтърбушен, а трябваше да е напълно готов. Ремонтът му продължи до средата на септември. Желаещите да зърнат грандиозната Вавилонска кула се провираха между купчини пръст, изкъртени плочки и мрак, защото предишната местна власт възложи обекта в последния момент. “Ако не беше Европейската столица на културата, в Пловдив нямаше да се случат смели проекти”, каза, преди да сдаде поста, бившият кмет Иван Тотев. До неотдавна той беше и председател на управителния съвет на “Пловдив 2019”. Под негово пряко ръководство вървеше обновлението на Пловдив за европейската столица. Двете нови галерии в града обаче отвориха чак към втората половина на годината. Бившият соцмагазин “Снежанка” с инвестиция от 1,5 млн. лв. се превърна в експозиционна зала “Капана”. Откриха я през юли. А новата галерия на ул. “Гладстон” отвори през септември. Струваше над 4 млн. лв. В деня на откриването на имота, именуван “Зала 2019”, дружеството на пловдивските художници направи протест. Те бяха извадени оттам, а стопанисването бе възложено на Градската художествена галерия.   Справедливо е да се отбележи, че държавата подкрепи Пловдив с 20 млн. лв., като преведе сумата на траншове от 2015 до 2018 г. И постави условие парите да отидат за инфраструктура, с която градът да посрещне бляскаво титлата. Сред обектите бе и една галерия на ул. “Съборна” в Стария Пловдив. Тя бе затворена за ремонт и не отвори през цялата 2019 г. и досега. Затворена остана и концертната зала заради аварийното състояние. А Тютюневият град - основен акцент в спечелването на титлата от Пловдив, още посреща посетители в руини, опожарени складове и разбити улици. А трябваше част от някогашните складове да станат артпространства. Близо 850 хил. лв. бившата кметска управа не успя да усвои от отпуснатите от правителството пари. Но не от пестеливост, а заради липса на готови проекти. Зоологическата градина трета година е недовършена. Бившето кино “Космос” не стана културно пространство, а тъне в руини и мръсотия. И Голямата базилика, сочена за една от перлите на Пловдив, не беше пусната в срок. Трябваше да е готова за старта на Европейската столица на културата. Над 2 дка ценни мозайки от късната античност са експонирани с помощта на “Америка за България”, която отдели 8 млн. лева. С толкова участва и общината. Но обектът още не е приключен окончателно. Въпреки споровете Пловдив промени визията си през 2019 г. - това не отричат и най-големите скептици. “Потенциалът и енергията, натрупани през годината, трябва да продължат, макар и не с този мащаб”, категоричен е Нийл Питърсън, директор на голяма европейска организация, която разработва културни проекти. Той и още дузина експерти от 10 държави обсъдиха в края на 2019-а критериите за успех и оценка на инициативата. “Бях на откриващото събитие, много ми хареса”, отбеляза Питърсън. За разлика от доста хора, които не одобриха Вавилонската кула, той твърди, че го е впечатлила. “Видях отворената сцена, на която се изявяваха творчески колективи. Слоганът “Заедно” бе изключително попадение”, казва той. Артистичната директорка на “Пловдив 2019” е убедена, че жителите на “Столипиново” дълго ще помнят гостуването на френски, белгийски и швейцарски артисти, които през лятото живяха 10 дни в квартала и правиха безплатни представления. Ще помнят и музикантите, изнесли класически концерт в махалата. Хиляди събра през лятото за 3 дни фестът Hills of Rock. За първи път пловдивчани гледаха концерт върху плаваща сцена в Гребния канал, на която пяха Орлин Павлов и Михаела Филева. Голямата лятна проява - “Празник на реката”, пък събра няколко хиляди край Марица. Художникът Жорж Трак е категоричен, че нищо значимо не се е случило в Пловдив. Той, както и повечето местни творци, смята, че фондацията ги направила наблюдатели, а не участници. Кюумджиева им отговаря, че те сами са си избрали тази роля. Така или иначе, и през 2020-а ще има продължение. “Пловдив остава завинаги европейска столица на културата. Титлата е чест и отговорност”, казва новият кмет Здравко Димитров.", "date": "2020.01.17", "title": "Спор за Пловдив 2019: Градът  стана марка за изкуство. Не, обърка представите за култура"}
{"url": "https://www.24chasa.bg/novini/article/8083691", "text": "По искане на Окръжна прокуратура – Ямбол бе взета мярка за неотклонение „задържане под стража“ спрямо двама братя - Божил И. и Станимир И. Те са обвинени за това, че вечерта на 08.01.2020 г. на два адреса в град Елхово, действайки в съучастие като съизвършители, без надлежно разрешително държали с цел разпространение високорисково наркотично вещество – около 400 грама марихуана (коноп, канабис). Престъплението е квалифицирано по чл.354а, ал.1, вр. чл.20, ал.2 от НК. Това съобщиха от прокуратурата на сайта си. Според прокурора, налице е обосновано предположение за това, че Божил И. и Станимир И. са извършили престъплението, в което са обвинени. Представителят на държавното обвинение е категоричен, че обвиняемите биха могли да се укрият или да извършват друго престъпление. Съдът прие мотивите на прокурора и задържа под стража обвиняемите. Определението на Окръжен съд – Ямбол подлежи на обжалване пред Апелативен съд – Бургас.", "date": "2020.01.17", "title": "Двама братя са задържани с 400 грама марихуана в Елхово"}
{"url": "https://www.24chasa.bg/novini/article/8083664", "text": "Председателят на Военния комитет на НАТО маршал Стюарт Пийч заяви, че алиансът се сблъсква пряко с опити за руски хибридни нападения и затова е изпратил в Черна гора екип за борба с хибридните заплахи, съобщава черногорският в. \"Побиеда\", цитиран от БТА.  На заседание на Военния комитет на НАТО, което завърши вчера в Брюксел, Пийч каза, че алиансът иска да се противопостави на руските действия и затова е изпратил първия си екип за борба с хибридните заплахи в Черна гора. Черногорското министерство на отбраната неотдавна съобщи, че от 21 до 27 ноември миналата година в страната е пребивавал първият контрахибриден екип на НАТО и че главната причина за неговото ангажиране са били предстоящите парламентарни избори.", "date": "2020.01.17", "title": "НАТО се бори с руски хибридни заплахи"}
{"url": "https://www.24chasa.bg/novini/article/8083741", "text": "Илюзията за конституционно благоприличие има значение за руския президент Владимир Путин. Изборите, парламентите, съдилищата и другите атрибути на законовата държава са нещо повече от украса за системата на Путин, пише Тони Барбър за Financial Times. Никой не знае по-добре от самите руснаци, че техните избори не са наистина конкурентни, че законодателният им орган изпълнява желанията на Кремъл и че съдилищата им не са независими. И все пак владетелят и управляваните, или поне повечето от тях, си сътрудничат в поддържането на илюзията. Това е контекстът, в който трябва да се разглежда последната инициатива на Путин, оповестена публично в сряда, за реорганизиране на полуавторитарния властови апарат, в центъра на който той стои през последните 20 години. Това, което има значение, не са формалните процеси, които Путин очерта - номинация на нов премиер тази седмица, референдум за конституционна реформа в бъдеще, преразпределение на отговорностите между президентството и парламента - защото всички тези процеси са част от илюзията. Важното е конкретната реалност на властта, определяна зад кулисите от Путин. Всички в Кремъл, както и широката общественост, знаят, че той дърпа конците. Доколкото те пасивно му позволяват това, системата се самозатвърждава. Методите на бившия офицер от КГБ са характерна руска форма на управление, с разпознаваеми корени в царско и съветско време. Те са предназначени да сведат до минимум политическите и социални вълнения, да защитят властимащите и дори да насърчат известното чувство за национално единство. Историята показва, че руските политически системи, обвити с илюзии, могат да издържат доста дълго време. Но един ден, както в късната имперска епоха или през последните години на комунизма, балонът се спуква и провалилата се илюзия трябва да отстъпи на нова. Една особеност на инициативата на Путин е, че тя е по-сложна от пряката размяна на постове, която той осъществи преди президентските избори през 2012 г. с Дмитрий Медведев. След тази маневра, при която Путин предаде премиерството на Медведев в замяна на президентството, което той вече беше заемал от 2000 до 2008 г., в Москва и други градове избухнаха най-големите антиправителствени протести по време на неговото управление. По същия начин действията на Путин са по-малко брутални от тези на китайския президент Си Дзинпин, който през 2018 г. премахна мандатността в президентството. Не много преди това неуловимата мисъл на Си беше включена в конституцията на управляващата китайска комунистическа партия. Тези две стъпки концентрираха повече власт в ръцете на Си, отколкото в тези на който и да е друг китайски лидер след Мао Дзедун. Научавайки урока си от вълненията през 2011-12 г., Путин не изясни каква формална позиция, ако изобщо, предвижда за себе си след 2024 г., когато изтича вторият шестгодишен мандат от последния му период в президентството. Тази умишлена липса на яснота лишава малката, редовно тормозена антипутинска опозиция от фокус, върху който да насочи общественото недоволство. Подобно недоволство възниква в момента повече поради икономическите трудности, екологичните проблеми, нетърпението към качеството на публичните услуги и гневът спрямо високопоставени местни служители, отколкото от недоволство заради цялостната система на Путин. Но замествайки Медведев с Михаил Мишустин, федералният данъчен шеф, практически непознат за широката общественост, и напомняйки на напускащия премиер, че неговото правителство не е постигнало всичко, което е трябвало, Путин прояви вечния руски инстинкт да се прехвърля вината от царя към болярите му. Кариерата на послушния, винаги верен Медведев обаче в никакъв случай не е приключила. Той преминава на нов пост като заместник-началник на Съвета за сигурност на Русия. Що се отнася до Путин, неговата популярност може да не е такава, каквато изглежда, смята Лев Гудков, директор на Центъра „Левада“, най-уважаваната руска социологическа агенция. Той казва, че руснаците правят разлика между президента Путин, чийто престижен пост хората уважават, и човека Путин, за когото имат по-лошо мнение. Гудков оценява, че около една трета от руснаците имат положително отношение към Путин като личност, докато 10 до 12 на сто имат негативно, а останалите са безразлични. В нормални времена високите нива на обществена апатия не представляват заплаха за репресивната политическа система. Но ако безразличните маси се уморят от илюзията, която представлява руската версия на социалния договор, нещата може да се променят. (Investor)", "date": "2020.01.17", "title": "Путин прояви вечния руски инстинкт да се прехвърля вината от царя към болярите"}
{"url": "https://www.24chasa.bg/novini/article/8083663", "text": "В Деня на религиозната свобода посланик Херо Мустафа получи скулптура на роза от главния мюфтия на България, съобщи посолството на САЩ в България. Като продължение на предишните си срещи с българския патриарх и с еврейски организации в страната, посланик Мустафа се срещна днес и с главния мюфтия. Посланик Мустафа приветства неговите усилия да насърчава диалога между представителите на всички религии, изповядвани в България.  Българската роза носи хармония дори сред различни религиозни и етнически общности, казва още от посолството. ", "date": "2020.01.17", "title": "Херо Мустафа получи скулптура на роза от главния мюфтия"}
{"url": "https://www.24chasa.bg/novini/article/8083789", "text": "Досъдебното производство за взрива в блок 302 във варненския кв. „Владиславово“ е взето на специален надзор от Апелативната прокуратура във Варна. С разпореждане на административния ръководител на Апелативната прокуратура - апелативен прокурор е определен прокурор, на когото е била разпределена преписка №47 от 2020 г. Той ще оказва методическа помощ при разследването и ще следи за срочност и качествено разследване. Досъдебното производство за взрива е взето на специален надзор, тъй като се отличава с фактическа и правна сложност и особена значимост и интерес. За разпореждането на апелативния прокурор е уведомен наблюдаващият прокурор от Окръжната прокуратура във Варна. Както вече е известно, при взрива с последващ пожар загинаха 53-годишна жена и 66-годишният Веселин Димитров, който е обитавал ап. 24 във вход 3 на блок 302 в кв. „Владиславово“. ДНК-експертиза, чието заключение излезе късно вчера, доказва, че намерените овъглени тела в двата най-пострадали апартамента са техни. Димитров е трябвало да напусне ап. 24, тъй като е имало издадена заповед за незабавна защита от домашно насилие след сигнал на жената, с която живеел на семейни начала. От взрива са нанесени и значителни материални щети на други апартаменти и паркирани автомобили. Пострадаха 7 души, от които три деца. Заради обгазяване им от мащабния пожар те бяха настанени за лечение в болница.", "date": "2020.01.17", "title": "Прокуратурата във Варна взе на специален надзор делото за взрива във „Владиславово“"}
{"url": "https://www.24chasa.bg/novini/article/8083826", "text": "Всичко трябва да бъде докладвано на господин кмета, на председателя на Общинския съвет в Перник, но крайното решение е на този, който ще даде парите - това е премиерът. Той на мен ми е началник, поръчал ми е да уведомя за вариантите. Това заяви на пресконференция в Перник новоизбраният министър на екологията и водите Емил Димитров. \"Многото работа е свършена преди това, аз се включвам от два дни\", отбеляза той. \"Аз лично се съгласявам с мнението с хората от Перник, но премиерът ще вземе окончателното решение утре, силно се надявам утре премиерът да каже какво ще правим. Аз лично се надявам един ден София да стане предградие на Перник!\" Емил Димитров докладва, че вече е изпратил екипи да проверят ВЕЦ-ове и ТЕЦ-ове в региона дали използват питейна вода за производство на ток. Нареждането беше направено от Бойко Борисов по време на последното правителствено заседание. Необходимо е в много бърз порядък да се създаде по-ефективен контрол при въвеждането на отпадъци на територията на страната, складирането им на площадките, оползотворяването, разделянето и изгарянето им, заяви още новият екоминистър Емил Димитров, предаде БТА. По думите му, сегашната система не е добра, затова е възложил изготвянето на заповед за междуведомствен съвет, ще бъде сформирана и междуведомствена група за целта. През това време, за да не продължават да влизат контейнери с неясен характер, министърът обмисля да даде указания на директорите на РИОСВ да се въздържат от издаване на разрешения. Законът им позволява те да издават, те да контролират, каза министърът. По думите му, мораториум на този етап вероятно няма да бъде въвеждан, докато не бъдат синхронизирани новите правила. След срещата си в Перник Димитров заминава за Благоевград и Бобов дол.", "date": "2020.01.17", "title": "Eмил Димитров: Надявам се един ден София да стане предградие на Перник"}
{"url": "https://www.24chasa.bg/novini/article/8082752", "text": "Започна делото за Тричленен състав на Окръжния съд даде днес ход на разпоредителното заседание по процеса, предаде БТА. На подсъдимата скамейка застанаха Красен Кънчев /42 г./, Тихомир Мавродиев /42 г./ и Димитър Димитров /46 г./. В сградата на централната поща в областния град бе проникнато след обезвреждане на охранителната техника и неутрализирането на охранителя в помещението. След това извършителите отворили трите масивни метални каси, взели крупната сума пари и се оттеглили с предварително подготвен транспорт по набелязан маршрут. Съдът допусна към делото искова молба от \"Български пощи\" ЕАД с претенция за обезщетение на стойност ограбената сума и лихвите. Магистратите обаче отхвърлиха искането на защитата за техническа експертиза как са били отворени касите. Предстоят разпити на 48 свидетели, 13 от списъка бяха счетени за ненужни на този етап.", "date": "2020.01.17", "title": "Започна делото за обира на близо 2 млн. лева от пощата в Хасково"}
{"url": "https://www.24chasa.bg/novini/article/8082753", "text": "На среща вчера в Берлин с хърватския премиер Андрей Пленкович германският канцлер Ангела Меркел заяви, че се надява, че ще има напредък в отварянето на присъединителни преговори със Северна Македония и Албания на майската среща на върха на ЕС в Загреб, съобщава Плус Инфо. Срещата на върха на ЕС за Западните Балкани, която тази година ще се проведе в столицата на Хърватия, е много важна за Северна Македония. Надявам се, че там ще бъде постигнат напредък, заявила Меркел. Срещата в Загреб ще се проведе на 5 и 6 май тази година, предаде БТА.", "date": "2020.01.17", "title": "Меркел се надява на дата за Северна Македония през май"}
{"url": "https://www.24chasa.bg/novini/article/8082793", "text": "Откриха около 3 кг марихуана в работещ акумулатор на „Капитан Андреево”, съобщиха от пресцентъра на Агенция \"Митници\". Окръжна прокуратура-Хасково привлече като обвиняеми двама мъже на 37 и 34 г., за това че на 15 януари, през ГКПП „Капитан Андреево”, мъж без надлежно разрешително двама мъже направили опит да пренесат през границата на страната, от България в Турция, високорисково наркотично вещество - канабис, с тегло 2,840 кг, на стойност 11 360 лева. Извършена е щателна митническа проверка на товарен автомобил. Той е бил управляван от обвиняемия. При проверката в двата акумулатора на товарния автомобил са намерени укрити и недекларирани 14 пакета, с общо бруто тегло 2,840 кг канабис. Служители на ГДБОП са участвали разследване, разпоредено от Окръжна прокуратура. В резултат, на които е задържан помагач в извършване на престъплението. Той е осигурил наркотичното вещество и е склонил другият мъж да го пренесе през границата на страната. С постановление на Окръжна прокуратура, от 16 януари двамата български граждани, са били задържан за срок от 72 часа, в рамките на които предстои да бъде внесено искане в съда за вземане на мярка за неотклонение „задържане под стража“ спрямо тях.", "date": "2020.01.17", "title": "Откриха около 3 кг марихуана в акумулатор на „Капитан Андреево” (Снимки)"}
{"url": "https://www.24chasa.bg/novini/article/8082810", "text": "Върховният лидер на Иран аятолах Али Хаменей заяви, че не може да се има доверие на трите европейски страни, които участваха в ядреното споразумение с Техеран, от което Вашингтон вече се оттегли, предадоха Ройтерс и БТА. Опитите им за оказване на натиск няма да се увенчаят с успех, предупреди той. Хаменей направи това изявление пред хиляди вярващи по време на петъчната молитва. По-рано Великобритания, Франция и Германия задействаха механизма за уреждане на спорове, предвиден в споразумението, което може да доведе до повторно налагане на санкциите на ООН. Освен това иранският духовен лидер обвини \"враговете\" на Иран - термин, обикновено визиращ Вашингтон и съюзниците му - че се опитват да използват случайното сваляне на украински пътнически самолет от иранските въоръжени сили, за да отклонят вниманието от публичната демонстрация на скръб след като САЩ ликвидираха иранския генерал Касем Солеймани. Хаменей подчерта, че катастрофата на украинския самолет е трагедия и заяви, че тя предизвиква дълбока скръб. Враговете на Иран обаче я използват за отклоняване на вниманието от многохилядните демонстрации, последвали смъртта на Солеймани, добави иранският духовен лидер.", "date": "2020.01.17", "title": "Иран: Не може да се има доверие на европейските страни, участвали в ядреното споразумение"}
{"url": "https://www.24chasa.bg/novini/article/8082811", "text": "Годишната инфлация в еврозоната е нараснала до 1,3 на сто през декември спрямо 1 процент през ноември, а през декември 2018 година е била 1,5 на сто, сочат данни на Евростат. В целия Европейски съюз инфлацията се е повишила до 1,6 на сто през декември спрямо 1,3 на сто през ноември, а преди година е била също 1,6 на сто, предава БТА. В България показателят е достигнал миналия месец 3,1 на сто спрямо 2,2 процента през ноември и 2,3 процента през декември 2018 година. През декември 2019 година най-ниска инфлация е отчетена в Португалия (0,4 на сто) и в Кипър (0,7 на сто), а най-висок е бил показателят в Унгария (4,1 на сто), Румъния (4 на сто), Чехия и Словакия (3,2 на сто и в двете страни). На месечна основа инфлацията се е покачила през декември с 0,3 на сто в ЕС и в еврозоната, а в България - с 0,8 на сто. Най-много са допринесли за растежа на инфлацията услугите (+0,80 процентни пункта), следвани от храните, алкохола и тютюневите изделия (+0,38 процентни пункта), промишлените стоки без енергията (+0,12 п.п.) и енергията (+0,02 п.п.)", "date": "2020.01.17", "title": "Годишната инфлация в еврозоната е нараснала\nдо 1,3% и до 3,1% в България"}
{"url": "https://www.24chasa.bg/novini/article/8082815", "text": "Районната прокуратура в Добрич ръководи досъдебно производство за нанесена лека телесна повреда на длъжностно лице по повод изпълнение на службата. Пострадалият е кметът на село Стожер Илко Митков, съобщават от Апелативна прокуратура - Варна. На 16 януари, в 8,30 ч. пред сградата на кметството в село Стожер земеделски производител ударил по лицето кмета и го обидил на етническа основа. Двамата мъже се познавали, имали отношения помежду си, но до момента между тях не е имало конфликти. 47-годишният кмет е с контузия на едното око. Образуваното досъдебно производство е по член 131, ал. 1, т. 1 от НК. Кметът Митков е и със спукано тъпанче, освен контузия на окото, след като вчера на 16 януари сутринта Младен Денев – земеделски производител от селото, го ударил пред сградата на кметството. По думите на Митков, земеделецът го нападнал с обиди на етническа основа, без никаква основателна причина. „Няма да позволя циганин да управлява селото. Ще изселя всички цигани от Стожер” - крещял разгневният Денев. От записа от охранителната камера се вижда как след конфликта той отива към автомобила си, след което се връща и удря кмета в лицето. Кметът ще съди Денев, а засега стои с приятел в кабинета си, з да не е сам – каза още той. Село Стожер е с жители 1600-1700 души. Сегашният кмет е от ДПС, предишните мандати кметовете са били от БСП. Оттам БСП алрамираха още, че по време на местните избори в Стожер е имало купуване на гласове.", "date": "2020.01.17", "title": "В село Стожер земеделец наби кмета"}
{"url": "https://www.24chasa.bg/novini/article/8082813", "text": "Окръжен съд - Благоевград осъди А. Л. Х. от Якоруда на 1 година и 6 месеца лишаване от свобода с 3 години изпитателен срок за причиняване на смърт при управление на моторно превозно средство без необходимата правоспособност. 19-годишният А. Л. Х. е признат за виновен за това, че на 7 октомври 2018 г., около 9,24 ч, на пътя от Якоруда за с.Черна Места, в качеството си на водач на мотопед, е причинил по непредпазливост смъртта на баща си Л. Х., возещ се  зад него на мотопеда. А. Л. Х. е управлявал моторното превозно средство без регистрационна табела и е нарушил правилата за движение, като завивайки наляво е попречил на изпреварването, предприето от лек автомобил. Присъдата подлежи на протестиране и обжалване пред Апелативен съд –София.", "date": "2020.01.17", "title": "Условна присъда за син, убил баща си с мотор"}
{"url": "https://www.24chasa.bg/novini/article/8082898", "text": "Колумбиец инсценира собственото си отвличане, за да избегне брачния хомот, съобщиха ДПА и БТА. Приятели на бъдещия младоженец, който е на 55 г., подали сигнал в полицията, че мъжът е отвлечен в южния гр. Питалито миналия уикенд. Според показанията на приятелите двама въоръжени мъже на мотоциклети отвлекли мъжа броени часове преди сватбата му. Полицията започнала разследване и затворила пътищата, извеждащи от града. Младоженецът бил намерен в къща на свой роднина, съобщи говорител на полицията пред местния тв канал Каракол. Приятелите, съобщили за отвличането, признали, че са излъгали, за да помогнат на мъжа, който \"не искал и да чуе за женитба\", съобщи местният в.\"Ел Тиемпо\". Оказва се, че мъжът за втори път инсценира отвличането си, за да не мине под венчило, съобщи Каракол. Срещу него би могло да бъде повдигнато наказателно обвинение.", "date": "2020.01.17", "title": "Мъж инсценира отвличането си, за да не се ожени"}
{"url": "https://www.24chasa.bg/novini/article/8082911", "text": "БСП покани на консултации за вота на недоверие народните представители от политическата група на партия „Атака“ както и независимите депутати, но те не отидоха. Срещата беше организирана за днес от 12,30 ч. в зала „Запад“ в парламента, но поканените депутати така и не се явиха, съобщиха от левицата.", "date": "2020.01.17", "title": "БСП покани „Атака“ на консултации за вота на недоверие, те не отиват"}
{"url": "https://www.24chasa.bg/novini/article/8082927", "text": "Втори ден без вода са Шумен и Велики Преслав, а днес - вече и Търговище. Ремонтите на водопровода, заради които е прекъснато захранването, продължават. Една от авариите, предизвикали спирането на водата, е твърде сложна и втори ден не може да бъде отработена, предаде  Екипите на ВиК продължават днес своята работа по 12 проблемни участъка на водопровода, които трябва да бъдат ремонтирани преди най-скъпата питейна вода в страната, която струва над 3 лева за кубик, отново да потече до домовете на хората.", "date": "2020.01.17", "title": "При тежки условия продължава ремонтът на водопровода в Шуменско"}
{"url": "https://www.24chasa.bg/novini/article/8082685", "text": "9 месеца условно с три години изпитателен срок и 150 лв. глоба получи от Районния съд във Велико Търново 54-годишен холандец, хванат да шофира пиян край Полски Тръмбеш. Той е и с отнета книжка за 9 месеца. Светкавичното решение на случая идва след споразумение между чужденеца и прокуратурата. Ситроенът, шофиран от гражданина на Нидерландия, бе спрян за проверка от пътни полицаи в землището на село Страхилово на 13 януари. Когато тествали водача за алкохол, дрегерът отчел 1.37 промила  в издишания въздух. Чужденецът отказа кръвна проба и бе задържан за 24 ч., а срещу него бе образувано бързо производство. В последствие прокуратура го привлече като обвиняем и удължи ареста му до 72 часа. Делото в Районния съд минало с преводач, а нидерландецът е декларирал, че е разбрал съдържанието на споразумението, което има последствия на влязла в сила присъда.", "date": "2020.01.17", "title": "Чужденец, шофирал пиян, получи 9 месеца условно"}
{"url": "https://www.24chasa.bg/novini/article/8082955", "text": "Учени от Италианския национален институт по астрофизика откриха признаци за съществуване на планета, която кръжи около намиращата се близо до Слънчевата система звезда Проксима Кентавър, съобщи Сайънс алърт. Потенциалният нов обект е открит при наблюдения на лъчевата скорост на звездата. Оказало се, че положението на светилото малко се променя, и че това не е свързано с орбитирането на друга планета - Проксима б, предава БТА. Новата планета, кръстена Проксима с, се отнася към класа супер-земи, т.е. масата й е по-голяма от земната, но е по-малка от тази на ледения гигант Нептун. Новооткритата планета е неподходяща за живот, тъй като се намира на голямо разстояние от звездата си. Възможно е да става въпрос за планета с водородно-хелиева атмосфера. Обикновено подобни тела обаче не се формират на такива места. Смята се, че супер-земи се формират близо до т.нар. снегова линия - разстоянието от звездата, където водата в течно състояние замръзва. Проксима с би трябвало да се намира по-далеч от въпросната условна граница. Затова евентуалното й откриване ще постави под съмнение тази хипотеза. Специалистите все още се съмняват, че планетата действително съществува. Възможно е наблюдаваните колебания в положението на звездата да са свързани с активността й.", "date": "2020.01.17", "title": "Възможно е да има гигантска планета близо до Слънчевата система"}
{"url": "https://www.24chasa.bg/novini/article/8082959", "text": "Разходите по консолидираната фискална програма за 2019 година са били 37,1 на сто от прогнозния Брутен вътрешен продукт при планирани 37,9 на сто от БВП. Това каза в Народното събрание министърът на финансите Владислав Горанов, като отговори на питане на народните представители Николай Цонков и Антон Кутев, относно планирани и изпълнени политики чрез бюджета на страната, предаде БТА. Министърът подчерта, че няма харчене на излишъци в бюджета, а преразпределение на разходите, които са взети с решения на правителството. През миналата година най-много са били разходите за социални политики - при планиране 11,8 на сто от БВП са изхрачени 12,0 на сто от брутния вътрешен продукт. При планирани 5,7 на сто разходи за отбрана и сигурност, отчетите сочат, че са изхарчени 5,5 на сто от БВП. С актуализация на бюджета бяха заделени 1,8 на сто от БВП за придобиване на нови изтребители но и с този разходи, дефицитът на консолидираната фискална програма е 0,97 на сто от БВП при планиран дефицит 2,1 на сто, посочи Горанов. Разходите за Министерството на отбраната са част от тези за сигурност и отбрана. Там влизат и парите за МВР и други служби. В бюджета е било заложено за МО да се изхарчат 1,58 на сто от БВП, но с парите за нови изтребители тези разходи достигат почти 3,5 на сто от БВП. За здравеопазване е било планирано да се изхарчат 4,4 на сто от БВП, отчетите сочат, че са изхарчени 4,5 на сто от БВП, каза Горанов. Антон Кутев и Николай Цонков казаха, че в края на 2019 година, както и всяка друга година напоследък, рязко са се увеличили разходите в бюджета извън решенията на Народното събрание. Антон Кутев, добави, че това е началото на дебат за правилата за харченето на парите на хората. Разговорът ще продължи, когато имаме повече информация за изпълнението на бюджета от държавните организации, каза депутатът.", "date": "2020.01.17", "title": "37,1% от прогнозния БВП са били разходите по консолидираната фискална програма"}
{"url": "https://www.24chasa.bg/novini/article/8082966", "text": "Министър Деница Сачева ще възложи частична оценка на въздействието на Закона за личната помощ, съобщи пред журналисти в парламента социалният министър Сачева. Причината са възникналите проблеми, следствие на които хиляди хора с увреждания, са останали без личен асистент. Министър Сачева посочи, че още с встъпването си в длъжност е била информирана за възможните проблеми. \"Поискахме информация от общините, за да разберем какъв е обхватът на хората, които биха останали извън Закона за личната помощ. В момента сме разработили национална програма, с която да можем да направим така, че тази помощ да им бъде осигурена в следващите месеци. За съжаление това ще се случи най-рано от 1 март, тъй като има технологични срокове\", обясни министърът. Според Сачева това не е единственият проблем, който този закон ще създаде. \"Това, което ще възложа през март, е да има частична оценка на въздействието на този закон, защото тогава ще са минали шест месеца от неговото изпълнение\", уточни тя, цитирана от БТА.  По думите на Сачева в момента хората, които са с 90 на сто вид и степен на увреждане, трябва да се лишават от определени средства в размер от 100 лв. до 380 лв., които през Агенцията за социално подпомагане следва да превеждат на общините. След това общините следва да ги превеждат на техните близки, които в повечето случаи се явяват техни асистенти, допълни министърът. \"Това е един закон, с който се осигурява по един тромав и изключително несправедлив начин допълнителни доходи\", коментира Сачева. Тя настоя, че евентуалните промени, които ще предложи, ще станат ясни след този анализ. От 1 март национална програма за предоставяне на грижи в домашна среда ще влезе в сила. Това съобщи министърът на труда и социалната политика Деница Сачева по време на парламентарния контрол. Програмата е разработена спешно заради нуждата да бъде осигурена асистентска подкрепа на около 12 000 души. Тя ще бъде включена в Националния план за действие по заетостта за 2020 година с цел да се осигури заетост на безработни като домашни помощници и в дейности, свързани с предоставяне на персонална грижа в домашна среда на най-нуждаещите се. Това са хората, които останаха без необходимата грижа от 1 януари 2020 година. По тази програма ще се осигури заетост до края на годината средно на 2400 безработни при пълен работен ден, или на 4800 при заетост на четири часа. Това е програмата с най-голям финансов ресурс през 2020 година - 16 милиона 575 хиляди и 600 лева, или 22,7 процента от определените през 2020 година 73 милиона за активна политика на пазара на труда, каза Деница Сачева. По думите на министъра това е достатъчен ресурс да бъдат обхванати всички нуждаещи се. Програмата няма как да влезе по-бързо в сила, тъй като има нормативни процедури - приемането й, приемането на Националния план за действие по заетостта, обясни социалният министър. Устойчивостта на асистентските услуги се съдържа в Закона за социалните услуги, заяви Сачева. Тя припомни, че по ОПРЧР ще има патронажна грижа за възрастни и хора с увреждания, а Законът за личната помощ изключва хора без увреждания да могат да ползват личен асистент. Основната целева група на патронажната грижа ще са именно хора над 65 години с ограничения или в невъзможност за самообслужване, каза Сачева. Министър Сачева припомни, че до 31 декември 2020 година е в сила законовото ограничение както в часовете, така и по отношение на кръга на ползватели на Закона за личната помощ. Очаква се поетапно увеличаване на броя на желаещите лична помощ поради увеличаване на минималната работна заплата и на часовата ставка, каза министърът на труда и социалната политика. По отношение на отговорността за приемането на Закона за личната помощ, министър Сачева каза, че при приемането на закона народните представители са знаели за становището на Министерството на финансите, че няма достатъчно средства, за да бъдат обезпечени всички дейности по него, но въпреки това този закон е приет. \"Законът за личната помощ беше гръмко рекламиран с това, че всеобхватно решава проблемите на всички хора с увреждания, а това не се случва\", заяви Сачева. Според министъра презумпцията, че Законът за личната помощ не създава проблеми е грешна и рано или късно ще се сблъскаме с проблеми. Поради тази причина, през март, когато ще са минали шест месеца от влизането в сила на този закон, ще бъде направена оценка на въздействието му. През 2019 година чрез АСП на общините се предоставяха средства за финансиране на социалните услуги \"личен асистент\", социален асистент\" и \"домашен помощник\". В рамките на осигуреното финансиране трите социални услуги се предоставяха на две целеви групи - на хора с увреждания и на хора над 65 -годишна възраст в невъзможност за самообслужване, на които е извършена социална оценка по правилата на операция \"Независим живот\", както и на нови потребители по разработени критерии, утвърдени от кмета на общината. От 1 септември 2019 година влезе в сила Закона за личната помощ, но голяма част от хората, които се нуждаят от тези социални услуги останаха извън обхвата на механизма по новия закон, тъй като там има ограничение за ползвателите до края на 2020 година. А в края на декември беше отложено влизането в сила на Закона за социалните услуги, в който е регламентирана асистентска помощ за хора в нетрудоспособна възраст и за хора с увреждания.", "date": "2020.01.17", "title": "Сачева иска проверка на въздействието\nна Закона за личната помощ"}
{"url": "https://www.24chasa.bg/novini/article/8082994", "text": "БМФ разполага с над 100 кораба, средната възраст на всеки от тях е 7-8 години. Само през миналата година дружеството се е сдобило с няколко нови плавателни съда, каза от парламентарната трибуна ресорният министър Росен Желязков. В рамките на парламентарния контрол той уточни, че решенията за разпределение на печалбите става след решение на Общото събрание на акционерите, предава БТА. Държавата винаги е предлагала печалбата да отива за отчисления за дивиденти. Но тези предложения не са приемани, защото в свое лице няма мнозинство. Капиталът на дружеството не е променян, а то се управлява ефективно. Към днешна дата държавата държи 30 процента от дружеството.", "date": "2020.01.17", "title": "БМФ разполага с над 100 кораба"}
{"url": "https://www.24chasa.bg/novini/article/8080123", "text": "ианист, хокеист, IT експерт, милионер - това е новият премиер на Русия Михаил Мишустин. Досегашният шеф на данъчните, който наследява Дмитрий Медведев, е сочен за един от най-богатите чиновници в Русия. През 2018 г., ако се съди по декларацията му, приходите на Мишустин възлизат на 18 милиона рубли (300 000 долара), а на съпругата му, която има собствен бизнес - 48 млн. рубли (800 000 долара). Според сп. “Форбс” Съпругата му пък отчела приходи от 47 милиона рубли през същата година. Роден в Москва на 3 март 1966 г., зодия Риби, Михаил Мишустин чества рождения си ден на националния празник на България. Кариерата му до този момент е до голяма степен технократска. Работи в данъчната служба от 1998 г. и я оглавява от 2010 г. През 2008-а си взема почивка като държавен служител и става шеф на руската инвестиционна компания UFG, която по това време работи с германската Дойче банк. 53-годишният Мишустин е женен, с трима сина. Семейството притежава апартамент с площ 141 кв. м и лек автомобил “Форд Кугар”, регистриран на съпругата му Владлена Юриевна Мишустина, както и жилищна сграда с площ над 800 кв. м. През 2016 г. жена му влезе в списъка на най-богатите съпруги на руски чиновници на “Форбс”, като зае 9-о място с доход от 160,1 милиона рубли. Самият Мишустин е наполовина арменец. Учил е за инженер. Завършва Московския машинно-инструментален институт (сега Московски държавен технологичен университет) през 1989 г. и има докторска степен по икономика. Има опит и в областта на информационните технологии, като през 90-те години работи в Международния компютърен клуб - организация за привличане на модерни западни информационни технологии в Русия. Подобно на своя предшественик Медведев, Мишустин приветства новите технологии. Той стои зад дигитализирането на руската данъчна система, за което получава широко признание. Резултатът бе спад на укритите данъци и изсветляване на бизнеса. “Русия трябва да приеме изкуствения интелект и цифрови технологии. Ако не разбираме как се развива този свят и какви са неговите правила, ако настояваме, че страната ни е част от стария ред, този нов свят ще ни направи жертва”, заяви миналата година Мишустин. През последното десетилетие спечели похвали за удвояване на данъчните приходи - през първите 11 месеца на 2019-а бяха събрани 20,4 трилиона рубли (331,92 милиарда долара). отбеляза държавната тв “Россия 24” минути след анонса на номинацията му за премиер в сряда. Независимо дали това твърдение е преувеличено, или не, Мишустин организира реформата и цифровизацията на данъчната служба - една огромна бюрокрация, която дълго време не работеше ефективно и която той превърна в служба, вдъхваща респект. “Сочат ни за пример, хора идват, за да се учат от нас”, изтъкна Мишустин. Миналото лято Мишустин демонстрира система, която позволява на данъчните да следят всички покупки, направени от руснаци в реално време. Не закъсняха и критиките, че това може да се превърне в инструмент за следене. Годините във Федералната данъчна служба не са лесни за Мишустин - не липсват интриги. През 2011 г. например няколко Журналисти дори твърдят, че зад натиска стои лично Михаил Мишустин. Заради конфликт с предшественика си - бившия министър на отбраната Анатолий Сердюков, службата на Мишустин започва трудно. След като през 2007-а става министър, Сердюков продължил задкулисно да дърпа конците в данъчната служба. Постоянно раздавал инструкции на хора от бившия си екип и целенасочено пречел на Мишустин години наред. Подобно на Владимир Путин, новоназначеният министър-председател е запален хокеен ентусиаст и е виждан на мачове със служители на службите за сигурност. Той играе в аматьорската нощна хокейна лига, в която често участва и руският президент. Мишустин е известен и с творческите си интереси и хобита - композира музика и свири на пиано. Съставя дитирамби, епиграми и сатирични куплети. Награден е с орден “За заслуги към отечеството” IV степен (2015 г.), с почетна грамота на президента на Русия (2013 г.) и благодарности от правителството на Руската федерация (2016 г.).  Мишустин, чиято работа се оказа високо оценена от Владимир Путин, често е забелязван в обкръжението на президента. Новият премиер винаги е бил подкрепян от руския лидер, с когато редовно играят хокей. Именно Путин подкрепи предложението на Мишустин за въвеждане на данък върху самоосигуряващите се лица, въпреки че мярката предизвика критики сред населението. Президентът изненада с избора си за наследник на Медведев, но според анализатори това е добре обмислено решение.", "date": "2020.01.17", "title": "Новият премиер на Русия празнува с България - роден е на 3 март"}
{"url": "https://www.24chasa.bg/novini/article/8082063", "text": "Спецпрокуратурата предостави нови доказателства за водната криза в гр. Перник и други селища в региона. На 16 януари 2020 г. Апелативният специализиран наказателен съд потвърди определената от първата съдебна инстанция най-тежка мярка за неотклонение „Задържане под стража“ на Нено Димов. Съдът разгледа събраните от Специализираната прокуратура доказателства, в това число и представените на 15 и 16 януари 2020 г. нови доказателства по делото. От тях категорично се установява, че министърът на околната среда не е положил достатъчно грижи за управлението и стопанисването на водния ресурс на язовир „Студена“, с което допринесъл за недостиг на вода за питейни и битови нужди за населението на гр. Перник. От материалите по делото се вижда, че Нено Димов - в качеството си на министър на околната среда и водите, е бил надлежно и редовно информиран за актуалното и прогнозно състояние на водния обем в язовира. Въпреки резкия спад на притока и бързото намаляване на водното количество в язовира, той е разрешавал разходване на вода за промишлени нужди в поисканите от предприятията обеми, макар те да са разполагали и с други водоизточници. По този начин Нено Димов не спазил нормативното изискване за преимуществено подаване на вода от язовир „Студена“ за питейни и битови нужди на населението в региона. Зам.-министър Николова посочва, че не ѝ е известно Димов да не е утвърждавал или да е връщал за преработка месечен график на комплексните и значими язовири, като е провеждал срещи с експерти от Дирекция „Управление на водите“ без ресорния зам.-министър, макар именно той да се е очаквало да подписва промените по графиците. Специализираната прокуратура продължава детайлната проверка на дейността на всички длъжностни лица от държавната и общинската администрация, които имат отношение към управлението и ползването на вода от язовир „Студена“.", "date": "2020.01.17", "title": "Прокуратурата: Нено Димов е бил информиран за водния обем в язовира"}
{"url": "https://www.24chasa.bg/novini/article/8082106", "text": "Мъж и четири жени са ранени при катастрофа на пътя Смолян- Девин. Лек автомоби „Фолксваген пасат“ със смолянска регистрация, собственост и управляван от 56-годишния Р.Д. от с.Брезе, който на дясна крива, поради несъобразена скорост, губи управлението на автомобила, в резултат на което излиза в ляво на платното и се удря в крайпътно дърво. При катастрофата леки наранявания са получили четири жени от селото, пътували в автомобила, на които е оказана медицинска помощ във ФСМП-Девин и са освободени за домашно лечение. Местопроизшествието е посетено от екип на „Пътна полиция“ и е взето отношение по Закона за движение по пътищата.", "date": "2020.01.17", "title": "Мъж и четири жени са ранени в катастрофа край Девин"}
{"url": "https://www.24chasa.bg/novini/article/8082116", "text": "Самолет на тайландската авиокомпания Тай еъруейз е извършил извънредно кацане на летище Истанбул днес заради възникнал спешен здравословен проблем на пътник на борда, съобщава \"Дейли сабах\", цитиран от БТА.  Самолетът Еърбъс А380 - най-големият пътнически самолет в света, се е приземил в Истанбул в 5.30 ч., докато извършвал полет от Банкок за Франкфурт, след като 61-годишен германски пътник се е почувствал зле. Самолетът отново е излетял за Германия в 7.20 ч., след като пасажерът бил откаран в болница в Истанбул с линейка. Според служители на летището това е първият случай на кацане на самолет Еърбъс А380 на летище Истанбул.", "date": "2020.01.17", "title": "Еърбъс А380 кацна извънредно на летище Истанбул"}
{"url": "https://www.24chasa.bg/novini/article/8082135", "text": "Китайският технологичен гигант „Хуауей\" представи в четвъртък в Кувейт ново поколение 5G смартфон – HUAWEI Mate 30 Pro 5G. Церемонията се проведе във фирмения магазин в най-големия търговски център в емирството Avenues. HUAWEI Mate30 Pro 5G е първият телефон в света с двоен режим с чип Kirin 990 5G, първата 40 мегапикселова камера и има батерия с мощност 4500 mAh, която може да издържи до два дни без зареждане, предава bulgarian.cri.cn. Известната кувейтска блогърка Маха ал-Саид коментира, че телефонът е „невероятен\". „Спецификациите му са отлични, а производителността – страхотна\", каза тя, добавяйки, че е впечатлена също от ефективността на зарядното устройство и неговата скорост. HUAWEI Mate 30 Pro 5G ще се продава в Кувейт от 23 януари.", "date": "2020.01.17", "title": "„Хуауей\" представи в Кувейт ново поколение 5G смартфон"}
{"url": "https://www.24chasa.bg/novini/article/8082139", "text": "Горещ телефон ще предава информация за проблеми до главната прокуратура, като така се създава максимално бърз път за лекари, станали жертва на агресия, или ако срещу тях са заведени дела. Това обясни в предаването „Преди всички“ председателят на Българския лекарски съюз д-р Иван Маджаров по повод подписаното споразумение между главната прокуратура, Министерството на здравеопазването и БЛС за сътрудничество и взаимодействие за предотвратяване и разследване на престъпления, свързани с дейността на медицинското обслужване. „Създадохме пътна карта, в която всяка от трите институции да си свърши работата. До края на месеца БЛС ще има такъв телефон… Миниум веднъж годишно ще имаме съвместна среща, на която да отчетем какво се е случило“. Спорът между НЗОК и частните болници На въпрос дали БЛС е страничен наблюдател на спора между председателя на НЗОК и частните болници, че вместо за здравеопазване пари отиват за плащане на в пъти по-скъпи лекарства за частните болници, д-р Маджаров отговори: „Онкологичните лекарства са единствените, които се плащат директно от Касата. Нито една болница, независимо каква цена плаща, няма печалба от това, защото в нея не остават пари. Това са пари, осигурени от държавата през позитивния списък, за да се осигури безплатното лечение на онкоболните. Учудващо е, че в позитивния списък може да съществува цена, която е седем пъти по-висока от тази, на която доставчикът я доставя. В наредбата пише, че при промяна на цената всеки вносител на медикаменти трябва да информира Съвета за цени и реимбурсация. Там е основният проблем. Очаквам този Съвет да излезе с актуална информация. Това, което чувам, ми прилича повече на политически спор“.", "date": "2020.01.17", "title": "Лекари ще подават сигнали за агресия през горещ телефон на БЛС"}
{"url": "https://www.24chasa.bg/novini/article/8082150", "text": "Учени твърдят, че до края на този век ще имаме нова най-ярка звезда в нощното небе. Небесното тяло с име V Sagittae е толкова незабележимо, че трудно се открива и с телескоп, но около 2083 г. вероятно ще избухне в свръхнова. Това наименование се отнася до няколко вида звездни експлозии. Те са изключително ярки и постепенно избледняват, предаде ", "date": "2020.01.17", "title": "До края на века ще имаме нова най-ярка звезда в нощното небе"}
{"url": "https://www.24chasa.bg/novini/article/8082159", "text": "Първият китайски сателит за широколентов интернет по 5G мрежата навлезе успешно в планираната ниска орбита. Това стана този четвъртък чрез ракетата-носител „Куайджоу-1A\" от центъра за изстрелване на сателити „Дзиуцюен\" в северозападната провинция Гансу. Сателитът, разработен от частната компания Galaxy Space, е първият в Китай с капацитет за предаване на данни от 10 гигабита в секунда. Той е и първият широколентов сателит за ниска орбита в Q / V диапазона, според компанията. Сателитът може да покрива площ от 300 000 квадратни километра, приблизително 50 пъти по-голяма от територията на Шанхай, предава  . Лей Джун, изпълнителен директор и президент на китайския технологичен гигант „Сяоми\", приветства в пост в социалната мрежа WeChat извеждането в орбита на сателита. Shunwei Capital, създадената от Лей фирма за рисков капитал, е инвестирала в четири стартъп компании в частния сектор, включително Galaxy Space. „Търговският космически сектор, включващ иновации, високи технологии и гражданско-военни проекти, е пътят, по който страната ни трябва да върви, за да се превърне в истинска космическа сила\", написа Лей Джун. Изпълнителният директор на Galaxy Space Сю Мин заяви, че амбицията на компанията е да се конкурира с водещи чуждестранни играчи като OneWeb и SpaceX на Илън Мъск. „Ще изпратим в орбита повече евтини, високоефективни 5G сателити\", отбеляза той.", "date": "2020.01.17", "title": "Китай изведе успешно в орбита сателит за 5G широколентов интернет"}
{"url": "https://www.24chasa.bg/novini/article/8082180", "text": "Учени от университета Станфорд в Калифорния, САЩ, създадоха робот, който лети с истински пера от гълъб, съобщи ДПА, цитирана от БТА.  Биолози и инженери под ръководството на Дейвид Лентинк публикуваха статия за своя робот \"ПиджънБот\" в сп.\"Сайънс роботикс\" и \"Сайънс\". Лентинк, който е квалифициран и в двете научни сфери, проучвал как да приложи начина на летене на гълъбите в летателен апарат. Затова екипът първо изучил крилете на мъртви гълъби в опит да генерира точна имитация. За биолозите крилете са вид ръка. Те намират аналогия с китките и пръстите. Чрез създаване на компютърни модели въз основа на изследването на крилете на гълъбите, учените установили, че ъглите между две сухожилия оформят 97 на сто от общата форма на крилото - т.нар. китка и сухожилието, свързващо пръстите с външните пера на крилото. Гълъбите не контролират всяко перо поотделно, вместо това маховите пера на птиците са механично свързани помежду си. Тази роля в \"ПиджънБот\" се изпълнява от еластични ленти. Летящият робот е с 40 пера. Фюзелажът има сектори от твърда пяна, вложена е електроника, джи пи ес, дистанционно управление, мотор с перки и устройство, което имитира сухожилие. ", "date": "2020.01.17", "title": "Робот лети с пера на гълъб (Видео)"}
{"url": "https://www.24chasa.bg/novini/article/8082191", "text": "Съдията по делото срещу Харви Уайнстийн за изнасилване предупреди потенциалните съдебни заседатели, че то не е референдум за движението #Аз също, съобщи Ройтерс. Съдия Джеймс Бърк говори пред потенциалните съдебни заседатели за делото срещу кинопродуцента Харви Уайнстийн. \"Трябва да решите този случай въз основа на доказателствата\", добави съдия Бърк. Харви Уайнстийн, който е на 67 години, бе сред най-могъщите продуценти в Холивуд. Той е обвинен, че е изнасилил две жени, но отрича вина. Процесът срещу него в съд в Ню Йорк започна в началото на януари, като сега се извършва подбор на съдебни заседатели, предава БТА. Прокуратурата, адвокатите на Уайнстийн и съдията трябва да подберат дванадесет съдебни заседатели и шестима резервни заседатели, преди делото да започне по същество на 22 януари. Първите заседатели - четирима мъже и три жени, бяха подбрани в четвъртък измежду над сто потенциални кандидати. Обвиненията срещу бившия филмов магнат породиха движението #Аз също, в рамките на което жени от цял свят заговориха открито за сексуални посегателства срещу тях от страна на влиятелни мъже в сферата на развлекателната индустрия, бизнеса и политиката.", "date": "2020.01.17", "title": "Съдията по делото срещу Уайнстийн: Не сме на референдум на движението #Азсъщо"}
{"url": "https://www.24chasa.bg/novini/article/8082200", "text": "Кметът на Перник Станислав Владимиров е изпратил писмо до министъра на околната среда и водите за поставяне на още една станция за измерване на качеството на въздуха в града, съобщи общинският пресцентър. Според Владимиров станцията трябва да бъде поставена в средата на града - близо до индустриалната зона, защото Перник често попада в класациите за мръсен въздух. По думите на кмета в предходния мандат е имало възможност за кандидатстване за финансиране по програма \"Околна среда\" за 111 млн. лв., които са разпределени между 7 града. \"За съжаление Перник не беше изготвил програма за управление на качеството на въздуха и тези пари не са получени. Те щяха да бъдат насочени към всички, които използват твърдо битово гориво. Сега ще трябва със собствени средства да преодоляваме този проблем\", е обяснил Владимиров. Той казал още, че в новия бюджет, въпреки скромните средства, с които общината разполага, е заложено поставяне на филтри в част от домакинствата, които се отопляват с твърдо гориво.", "date": "2020.01.17", "title": "Кметът на Перник иска още една станция за измерване на качеството на въздуха"}
{"url": "https://www.24chasa.bg/novini/article/8082217", "text": "Краят на „политиката за едно дете“ не можа да спре намаляващата раждаемост в страната, съобщи Би Би Си. Нивото на раждаемостта е спаднало до най-ниското си ниво от създаването на Китайската народна република преди 70 години - въпреки премахването на „политиката за едно дете“, предаде БГНЕС. Коефициентът на раждаемост е 10,48 на хиляда през 2019 г. - най-ниският от 1949 г., съобщи Националното статистическо бюро. Броят на бебетата, родени през 2019 г., спадна с 580 000 до 14,65 милиона. Раждаемостта в страната намалява от години и това е предизвикателство пред втората най-голяма икономика в света. Въпреки намаляването на раждаемостта, населението на Китай достигна 1,4 милиарда през 2019 г., съобщи още статистическото бюро. Смъртността през 2019 г. е била 7,14 на хиляда - което води до \"естествен прираст\" от 3,34%. През 1979 г. китайското правителство въведе общонационална „политика за едно дете“ - с различни изключения - за забавяне на растежа на населението. Семействата, нарушили правилото бяха изправени пред глоби, загуба на работа и понякога принудителни аборти. Но политиката е обвинявана за тежкия дисбаланс между половете - мъжете все още надхвърлят жените с повече от 30 милиона, сочат данните за 2019 г. През 2015 г. правителството прекрати „политиката за едно дете” и позволи на двойките да имат две деца. Но тази реформа не успя да обърне спадащата раждаемост в страната. Експертите казват, че това е така, защото облекчаването на политиката не беше придружено с други важни промени, които подкрепят семействата: парична подкрепа за отглеждане на деца и увеличен отпуск по майчинство. Повечето хора всъщност не могат да си позволят повече от едно дете, казват анализатори.", "date": "2020.01.17", "title": "Китай с най-ниска раждаемост от 70 години насам"}
{"url": "https://www.24chasa.bg/novini/article/8082249", "text": "София е на 297-мо място сред 440 града в света по най-скъпи разходи за живот. Морската ни столица Варна е на 333 място, Пловдив – на 339, а Бургас – на 358-мо място. Това показва статистическият индекс „Numbeо”, който публикува класация на най-скъпите градове в света. Както е посочено на уебсайта на услугата, „индексът на разходите за живот” се изчислява на базата на цени в магазини и ресторанти, транспортни тарифи, сметки за комунални услуги и покупателната способност на местното население, предава  . В сравнение с нашата столица няколко други балкански града са малко под нея в класацията. Например, Букурещ (Румъния) е на 304 място, Белград (Сърбия) – на 308, Тирана (Албания) – на 314, следвана от Сараево (БиХ) на 315. Тази година Цюрих е лидер в индекса на разходите за живот. Всички места в челната петорка са разпределени между швейцарски градове. Цюрих е следван от Базел, Лозана, Женева и Берн. В челната десятка също влизат Ставангер, Осло и Трондхайм (всички в Норвегия), Рейкявик (Исландия) и Берген (Норвегия). На последните места са Какрачи и Исламабад (Пакистан) и три малко известни индийски градове.", "date": "2020.01.17", "title": "София е 297-ма от 440 места в класация за най-скъпи градове в света"}
{"url": "https://www.24chasa.bg/novini/article/8082060", "text": "Специализираната прокуратура публикува нови разпити на свидетели по делото за водната криза в Перник. това са на зам.-министрите Красимир Живков и Атанаска Николова, шефката на отдел Мая Дряновска. Публикувана е и справка за цените са питейно-битови нуди, както и за индустриални, подписани от бившия вече шеф на ВиК-Перник Иван Витанов.   пред прокурор Кънев, че не е преупълномощаван от Нено Димов да подписва за яз. \"Студена\". Димов подписал и разрешителните за ползване на вода от ТЕЦ-а и завод \"Стомана\". ", "date": "2020.01.17", "title": "Публикуваха още разпити на двама зам.-министри за водната криза в Перник"}
{"url": "https://www.24chasa.bg/novini/article/8082312", "text": "Певицата Пинк разкри, че решението й да дари пари за Австралия е дошло спонтанно, за да направи нещо правилно за страната, която счита за свой втори дом, предаде БГНЕС. Тя и съпругът й Кери Харт дариха 500 000 долара, за да помогнат на пожарните служби в Австралия да се борят срещу опустошителните пожари. 40-годишната Пинк заяви, че е искала да покаже на децата си - Уилоу и Джеймисън, как да се включат като обикновени граждани. \"Мога да покажа на децата ми чрез пример как може да се включат като обикновени гражданини. Че един глас има значение и че понякога трябва да говорите, дори да сте сами и да се борите за това, в което вярвате. Австралия е вторият ми дом, така че това беше спонтанно. Калифорнийка съм и знам, че пожарите са ужасяващи и трябва да се направи правилното нещо. Трябва да имате възможност в края на деня, да се погледнете в огледалото и като срещнете погледа си да се чувствате добре за това кой сте”, споделя Пинк.", "date": "2020.01.17", "title": "Пинк: Австралия е мой втори дом"}
{"url": "https://www.24chasa.bg/novini/article/8082354", "text": "На 31 януари, в последните часове от продължилото 47 години членство на Великобритания в ЕС, британското знаме ще бъде свалено от пилоните пред Европейския парламент и ще бъде поставено в Музея на европейската история. Това съобщават различни медии, като се позовават на решение, прието при закрити врата вчера в Страсбург от ръководството на ЕП. Предвижда се ЕП да организира прощална среща със 72-мата британски евродепутати, които напускат институцията. От февруари броят на евродепутатите намалява - от 751 досега, на 705 занапред, предава БТА. За евродепутати от държави, които предстои да се присъединят към ЕС, ще бъдат запазени 46 места от освободените от британците мандати. Останалите 27 места ще бъдат разпределени между 14 държави. Броят на евродепутатите няма да бъде намален за нито една страна, а при преразпределението на 27-те мандата някои държави ще получат между едно и пет допълнителни места заради промени в броя на тяхното население. Преразпределението не засяга Българи и нашата страна ще запази броя от 17 евродепутати. На 29 януари се предвижда ЕП да одобри споразумението за оттеглянето на Великобритания от ЕС. Гласуването е насрочено за 18.00 ч. местно време (19.00 ч. българско). Споразумението предвижда Великобритания да не бъде повече част от ЕС от 1 февруари.", "date": "2020.01.17", "title": "Слагат британското знаме в Музея на европейската история след Брекзит"}
{"url": "https://www.24chasa.bg/novini/article/8082411", "text": "Инженери от Сан Франциско конструираха офис столове за работа в лежащо положение, които увеличават производителността, пише в. \"Дейли мейл\". Новото офис оборудване, което е пълноценно работно място, позволява на служителя да заеме почти хоризонтално положение при максимално комфортни за него условия. При тази стойка се подобрява кръвообращението, намалява се физическото натоварване и се повишава ефективността в работата, предава БТА. Мозъкът заработва по-добре, според конструкторите, когато тялото не стои прегънато, когато краката не извършват безпокойни движения и когато гръбначният стълб не изпитва излишно натоварване. На нивото на глезените към лежащия офис стол има стойка за монитор, а на нивото на лактите и дланите е монтирана масичка. Клавиатурата и мишката не падат от плота, тъй като те са привличани от магнити, прикрепени към обратната страна на плота. Лежащият работен стол е тестван с доброволци, на които са дали 32 анаграми. Анаграмите са хаотичен набор от букви, от които трябва да се съставят думи. В новите кресла участниците в хоризонтално положение могли да се справят със задачите 20 процента по-бързо от останалите.", "date": "2020.01.17", "title": "Инженери предлагат лежащ стол за офиси"}
{"url": "https://www.24chasa.bg/novini/article/8082423", "text": "Телата на 7 души бяха открити в масов гроб в област в Северозападна Панама в област, която е контролирана от религиозна секта, съобщи Би Би Си. Сред мъртвите са й бременна жена и пет от децата ѝ. Според властите сектата е приложила ритуал по екзорсизъм, за да изгони демоните от жертвите. Хората са задържани против волята им, малтретирани са и ако не признавали за греховете си, ги убивали. 15 души, които са били включени насилствено в ритуала, са с наранявания, но вече са освободени. 10 души са арестувани по подозрения в убийство. Сред тях има и непълнолетен. Задържаните трябва да се явят пред съда. Гробът бил открит, след като местни хора сигнализирали властите за семейства, задържани против волята им. Мястото се намира на около 250 км от Панама сити. Районът се контролира от религиозна секта, наречена \"Нова светлина от Бог\". Според АФП един от задържаните е бащата на бременна жена, открита в гроба.", "date": "2020.01.17", "title": "Eкзорсизъм в Панама: Бременна жена и 5 от децата й са открити мъртви"}
{"url": "https://www.24chasa.bg/novini/article/8082429", "text": "В РУ-Търговище са установени извършители на кражба на лотарийни билети от павилион на бул. „Ал. Стамболийски“ в Търговище. На 16 януари след проведени в управлението оперативно-издирвателни действия е установено, че три момчета от гр. Търговище – две непълнолетни и едно малолетно, на 11 януари са извършили кражба на 13 лотарийни билета на обща стойност 130 лв. от павилион. По случая в управлението се извършва проверка, резултатите от която ще бъдат докладван в Районна прокуратура-Търговище за вземане на отношение по компетентност.", "date": "2020.01.17", "title": "Деца задигнаха лотарийни билети, хванаха ги"}
{"url": "https://www.24chasa.bg/novini/article/8082457", "text": "Върховният лидер на Иран аятолах Али Хаменей изрази днес задоволството си от иранските ракетни удари срещу американски обекти в Ирак, предаде Ройтерс. Аятолах Хаменей направи това на традиционната проповед след петъчната молитва в Техеран, която оглави за първи път от 2012 г., отбелязва Асошиейтед прес. Според Хаменей иранските удари срещу американски обекти са навредили на имиджа на САЩ като суперсила, предава БТА. Фактът, че Иран е достатъчно могъщ да нанесе такъв удар на световна сила е признак за Божията намеса, изтъкна иранският лидер. Аятолах Хаменей заяви, че убивайки иранския генерал Касем Солеймани, САЩ са убили най-ефективния командир в борбата срещу терористичната организация \"Ислямска държава\". Последният път, когато Хаменей изнесе петъчна проповед, бе през февруари 2012 г. Тогава той нарече Израел \"раков тумор\" и обеща Иран да подкрепи всеки, който се бори срещу еврейската държава, припомня Асошиейтед прес. При последната си проповед Хаменей предупреди САЩ да не предприемат удари срещу Иран заради ядрената му програма, защото те ще пострадат десет пъти по-сериозно.", "date": "2020.01.17", "title": "Върховният лидер на Иран - доволен от ракетните\nудари срещу бази на САЩ в Ирак"}
{"url": "https://www.24chasa.bg/novini/article/8082460", "text": "ГЕРБ смятат, че мястото за обсъждане на изборните правила е в парламента, а коалиционният им партньор \"Обединени патриоти\" определят срещата при президента като \"самореклама\". Нашата категорична позиция е, че изборните правила и възможния консенсус, който може да се постигне по тях, трябва да се обсъжда в парламента. Това заяви пред журналисти в парламента заместник-председателят на ПГ на ГЕРБ Красимир Ципов по повод липсата на представители на ГЕРБ на срещата, организирана от президента Румен Радев, свързана с изборния процес. За участие в нея са поканени представители на изпълнителната и законодателната власт и на парламентарно представените политически сили, предаде БТА.  В отговор на критиките на президента Радев, че от ГЕРБ търсели диалог, а не присъстват на срещата, Ципов посочи, че желанието за диалог са заявили още след участието в изборите за местна власт. \"Съвсем ясно и категорично заявихме тази наша позиция, препотвърдихме я преди края на предишната сесия, че в началото на тази сесия ще отправим предложение към политическите сили, за да видим как може да бъде създадена работна група, която да постигне възможния консенсус по тези правила\", коментира Ципов. Красимир Ципов попита задочно президента Радев, защо ръководството на БСП не присъства на това заседание, което се провежда в президентството? Освен ГЕРБ от срещата на \"Дондуков\" 2 отсъстват и представителите на \"Обединени патриоти\". Отсъствието коментира заместник-председателят на Народното събрание от квотата на патриотите Валери Симеонов. \"Това е поредното мероприятие на президента Радев, което цели единствено медийна реклама и самореклама. Така смятаме ние. Смисълът от едно такова обсъждане не е много ясен. Видяхте, че от Консултативния съвет по национална сигурност нищо не произлезе. Напънала се планината и родила мишка - това излезе\", каза Валери Симеонов.", "date": "2020.01.17", "title": "\"Обединени патриоти\" за срещата при Радев: Това е самореклама"}
{"url": "https://www.24chasa.bg/novini/article/8082451", "text": "3-годишно момиченце и кучето ѝ бяха открити живи 24 часа, след като изчезнали при наводнение в Западна Австралия в района на Пилбейра, съобщи Би Би Си. Детето и джак ръселът му били отнесени, след като проливни дъждове превърнали в реки улиците край дома им, посочват от полицията. В издирването участвали хеликоптери и коне, като в четвъртък следобед Матилда била забелязана на около 3.5 километра от дома си. Когато полицаите стигнали до детето, то било цялото в кал, но невредимо. Кучето било с него и продължавало да го пази. Пилбейра е един от западните австралийски региони, в които валяха проливни дъждове през последните дни, които доведоха до наводнения и затваряне на пътища. Това обаче донесе и облекчение от катастрофалните горски пожари, с които страната се бори от месеци.", "date": "2020.01.17", "title": "Откриха живи дете и куче 24 часа след като изчезнаха в наводненията в Австралия"}
{"url": "https://www.24chasa.bg/novini/article/8080381", "text": "Центърът на София ще бъде нискоемисионна зона и в нея няма да могат да влизат коли с ниска екокатегория в дни с мръсен въздух. Това ограничение ще се прилага паралелно с безплатен градски транспорт, за да има ефект и в тези дни повече софиянци да оставят колите си. Тази мярка ще започне да се прилага от следващата година, научи “24 часа”. Става дума за зоната в центъра между Там вече има техническа възможност да се следи какви коли влизат в центъра, след като миналото лято бяха поставени 90 камери. Записващите устройства могат да снимат регистрационни номера на коли, да засичат средна скорост на преминаване, колко време е стоял даден автомобил на една улица и др. Системата ще служи за основа за въвеждане на нискоемисионна зона и ще засича нарушители на ограничението, въведено от общината в дните с мръсен въздух. В момента мярката не може да бъде приложена, тъй като няма как да се засичат колите с нисък екостандарт и ограничението да важи само за тях. Затова още през 2017 г. столичният кмет Йорданка Фандъкова настоя за въвеждане на екостикери за автомобилите, които да се поставят при годишния технически преглед. Така Екостикерите няма да важат само за София, а за цялата страна и чрез тях ще се даде възможност и на други общини у нас, които имат проблем с качеството на въздуха, да въвеждат подобни забрани в определени дни. “Предвидили сме подобна мярка в програмата за качеството на въздуха преди няколко години. Работим последователно в тази посока и въвеждането на екостикерите е на път да се случи. Парламентът вече прие на първо четене промените в Закона за движение по пътищата, а министерството на транспорта е обявило за обществено обсъждане наредбата, с която се въвеждат екостикерите. Паралелно с ограничението за замърсяващите автомобили в тези дни ще се обявява и безплатен градски транспорт, за да има ефект тази мярка и повече хора да оставят колите си”, обясни пред “24 часа” столичният кмет Йорданка Фандъкова. В зависимост от замърсяването в такива дни общината ще може да решава Тя може да е за такива без екостандарт или отговарящи на Евро 1, 2 или 3 например. Така, ако промените влязат в сила до края на тази година, ограничението може да започне да се въвежда през 2021 г. Преди седмица Фандъкова назначи работна група, която Става дума за условията, при които кметството обявява безплатни буферни паркинги към метрото за шофьорите, които оставят колите си в тях и се качат на градския транспорт, и зелен билет от 1 лев за градски транспорт. Освен анализ на ефективността на мерките работната група трябва да предложи и нови. Очаква се тя да приключи работа след месец. Работната група също ще анализира ефективността от въвеждането на нискоемисионни зони и пускането на безплатен градски транспорт. Тя трябва да даде отговор и колко биха стрували на софиянци подобни мерки. Подобен анализ ще правят и експертите, подготвящи новата програма за качеството на въздуха в София. Тя трябва да е готова до края на годината и да предложи мерки, които общината да въведе в периода 2021 - 2026 г. Областни градове у нас като Бургас, Плевен и Велико Търново нямат програми за ограничаване на движението на старите автомобили, показа проверка на “24 часа”. Повечето от тях обаче от тази година предвиждат по-високи данъци за цапащите коли. В   увеличението е от 5 до 25 лв. То ще засегне собствениците на 64 000 коли без катализатори, а очакваните лева. Общината ще ползва средствата за екологични цели, като с част от тях ще бъдат закупени стотици фиданки, които ще бъдат посадени в града. Изследвания на РИОСВ и на експертите, изготвящи новия Генерален план за организация на движението във  , пък показват, че основните трафик замърсители са ул. “Магистрална”, част от пътя София-Варна, и бул. “България”. Тенденцията е търновци и гостите на града да слязат от колите, независимо колко екологична са, и велосипед или пеша, смятат проектантите от Института по транспортно строителство и инфраструктура. В проекта за интегриран градски транспорт са предвидени 2 буферни паркинга - при бившето Сержантско училище и под Балдуиновата кула. Общинският съвет вече одобри създаването на нова линия на градския транспорт - между двата паркинга, която ще преминава през центъра и Старо Търново. Тя ще се обслужва от електробуси. Возенето ще е безплатно - квитанцията за ползване на паркингите ще е и билетче. По-високи данъци с от 10 до 25% в зависимост от мощността, годината на производство и евро категорията на моторното превозно средство ще плащат и собствениците на коли в  . Най-голямо е увеличението при коли, произведени до 2000 г. В   притесненията на жителите заради честото замърсяване на въздуха е свързано най-вече с биотец, от чиито комини излиза гъст дим. Затова в края на 2019 г. стотици жители се събраха на протест пред общината. В четвъртък инициативен комитет “Не искам да дишам сажди в Благоевград” се срещна с кмета Румен Томов и бе решено да се направи кръгла маса, на която да се набележат мерки срещу замърсяването след 2 седмици. Недоволство от замърсяването от коли досега в града не е проявявано.", "date": "2020.01.17", "title": "От 2021 г. центърът на София става зона без цапащи коли"}
{"url": "https://www.24chasa.bg/novini/article/8082513", "text": "Лек автомобил падна във Владайска река, на ул. „Лавандула“ в кв. „Орландовци“. Колата е забелязана тази сутрин, вероятно е катастрофирала снощи, казаха от пресцентъра на МВР. Няма информация за пострадали. Когато са я открили екипите на полицията, не е имало хора нито в колата, нито около нея. Изяснява се чия е и как е попаднала в реката, предаде ", "date": "2020.01.17", "title": "Кола падна във Владайската река"}
{"url": "https://www.24chasa.bg/novini/article/8082549", "text": "От групата на социалистите смятаме, че минималната работна заплата трябва да бъде 60% от средната работна заплата за всяка една държава-членка на ЕС. С минимална работна заплата 610 лв. над 1 милион български граждани са до прага на бедност.\" - каза Петър Витанов, ръководител на Делегацията на българските социалисти в ЕП, пред Нова телевизия. Според изчисленията, ако минималната работна заплата стане 60% от средната работна заплата, то в България тя ще се увеличи със 150 лв. и ще нарасне до 760 лв. \"За представителите на нашата група това е защита за работника и възможност за по-добър живот на българите. Как си представяте една майка да отгледа едно или повече деца със заплата от 610 лв.?\" - продължи евродепутатът на левицата. Той отбеляза, че с въвеждането на този механизъм за европейските работници, сивият сектор ще се свие, особено в България, където с изплащането на минималната работна заплата има практика и за допълнително даване на пари на ръка. \"Механизмите могат да бъдат различни, като именно тези дискусии са подети под натиска на групата на социалистите, защото Европа се базира на три принципа - благоденствие, справедливост, устойчивост. Европа все още има най-напредналите системи за социална сигурност, а това предложение е именно такова\", заяви Витанов. Той и напомни, че с приемането на този механизъм, постъпленията в държавната хазна от данъци също ще се увеличат, което ще увеличи държавния бюджет.\"", "date": "2020.01.17", "title": "Петър Витанов: Минималната работна заплата трябва да се увеличи със 150 лева"}
{"url": "https://www.24chasa.bg/novini/article/8082547", "text": "Самоубийствата в Япония са намалели до рекордно ниско ниво през 2019 г., предаде Франс прес, цитирана от  Предварителни данни на министерство на здравеопазването сочат, че 19 959 души са починали в резултат на самоубийство през миналата година – спад от 4,2 на сто за страната със 127 млн. души население. 70 процента от тях са мъже. Окончателните данни ще бъдат публикувани през март и може да са малко по-високи. Въпреки това властите посочват, че крайното число ще бъде най-ниска от 1978 г. Броят на самоубийствата „намалява в резултат на усилията за превенция, след като проблемът бе признат за социален“, а не за индивидуален, заяви Ясуюки Шимизу, ръководител на неправителствената организация „Лайфлинк“, пред АФП. Пикът на самоубийствата в Япония е през 2003 г., когато те са били 34 427.", "date": "2020.01.17", "title": "Самоубийствата в Япония намаляват рекордно през 2019 г."}
{"url": "https://www.24chasa.bg/novini/article/8082593", "text": "Видеоклип, в който се вижда как мъж пребива уморен кон, потресе Благоевград. Клипът е направен в покрайнините на града, а извършителят на побоя е бил задържан от полицията. От Агенцията за безопасност на храните успокоиха, че конят е в добро състояние. На клипа се вижда как мъж обикаля около легнал до каруцата кон. След като прави няколко опита да го повдигне, той започва да му нанася жестоки удари с предмет, приличащ на тръба. Конят така и не успява да се изправи, а боят продължава няколко минути. Видеото добива популярност в интернет, а от полицията се самосезират и залавят извършителя. Успяваме да разговаряме с майката на мъжа. Жената е категорична, че конят не е бит много и че за него се полагат достатъчно грижи. Тя разказва, че преди да посегне на коня, синът й Асен е бил с каруцата за дърва, предаде  След инцидента животното е било прегледано от ветеринар, който е установил, че конят е клинично здрав и дори няма следи от насилие. От организациите за защита на животните в Благоевград обаче настояват за строги мерки при подобни прояви на насилие. „ Трагично, нечовешко спрямо тях, защото те нямат глас и не могат да реагират, да ни кажат. Ние сме хората, които трябва да направим нещо. Не може да избяга, вързано там за прангите, за каруцата, с товар. Не се знае в какви условия е било. Не се знае яло ли е, пило ли е вода, това са много важни неща”, коментира Веселка Лазарова от Спасителен център за кучета – Благоевград. „Шокът ми идва от това, че това не е първи такъв случай, нито в града, нито в държавата... Дали ще кажем шокиращо, потресаващо, много тъжно, слаби са всичките тия епитети”, каза още тя. „Искам да попитам коя е структурата, към която можем да се обръщаме в такива ситуации. Защото доколкото разбрахме, кончето си е при стопанина, така наречения стопанин, след издадено становище на БАБХ, че то няма следи от насилие. Но къде могат да бъдат настанявани такива животни, които са били обект на малтретиране”, пита Лазарова. Какво наказание ще бъде наложено на мъжът, който преби коня си, все още не е ясно. По случая е образувано досъдебно производство.", "date": "2020.01.17", "title": "Мъж преби паднал кон с железен прът (Видео)"}
{"url": "https://www.24chasa.bg/novini/article/8082629", "text": "Бум на хепатит А е регистриран в Бобов дол. 25 случаи на заразата, известна като болест на мръсните ръце, са установени в града от октомври до сега, 13 от тях са в училището в миньорския град, казаха от Регионалната инспекция по здравеопазване в Кюстендил, предаде  Епидемия от заболяването не е обявена, коментира кметът на общината Елза Величкова. От общината са предприети предписаните мерки срещу разпространението на хепатита. Извършва се редовна дезинфекция в двете училища, увери Величкова: „РЗИ не е обявило епидемия, но има. В едното училище са 12 деца, в другото – едно“. Ако се изключи бумът от заболяването в Бобов дол, то в региона няма регистрирани чести случаи на хепатит А, за миналата година в областта са били общо 26, каза д-р Илиана Кръстева, шеф на отдел в РЗИ-Кюстендил. „Ще се овладеят, стига да се спазва хигиена. Единствено в детските заведения се прекратява приемът на новопостъпващи, ако не са преболедували или имунизирани, за срок от 45 дни от регистрирания случай. Има ваксина, която има много добър ефект при такива ситуации. Ако 80% от контингента се обхване, за 2 седмици до четири край с разпространението“.", "date": "2020.01.17", "title": "Бум на хепатит А в Бобов дол"}
{"url": "https://www.24chasa.bg/novini/article/8082628", "text": "Президентът, БСП и ДПС се обединиха около нуждата от машинно гласуване, но под контрол на държавата. Това стана ясно от срещата, която Радев организира днес от 10 ч. по темата с проблемите около изборния процес. На нея обаче не присъстваха представители на управляващите партии, както и представители от Министерски съвет. Още в началото на срещата президентът обяви, че ще продължи да претендира за машинно, дистанционно гласуване, както и за електронна идентификация. Нужна е актуализация на избирателните списъци. Затова са тук и представителите на ГРАО и Държавна агенция електронно управление. Но всички промени, които обсъждаме са в правомощията на МС. Знам, че не им се иска на управляващите, но това е в полза на българския народ, каза още в началото Радев. От левицата заявиха, че българският все повече губи доверие в изборния закон и са нужни промени. Машините са абсолютно необходими. Чрез закон трябва да се каже кой ще се грижи за тези машини, кой ще ги сертифицира и къде ще се съхраняват, каза Крум Зарков от БСП. От ДПС най-вече настояваха да се промени изискването за уседналост в Изборния кодекс, като според тях така ще се гарантират конституционните права на всички български граждани. Трябва първо да се осигури правото на всеки български гражданин да избира и да бъде избиран, а методът на избор е от второстепенно значение, каза лидерът на ДПС Мустафа Карадайъ. Ние сме против всякакви термини като \"уседналост\", които се използват за параван, а отнемат граждански права, добави Карадайъ. От Движението за права и свободи посочиха машинното гласуване като неизбежно, заради бързото развитие на технологиите и обявиха, че подкрепят дистанционното гласуване. Когато сме защитавали машинното гласуване, тезата ни е била, че техниката трябва да е на държавата, софтуерът да е изработен от държавата, одита и сертификацията трябва да са на държавата. Тоест, ако държавата организира машини гласуване, ние сме \"за\", заяви лидерът на ДПС. Карадайъ изрази съмнения, че дистанционното гласуване би сработило у нас и определи темата за мажоритарното гласуване като популизъм. Правомощията на президента за гражданските права ги считаме за задължение, добави лидерът на ДПС. Радев за пореден път апелира за по-строги мерки и наказания срещу купуването на гласове. Той обърна внимание и на сканиращите устройства, около които са се обединили парламентарните групи, Според президента обаче те няма да решат проблема с недействителните бюлетини, независимо, че методът може да е по-евтин от машинното гласуване. Ние сме шампиони по емигранти сред държавите в ЕС, отбеляза още Радев и именно това налага използването на дистанционно гласуване, посочи той. Изпълняваме волята на законодателя, за момента избирателните списъци се изготвят по настоящ адрес. Задължава ни законът да имаме гражданска регистрация и постоянен адрес, обясни Иван Гетов от ГРАО по отношение на проблемите с избирателните списъци. Над 80% от гражданите пък продължават да желаят обслужване на гише, заради недоверие в електронните и машинните услуги и това е една от причините да се бави електронната идентификация, заявиха от Агенция електронно управление. Имаме проблем с електронното управление. На последно място сме по дигитални умения в ЕС, обърна внимание президентът Радев. Права, доверие, диалог. Винаги съм отстоявал равните права на всички български граждани. Доверието, да технологиите могат да го повишат. Много е важно не само да изковем красив закон и прекрасно устройство, а хората да видят начинът, по който се стига до това заключение. Диалог - явно проблемите са много, но се иска диалог. Отсъствието на управляващите показва, че нещата ще са много трудно и има вероятност на следващите избори да отчетем същия негативен резултат. Тази година и двата избора станаха в пълно нарушение от медиите в отразяването в изборния ден, посочи в заключение президентът.", "date": "2020.01.17", "title": "Радев, БСП и ДПС - за машинното гласуване, но под контрола на държавата (Снимки)"}
{"url": "https://www.24chasa.bg/novini/article/8082650", "text": "Източносредиземноморският газов форум, в който Турция и Севернокипърската турска република (СКТР, призната единствено от Анкара, бел.ред.) не участват, е нереалистична формация, обяви турското министерство на външните работи, цитирано от Анадолската агенция. Мнението бе изказано от говорителя на министерството Хами Аксой по повод срещата на страните-членки на форума в Кайро, на която беше подписан учредителен устав като крачка към превръщането на газовия форум в международна организация, предава БТА. \"Ако целта на форума действително беше сътрудничество, тогава, разбира се, Турция и кипърските турци щяха също да бъдат поканени на форума\", заяви Аксой. Според него подобни организации, които се учредяват в противопоставяне на Турция и кипърските турци, няма да допринесат за мира и сътрудничеството в региона. \"Никоя инициатива, която не включва Турция и Кипър (СКТР), няма да успее в Източното Средиземноморие. Следователно тази инициатива е ново потвърждение на това, че страните, които оставят без отговор призивите ни за диалог и сътрудничество, продължават да преследват напразна надежда\", посочи говорителят. Той заяви също решимостта на Анкара да продължи да защитава правата и интересите както на Турция, така и на СКТР. Източносредиземноморският газов форум, базиран в Кайро, беше основан миналата година с участието на Египет, Кипър, Гърция, Израел, Италия и Палестинските автономии. На тазгодишната среща в Кайро желание да се присъедини към него е заявила и Франция, предаде Ройтерс, като се позова на египетското министерство на петрола.", "date": "2020.01.17", "title": "Турция: Никоя инициатива, без нас и Кипър, няма да успее в Източното Средиземноморие"}
{"url": "https://www.24chasa.bg/novini/article/8082682", "text": "Изследователката Кристина Хансен Уит и екипът й от Стокхолмския университет установиха, че досущ като кучетата, малките вълчета също връщат хвърлената топка, пише Франс прес, цитирана от БТА. Откритието беше публикувано в списание \"Ай сайънс\". То оборва наложилото се схващане, че единствено кучетата интерпретират това човешко поведение благодарение на дълъг процес на селекция и опитомяване. Откритието било направено случайно, когато шведски изследователи подложили 13 вълчета от три различни котила на поведенчески тестове. Екипът работел с паленца вълчета още от десетия им ден след раждането им. Поведението им било сравнявано с това на техни връстници кученца. Кристина Хансен Уит установила, че паленца вълчета на осем седмици също се впечатлявали, когато непознат хвърли топка и ги прикани да му я върнат. Те успешно се справили със задачата, при това без да бъдат обучени предварително. \"Когато видях първото вълче да връща топката, цялата настръхнах!\", спомня си шведската изследователка. Бях напълно изненадана. След това две от други вълчета направиха същото и всички бяхме във възторг!\". Три от тринадесетте вълчета се включили в играта и свикнали с нея. Тази спонтанна реакция към човешкото поведение на вълците, прародителите на съвременните кучета, със сигурност е изиграла ключово значение при селекцията им от праисторическия човек, твърдят учените.", "date": "2020.01.17", "title": "Малките вълчета също връщат хвърлена топка"}
{"url": "https://www.24chasa.bg/novini/article/8082676", "text": ". Веднага, след като е установено, че по тялото има следи от насилие, в Дирекция “Международно оперативно сътрудничество“ е получена информация от задграничния представител на МВР във Великобритания. Посолството ни в Лондон и българските власти сътрудничат активно на разследването. Според първоначалната информация, в кръга от заподозрени за извършеното тежко криминално престъпление е друг български гражданин, съобщават от пресцентъра на МВР. Работната теза на британската полиция е, че престъплението е извършено на 12 януари. По линия на полицейския международен обмен Министерството на вътрешните работи проведе допълнителни оперативни действия, свързани със заподозрения. От българска страна е предоставена наличната информация, поискана от водещия разследването. Установено е, че у нас мъжът е известен с множество криминални прояви за кражби и наркотици, срещу него е имало 19 заявителски материала.", "date": "2020.01.17", "title": "Българин е сред заподозрените за убийството на Красимир в Лондон"}
{"url": "https://www.24chasa.bg/novini/article/8082708", "text": "Полицията в индонезийската провинция Централна Ява арестува мъж, който се представял за цар на света, съобщиха ДПА и БТА. Тото Сантосо твърдял, че получил прозрение от предците си от древната династия Матарам да поведе Великото царство на света. Мъжът привлякъл над 450 последователи, част от които му платили по 110 милиона рупии (8 000 щатски долара) за обещанията му да ги назначи на високи постове в царството, съобщи началникът наполицията в Централна Ява Рико Даниел. \"Той обещал на хората, че ако го последват, ще бъдат извън опасност и животът им ще стане по-добър\", поясни Рико. Тото Сантосо фалшифицирал документи на ООН и създал канал в Ютюб, за да пропагандира идеите си. Тото Сантосо и партньорката му, която се представяла като царица, са арестувани по обвинения в измами и разпространение на фалшиви новини. Според местни медии Тото навремето живеел в беден квартал до жп линията в Джакарта, който бил изпепелен от пожар през 2016 г.", "date": "2020.01.17", "title": "Индонезия арестува мъж, представял се\nза цар на света"}
{"url": "https://www.24chasa.bg/novini/article/8082712", "text": "Партията на Марешки може и да подкрепи вота на недоверие към правителството. Това стана ясно след среща на \"Воля\" с инициаторите на вота на недоверие към правителството заради кризата с водата и боклука - БСП в парламента. Изслушахме мотивите на БСП. Казаха ни интересни неща. Тепърва, ако такъв вот на недоверие бъде внесен, ще обсъдим конкретно. Мотивите са много повече от това, което те успяха да ни представят, коментира пред журналисти депутатката от \"Воля\" Кръстина Таскова. Според нея БСП работели с управляващите и си личало, защото ако финансовият министър Владислав Горанов кажел, че субсидията ще бъде намалена, социалистите можело и да оттеглят искането си за вота на недоверие. Имахме продуктивен разговор. Продължи 50 минути, представихме мотивите си, коментира пък зам.-шефът на групата на БСП Драгомир Стойнев. Обясни, че депутатите на Марешки се съгласили с проблемите, които социалистите виждали и ги помолили за няколко дни да помислят. \"С независимите депутати мисля, че от днес може да ги наричаме - зависими\", коментира той за среща с независимите депутати.", "date": "2020.01.17", "title": "Партията на Марешки може и да подкрепи вота на недоверие към правителството"}
{"url": "https://www.24chasa.bg/novini/article/8082736", "text": "Михаил Мишустин никога не е имал политически амбиции като бюрократ от кариерата и името му не се споменаваше като топ кандидат за следващ премиер на Русия. Но 53-годишният Мишустин, дългогодишният шеф на руската данъчна служба, бе предложен за поста от президента Владимир Путин, а долната камара на руския парламент - Държавната дума, бързо го назначи. Като бюрократ от кариерата, който през последните 10 години отговаряше за данъците на Русия, Мишустин винаги се е държал дискретно и настрани от политиката. Той не принадлежи към никоя партия, а в редките си интервюта предпочита да говори за иновации в данъчната администрация. Мишустин е хвален за модернизирането на закостенялата система на руската данъчна администрация и повишаването на събираемостта на данъците. Правителствени служители и бизнесмени го описват като професионалист и ефективен мениджър, който добре разбира икономиката, което го прави добър избор за кабинета в момент, когато икономиката на Русия е отслабена. \"Главните задачи на новия премиер ще произтичат от необходимостта за модернизиране на икономиката. Мишустин има репутацията на човек, който притежава необходимия за целта опит\" написа във Фейсбук политическият анализатор Абас Галямов. Липсата на политически амбиции и на какъвто и да било политически опит подсказва, че Мишустин вероятно старателно ще изпълнява желанията на Кремъл като глава на кабинета, което според някои коментатори е особено важно в \"преходния период\" на конституционни реформи, предложени от Путин. Мишустин, който има диплома по информационни технологии, е бил държавен служител през последните две десетилетия. Кариерата му започва през 1998 г., когато става заместник-директор на данъчната служба. Въпреки че не е активен в политиката, той е имал досег или дори се е сближавал с политици като играч в аматьорската Нощна хокейна лига, в която играе и Путин. Мишустин е и член на борда на хокейния клуб ЦСКА Москва. През 2010 г., след две години в частна инвестиционна фирма, Мишустин се връща в данъчна служба, този път като шеф и лично подбран от Путин, който тогава е премиер. След като печели близо 2,6 млн долара през 2009 г., той е третият най-богат руски държавен служител в онзи момент.. През годините Мишустин \"изгради из основи модерна данъчна служба, използваща модерна технология и цифрова икономика\", заяви Вячеслав Володин, председателят на долната камара на руския парламент. Под ръководството на Мишустин данъчната служба откри два огромни центъра за данни, които събират фактурите от фирми и касовата информация от търговците на дребно, осигурявайки по-добър контрол на паричните потоци. Мишустин въведе и разнообразни онлайн услуги, за да улесни плащането на данъци в опит да повиши събираемостта. През ноември той с гордост докладва, че обемът на събраните данъци се е увеличил 1,4 пъти от 2014 г. Делът на данъчните приходи в БВП на страната също е нараснал с 4 процентни пункта, а събираемостта на ДДС - с 64 процента. Репутацията на Мишустин поражда надежди, че като премиер той ще успее да съживи стагниращата икономика на страната, нещо което предизвиква силното разочарование на руските граждани през последните години. (БТА)", "date": "2020.01.17", "title": "Новият руски премиер: бюрократ от кариерата без политически амбиции"}
{"url": "https://www.24chasa.bg/novini/article/8082986", "text": "Десетки полети до най-натовареното британско летище \"Хийтроу\" бяха забавени или принудени да се отклонят, след съобщение за инцидент, предадоха чуждите издания. Според сигнали в социалните медии полет на British Airways е отклонен към летище \"Станстед\" и никакви входящи полети не са кацали на \"Хийтроу\". Капитанът на един от полетите е съобщил, че временно летището е затворено заради инцидент със сигурността.", "date": "2020.01.17", "title": "Инцидент със сигурността на \"Хийтроу\", десетки полети са отклонени"}
{"url": "https://www.24chasa.bg/novini/article/8083021", "text": "Премиерът Бойко Борисов, министърът на финансите Владислав Горанов и този на спорта Красен Кралев подкрепят предложението на лидера на НФСБ Валери Симеонов лотарийните игри да могат да се извършват само от държавния тотализатор, а не и от частни фирми, както е в момента. Това обяви Симеонов пред журналисти днес в парламента. Още сутринта той се е срещнал с премиера и министрите в Министерския съвет, където станало ясно, че подкрепят законопроекта му. \"Първо обсъдих с министъра на финансите и министъра на спорта и получих подкрепа от тях. И изненадващо получих подкрепа от премиера\", обяви Симеонов. Неговите депутати пък неофициално обясниха, че ако законът се приеме, за първи път в спорта ще влязат толкова много пари - очаква се те да се около 300 млн. лв. На въпрос защо определя подкрепата на Борисов като изненадваща лидерът на НФСБ каза: \"Е, честно казано, не очаквах такава категорична подкрепа\". Обясни обаче, че очаква подкрепа и от Корнелия Нинова. „Имахме по искане на г-н Симеонов сутринта среща при премиера във връзка с предолжената от него инициатива. Чуха се позициите на Министерство на младежта и спорта ,че подобна промяна ще осигури допълнителен ресурс за спорта. Ако сегашният пазарен дял на подобен тип хазарт, говорим за лотариите, ще съсредоточи върху държавното дружество, би трябвало в пъти да се увеличат постъпленията. Българският спортен тотализатор освен данъците, които плаща към държавата, финансира с немалък процент от постъпленията си българския спорт с трансфери към Министерство на младежта и спорта“, обясни Горанов. Той поясни, че по-голямата част от европейския опит е подобен. „Опитът, който в момента проучваме, за да си изградим окончателно позиция показва, че в доста държави е установен за този тип игри пълен държавен монопол. Не виждам пречка това предприятие, което и в момента организира лотарии, да може да развие капацитета си. То има и доста териториални звена. Знаем Българският спортен тотализатор организира цифрови игри,има териториални поделения, много пунктове. Не виждам пречка той да може да предложи подобно покритие на този вид игра. В края на краищата не би трябвало пазарът да се разраства самоцелно. Особено при хазарта разхода за едни, е приход за други“, каза още министърът. Според него не ставало дума за национализация, а за монопол. „Смятам да предложа и предполагам, че ще срещна подкрепа за превръщането на комисията по хазарта в едноличен орган. Очевидно и първоначалните анализи са такива – комисията допуска противоречиви решения през годините, което показва, че има натрупани грешки в нейната работа и трябва да бъдат изправени“, заяви още Горанов. Министърът уточни, че това ще бъде направено до месец. Но не видя пречка сегашният ръководител да остане на поста си.", "date": "2020.01.17", "title": "Горанов: Още нямаме позиция дали хазартът да стане държавен монопол"}
{"url": "https://www.24chasa.bg/novini/article/8083056", "text": "Турският министър на околната среда и градоустройството Мурат Курум съобщи днес, че министерството е одобрило доклада за екологична оценка на проекта за Канал Истанбул - изкуствен канал между Черно и Мраморно море, предадoха Анадолската агенция и БТА. Стойността на проекта е 75 милиарда турски лири (11,5 млрд. евро), като според доклада за оценка на въздействието му върху околната среда се предвижда изграждането да завърши за седем години, посочва частната телевизия НТВ. Вчера турският президент Реджеп Тайип Ердоган заяви, че строителството на Канал Истанбул, който стана обект на бурни полемики в обществото, предстои да започне в най-скоро време. Идеята за създаването на Канал Истанбул бе представена от Ердоган още през 2011 г. като една от ключовите цели на правителството за 2023 г., когато турската република ще навърши 100 години. Реализацията на проекта обаче се забави значително от първоначалните планове. Ако проектът все пак бъде осъществен, от Черно до Мраморно море ще бъде създаден дълъг 43 километра и широк 400 метра изкуствен канал. През канала ще може да преминават по 160 плавателни съда дневно, като така значително ще бъде облекчен трафикът през натоварения пролив Босфор. Активистите еколози обаче оспорват нуждата от подобен канал, като изтъкват, че строителството му ще унищожи сладководните басейни, които снабдяват града с питейна вода, и ще промени нивото на кислород в моретата. /Мина Иванова/", "date": "2020.01.17", "title": "Турция прави канал между Черно и Мраморно море за 11,5 млрд. евро"}
{"url": "https://www.24chasa.bg/novini/article/8083052", "text": "Програмата за международно оценяване на учениците PISA се прави на всеки три години, като се изследват уменията по четене, математика и по природни науки на 15-годишните ученици, без това да е обвързано със заложеното съдържание в учебните програми в образователните системи на участващите в изследването държави. Прилага се и обща международна рамка за оценяването в изследването, каза министърът на образованието и науката Красимир Вълчев в отговор на въпрос от народния представител Иво Христов за политиката на МОН за справяне с функционалната неграмотност на българските ученици. В PISA-2018 година са участвали 6900 български 15-годишни ученици от 197 училища. Основната изследвана област беше четивната грамотност. Средният брой точки за България е 420 по четене, 436 са точките на българските ученици по математика, а по природни науки - 424 са точките на нашите ученици, каза министър Вълчев. Резултатите от международното изследване бяха представени от МОН през декември 2019 г. Имаме намаление спрямо предходните изследвания, но това намаление е в рамките на статистическата грешка, заяви министър Вълчев. Той каза, че в доклада от изследването е направен изводът, че България запазва резултатите от предходните години, статически. Имаме обаче промяна в извадката и процентът на участвалите наши ученици от професионалните гимназии е увеличен от 41 на 49 процента. Не може да се обясни защо в София има голямо намаление на средния брой точки, а в градовете между 100 000 и 1 милион души, които са Пловдив, Варна, Бургас, Стара Загора и Русе, има увеличение на резултатите на учениците, участвали в изследването, заяви образователният министър. Той коментира обаче, че има намаление на средните резултати в световен мащаб на всички изследвани страни по отношение на четивната грамотност и това, според Красимир Вълчев, е заради поколенческите характеристики на днешните ученици, които четат по-малко и комуникират с кратки текстове. \"У нас има увеличение на дела на учениците от семейства, в които говоримият език не е българският и в тези семейства липсва отношение към образованието и няма детски книги\", коментира министър Вълчев. Той отбеляза, че един от критериите за оценка в PISA е колко детски книги има в семействата на изследваните ученици. Факт е, че това, което мери PISA, значително се различава от нашите учебни програми и от това, в което е настроена нашата система на образование. Затова се опитваме да пренастроим българската образователна система от предоставянето на знания и на заучаването на знания, към по-бързото им трансформиране в умения и в по-голямата мотивация да се насърчат учениците за учене, коментира Красимир Вълчев. По думите му предизвикателството пред нас, след приемането на Закона за предучилищното и училищното образование, е да въведем ефективно компетентностният подход в образованието. Той се изразява в промяна в учебните програми, в методите на преподаване и на това, по което се изпитват учениците. За съжаление, част от новите учебни програми също са прекалено амбициозни, отбеляза министърът.", "date": "2020.01.17", "title": "Красимир Вълчев: Предоставянето на знания да се трансформира в умения"}
{"url": "https://www.24chasa.bg/novini/article/8083079", "text": "Имаме промяна на структурата на учениците. Имаме нарастване на учениците, чийто майчин език не е български, каза по време на петъчния парламентарен контрол министъра на образованието Красимир Вълчев. Той отбеляза, че образователната ни система не е понижила успехите си през годините и се справя по същия начин при по-трудни условия. Увеличават се и изискванията като компетенстности пред децата. Злагаме повече хоризонтални умения, добави министър Вълчев. Образованието трябва да има известен елемент на принуда, но то не може да стане без това да се провокира интересът на децата. Най-важното поколение на днешните деца е да се научат да се учат, подчерта образователният министър. Той обясни, че по много от предметите в училище има излишна фактология и добави, че по математика трябва да се облекчат учебните програми. По литература е по друг начин, защото тя сформира националното самосъзнание, каза Вълчев от трибуната в НС.", "date": "2020.01.17", "title": "Красимир Вълчев: Нарастват учениците, чийто майчин език не е българският"}
{"url": "https://www.24chasa.bg/novini/article/8083033", "text": "Лекарите да изписват болничните за много по-кратък период, за да се спрат злоупотребите. Това е една от мерките, които предлага правителството в анализ на причините за нарастване на изплатените от осигурителите и държавното обществено осигуряване парични обезщетения за временна неработоспособност. . Сега личният лекар може да дава болничен до 14 дни. Освен това той ще изписва  , вместо сегашните 30, а   \"След изтичане на 120 дни непрекъснат отпуск или 240 дни с прекъсване в две предходни календарни години и в годината на боледуването, при необходимост от продължаване на временната неработоспособност - след решение на ТЕЛК\", пише в мотивите. предлага се да не се разрешава ползването на отпуск за временна неработоспособност непрекъснато за повече от 360 дни. Държавата няма да плаща болничният, ако болният не се яви, а призован за повторна проверка в ЛКК.  При профилактични прегледи пък няма да се издават болничен. \"В тези случаи лекарят, който прави прегледа, изследването или консултацията, да издава служебна бележка на осигурения, в която да отразява часа на явяването и часа на приключването на изследването\", пише още в анализа. \"Допълнителен контрол може да се осигури и чрез регламентиране на възможност за работодателя да сключи договор с лечебно заведение, в което да изпраща за повторна експертиза своите служители /с тяхно съгласие/, при съмнение че издадените им болнични листове не отразяват адекватно здравословното им състояние. Мярката би имала възпитателен и превантивен характер срещу злоупотребите с правото на ползване на отпуск при временна неработоспособност\" , е друго предложение на властта.  Болните задължително ще трябва спазват предписания режим, лекарствената терапия, назначените диагностично-лечебни процедури и прегледи, включително и в случаите при отпуск поради временна неработоспособност. Ако например е изписано лечение в болница, а пациентът е хванат на море или на втора работа да бъде наказван, защото не спазва режима. тази промяна се предлага в Закона за здравето. Освен това няма да му се плаща и целият болничен, а не само дните от нарушението, като тази промяна ще бъде регламентирана в Кодекса за социално осигуряване. Данните за динамиката на разходите за парични обезщетения за временна неработоспособност поради общо заболяване показват, че за периода 2010-2018 г. те са нараснали от около 253 млн. лв. до малко под 463 млн. лв. Това е ръст от 83,2 % \"Нарастването на разходите за този вид парични обезщетения е съпроводено с нарастване на общия брой издадени болнични листове поради общо заболяване – през 2010 г. са издадени 1 473 800, а през 2018 г. – 2 243 5000. За този период са се вдигнало и средното обезщетение за болничен на ден. През 2010 г. то е било 20,1 лв. на ден, а през 2018 г. е 27,0 лв., което е ръст от 34,32 на сто.", "date": "2020.01.17", "title": "Намаляват наполовина разрешения болничен"}
{"url": "https://www.24chasa.bg/novini/article/8083097", "text": "Знамето е чест и достойнство за едно формирование и трябва да се пази свято и неопетнено. Пред това знаме всеки започва своята военна служба и се заклева да служи на държавата с чест. Знамето ще носи успехи\". Това заяви началникът на възстановеното висше военновъздушно училище \"Георги Бенковски\" в Долна Митрополия бригаден генерал Юлиян Радойски. Минути по-рано бойното знаме на висшето авиоучилище бе осветено с тържествена церемония в църквата \"Света Троица\" в Плевен. Осветеното бойно знаме ще бъде връчено при откриването на училището в понеделник, 20 януари. Бойното знаме на училището има история. През 2001 г. след разпореждане на тогавашния военен министър за смяна на знамената във всички формирования, в Долна Митрополия пристигат 2 - едното е за е учебната авиобаза, другото е за училището. Заради реорганизация бойното знаме обаче не е връчено и чака 18 г., пазено по устав в учебната база до тържествения ритуал по освещаването му, обясни генерал Радойски. Той отчете пред репортери: \"Започнахме работа от 2 януари и за почти 20 дни вече изградихме организационно всички структури по щатно-длъжностното разписание. Личният състав е преназначен на новите длъжности. Съгласно закона за висшето образование сформирахме общо събрание, академичен съвет и катедрите. Започваме да попълваме свободните места в училището. За да изпълнява задачите, поставени от държавата, то трябва да се разгърне в по-голям мащаб. Това ще стане в продължение на една година\". На електронните сайтове на училището са публикувани специалностите, в които ще се обучават студенти и курсанти. Според концепцията за възстановяване на училището ще има граждански специалности за пилоти, инженерно-техническия състав и летищното осигуряване. Ранният прием започва от 20 януари, а предварителните изпити са през април. Предстои и доста работа по изграждане на инфраструктурата с отпуснатите финансови средства. С подобряването й ще можем да привлечем повече студенти. Сега училището не изглежда добре, но след няколко месеца с обществени поръчки то ще е със стария си облик, убеден е ген. Радойски.", "date": "2020.01.17", "title": "Осветиха бойното знаме на възстановеното авиоучилище в Долна Митрополия"}
{"url": "https://www.24chasa.bg/novini/article/8083099", "text": "Финансовите средства за участие на български военнослужещи в мисии и операции зад граница съвсем не са милиард, а 20 932 400 лева за 2019 г., коментира министърът на отбраната Красимир Каракачанов в отговор на въпрос на Павел Шопов /\"Атака\"/ в рамките на парламентарния контрол, предаде БТА. Той посочи, че във времето назад издръжката на българските контингенти е била 32 млн. лева за 2014 г., по 11 млн. за 2015 г. и 2016 г., 12 млн. лева за 2017 г. и 16 млн. лева за 2018 г. Министърът посочи, че България участва в мисия за подготовка, съветване и подпомагане в Афганистан с до 160 военнослужещи, сред които група за електронно разузнаване, рота за охрана на летището в Кандахар, екип от съветници за обучение на афганистанската национална армия и щабни офицери. Срокът на всяка мисия в Афганистан е шест месеца. Издръжката на българските военнослужещи там струва около 14 млн. лева. Страната ни участва с до 26 военнослужещи в операцията на KFOR в Косово, което струва 1 915 400 лева на страната ни, и с до 11 военнослужещи във военна операция на ЕС в Босна и Херцеговина \"Алтея\", средствата за които са 1 343 700 лева. Двама български щабни офицери са на мисия в Ирак за съветване, обучение и реформи в сектор отбрана и сигурност на иракската армия, участваме с медицински екип от четирима военнослужещи в тренировъчна мисия на ЕС в Мали и с петима военнослужещи в наблюдателна мисия на ЕС в Грузия. България участва с един офицер във военноморска операция на ЕС за възпрепятстване, предотвратяване и възпиране на пиратски действия и въоръжени грабежи край бреговете на Сомалия и с един щабен офицер във военноморска операция на ЕС в централната част на Средиземно море \"София\". Каракачанов коментира, че Афганистан от много години е едно от основните огнища на радикален ислям и тероризъм. Ситуацията в Афганистан не може да ни е безразлична, защото не малка част от тези нелегални емигранти, които се опитват да преминават европейската граница, са точно от Афганистан, посочи той. Косово буквално е на българската етническа граница. Същото е и в Босна, посочи той. Присъствието на нашите военнослужещи там е абсолютно оправдано, смята военният министър. Според него по този начин българските военнослужещи се подготвят да реагират адекватно при проява на подобни проблеми и създават контакти, чрез които да получават информация за предотвратяване на рискове и заплахи за националната ни сигурност.", "date": "2020.01.17", "title": "Участието на български военнослужещи зад граница струвало 20,9 млн. лева през 2019-а"}
{"url": "https://www.24chasa.bg/novini/article/8083160", "text": "400 000 лева бяха задигнати от апартамент в жилищна кооперация в центъра на Кърджали. Според прокуратурата кражбата е извършена в периода от 11 до 16 януари, когато собственикът на сумата и семейството му били за няколко дни извън града. За кражбата разбрали след завръщането си и подали сигнал в полицията. Пред разследващите собственикът обяснил, че преди да отпътува е заключил входната врата на жилището. От апартамента крадците са задигнали само пари и са оставили непокътнати намиращите се в стаите вещи и документи. По случая се извършват множество активни процесуално-следствени действия за разкриване на извършителя на престъплението, съобщиха от прокуратурата. Работи се по всички версии, но водещата е, че крадецът е близък до обраното семейство и е имал информация за крупната сума, държана в апартамента.", "date": "2020.01.17", "title": "400 000 лева бяха задигнати от апартамент в Кърджали"}
{"url": "https://www.24chasa.bg/novini/article/8083208", "text": "Мъж, ухапан от куче, поръча смъртта му, съобщиха от полицията. Към 15:20 часа на 15 януари в полицията в Гулянци, е съобщено за 62-годишен мъж, ухапан от куче, открито по-късно умъртвено. След разследване е изяснено, че животното е умъртвено от 33-годишен мъж, а поръчител е пострадалият, предава  . Извършен е оглед на местопроизшествието. И двамата мъже са задържани за срок до 24 часа. Работата по случая продължава, като е сезирана е прокуратурата.", "date": "2020.01.17", "title": "Мъж, ухапан от куче в Плевенско, поръча смъртта му и го задържаха"}
{"url": "https://www.24chasa.bg/novini/article/8083207", "text": "Работи се за кадрово обезпечаване на АЕЦ \"Козлодуй\", каза по време на парламентарния контрол министърът на енергетиката Теменужка Петкова, цитирана от БТА. От юни 2019 година на сайта на дружеството е обявен постоянен прием на документи за работа по 31 приоритетни специалности от висшето образование. От 2017 година АЕЦ \"Козлодуй\" предоставя стипендии на студенти от специалността \"Ядрена енергетика\" и \"Ядрена техника и ядрена енергетика\", които след завършване се ангажират да работят в централата, каза министърът. Сключени са договори с 16 стипендианти, на които централата заплаща таксите за обучение и стипендия в размер 1000 лева на семестър при постигане на изисквания за успех. От 2019 година е обявена и стипендия за първокурсници, записали определени специалности, като до настоящия момент са сключени договори с трима първокурсника. От 16 години дружеството има развита стажантска програма - платени и неплатени стажове, от 2019 година платените летни стажове се провеждат само за определените за приоритетни технически специалности, каза министър Петкова. АЕЦ \"Козлодуй\" работи с академичните среди в България, поддържат се тесни връзки с БАН и с техническите университети, подчерта министърът. В областта на средното професионално образование стартира процедура за дуално обучение по специалностите ядрена енергетика и топлотехника в професионалната гимназия в Козлодуй, каза Петкова. Предвижда се предоставяне на стипендии на ученици в професионалните гимназии по ядрена енергетика в Козлодуй и Белене. С помощта на Регионалното управление по образование в Плевен и във Враца се организират срещи с ученици от гимназии с цел ранно кариерно ориентиране. С МОН се обсъжда обучението по ядрена енергетика и физика да се включи в разширената подготовка на учениците от професионалните гимназии. АЕЦ \"Козлодуй\" предлага да осигури и възможност за провеждане на учебни часове в централата с цел засилване на интереса на учениците, каза още министърът на енергетиката. Анализите показват, че в рамките на всяка една година приблизително около 10 - 15 студенти завършват специалност \"Ядрена енергетика\". Почти всички работят в АЕЦ \"Козлодуй\", но това е далеч от амбициите ни и нашата визия за дългосрочното развитие на ядрената енергетика, заяви Теменужка Петкова. Според министъра ние сме държавата, която разполага с най-добрите експерти в областта на ядрената енергетика. Затова и нашите експерти участват в мисиите на организацията, която извършва проверки на други атомни електроцентрали. Депутатът Красен Кръстев посочи, че в следващите 5 години предстои пенсионирането на над 780 специалисти от АЕЦ, което представлява 22 на сто от персонала на централата. Това в по-голямата си част са работници заети пряко в експлоатацията и ремонта на 5 и 6 ЕБ-ве, заемащи ръководни позиции и притежаващи огромен ръководен, административен и експлоатационен опит, каза народният представител.", "date": "2020.01.17", "title": "Теменужка Петкова: Работи се за кадрово обезпечаване на АЕЦ \"Козлодуй\""}
{"url": "https://www.24chasa.bg/novini/article/8083246", "text": "Софийската градска прокуратура започва проверка на Българския национален съюз, съобщиха от прокуратурата. БНС е организатор на Луковмарш, определен 22 февруари, а събитието е забранено със заповед на столичния кмет, с оглед това дали са спазени изискванията на Закона за политическите партии. Проверка ще търси и дали има данни за извършено престъпление от общ характер.", "date": "2020.01.17", "title": "Прокуратурата проверява съюза, организатор на Луковмарш"}
{"url": "https://www.24chasa.bg/novini/article/8083242", "text": "Окръжна прокуратура - Стара Загора разследва длъжностни лица от РИОСВ по повод депото с опасни отпадъци край Гълъбово. Това съобщават от пресцентъра на Апелативната прокуратура в Пловдив .Разследването се води по чл. 282 ал.1 от Наказателния кодекс - за установяване извършено престъпление от длъжностни лица при Регионална инспекция по околната среда и водите - Стара Загора и Изпълнителна агенция по околната среда - Стара Загора. До момента по делото няма привлечени като обвиняеми и не са взети мерки за процесуална принуда. Разследването е разпоредено по повод проверката на 14 януари, която установи депото с отпадъци, опасни за населението и природата. Депото се намира между град Гълъбово и село Обручище и е собственост на фирма, регистрирана в миньорския град. По образуваното досъдебното производство на Окръжна прокуратура - Стара Загора следва да установи дали длъжностни лица са нарушили или неизпълнили служебните си задължения с цел да набавят за другиго имотна облага и от това могат да настъпят немаловажни вредни последици.", "date": "2020.01.17", "title": "Разследват длъжностни лица от РИОСВ за опасните отпадъци край Гълъбово"}
{"url": "https://www.24chasa.bg/novini/article/8083243", "text": "Специализираната прокуратура привлече към наказателна отговорност шестима за участие в организирана престъпна група за придобиване на чужди недвижими имоти чрез използване на неистински документи, в т.ч. фиктивни актове за граждански брак с починали лица. Сред обвиняемите лица са служител в Териториално звено „ГРАО“ и полицейски служител, съобщиха от спецпрокуратурата. Привлечените бяха задържани на 15 и 16 януари 2020 г. в София при действия по разследването на следователи от Следствения отдел на Специализираната прокуратура и служители на Дирекция „Вътрешна сигурност“ на МВР и ГДБОП. При извършените в хода на разследването претърсвания на жилища и автомобили, както и лични обиски, са иззети множество доказателства за престъпната дейност на групата – чужди лични документи, данни за лица, чиито имоти са придобити или са подготвени за придобиване от групата и др. Ролята на полицейския служител в престъпното сдружение била да издирва възрастни или наскоро починали самотно живеещи хора, които притежават скъпи имоти и пари. Служителката в „ГРАО“ от своя страна заличавала от регистъра евентуални наследници на жертвите. Иззет е и „издаден“ в Москва фиктивен акт за граждански брак на един от обвинените с починало лице, притежаващо голяма парична сума в банкова сметка и апартамент в центъра на София. Днес Специализираната прокуратура внесе в Специализирания наказателен съд искане за определяне на мярка за неотклонение задържане под стража за петима от обвиняемите лица. Парична гаранция от 5000 лева е наложена на шестия привлечен за участие в групата.", "date": "2020.01.17", "title": "6 от бандитите, “женени” за мъртви баби - на съд, искат постоянен арест за 5 от тях"}
{"url": "https://www.24chasa.bg/novini/article/8083294", "text": "Следващите парламентарни избори в Сърбия ще се произведат на 19 или 26 април 2020 година, заяви днес по ТВ Първа президентът на Сърбия Александър Вучич, предадoха ТАСС и БТА. Или на 19, или на 26 април. По-вероятно на 26 април, каза сръбският лидер, отговаряйки на въпрос кога ще бъдат изборите. От началото на декември миналата година сръбската опозиция провежда всяка седмица протести срещу управлението на Сръбската прогресивна партия. Протестиращите представители на опозицията заявиха, че възнамеряват да бойкотират предстоящите парламентарни избори.", "date": "2020.01.17", "title": "Вучич: Изборите в Сърбия ще бъдат на 19 или 26 април"}
{"url": "https://www.24chasa.bg/novini/article/8083317", "text": "Във връзка с медийни въпроси защо Бойко Борисов не е присъствал на срещата днес в президентството, от пресцентъра информираха следното: Председателят на ПП ГЕРБ и министър-председател на България Бойко Борисов винаги е демонстрирал готовността си за участие в диалог по всички обществени теми, както във вътрешен, така и в международен план. Борисов обаче не е получавал покана от президента Румен Радев за участие в днешната среща за обсъждане на актуални въпроси в изборния процес. Такава покана не е изпращана до него нито в Министерския съвет, нито в централата на ПП ГЕРБ. Бойко Борисов многократно е заявявал, че съвместната работа между институциите е ключова за стабилността и развитието на страната ни. Винаги, когато е имало предложения за диалог и срещи, Бойко Борисов се е отзовавал, както като партиен лидер, така и като министър-председател.", "date": "2020.01.17", "title": "Радев не поканил Борисов на срещата за изборния процес"}
{"url": "https://www.24chasa.bg/novini/article/8083359", "text": "Член на гюленистката организация ФЕТО е замесен в международна конспирация в САЩ, целяща да измами Пентагона, като открадне милиони долари, съобщава Анадолската агенция. Турчинът Хюриет Арслан, търговец на коли от Ню Джърси, се е признал за виновен миналата седмица пред федерален съд за ролята си в заговора, в който участвал през 2018 г. заедно с други турски граждани. Целта на конспирацията била да бъдат откраднати пари от договор на стойност 23 милиона долара с министерството на отбраната на САЩ, отнасящ се до доставки на авиационно гориво от компания в Република Корея, съобщи \"Филаделфия инкуайърър\", предаде БТА.  Пред местното издание \"Форум Ю Ес Ей\" източници, които твърдят, че добре познават Арслан, са заявили, че той отдавна е свързан с ФЕТО и често е посещавал сбирки на организацията. Арслан щял да получи 20 хиляди долара за участието си в схемата. 49-годишният турчин, който има американско гражданство от 2011 г., може да получи до 30 години затвор. Според турските власти Фетхуллахистката терористична организация (ФЕТО) на живеещия в САЩ мюсюлмански проповедник Фетхуллах Гюлен стои зад опита за преврат в Турция през 2016 г.", "date": "2020.01.17", "title": "Предполагаем член на ФЕТО замесен в заговор в САЩ, целящ да измами Пентагона"}
{"url": "https://www.24chasa.bg/novini/article/8083817", "text": "В присъствието на заместник министър-председателя по икономическата и демографската политика Марияна Николова, в сградата на българското посолство в Пекин, беше подписан меморандум за разбирателство между изпълнителния директор на Българска агенция за инвестиции Стамен Янев и китайските компании „Джангсу Алфа Автобуси“ и „Ей Си Ен Уърлдуайд“, съобщиха от правителствената пресслужба. Целта на документа е страните да си сътрудничат за създаването на производствена база за електрически автобуси и научноизследователски и развоен център в България. Прогнозната обща инвестиция е в размер на 25 млн. евро и ще осигури 250 работни места. Българската делегация посети офиса на „Джангсу Алфа Автобуси“ в Пекин, където беше проведена работна среща. По време на разговорите ръководството на компанията увери вицепремиера Марияна Николова, че при инвестиция у нас ще въведе най-модерни технологии за производство на електробуси и частите за тях. „Електромобилите ще способстват за опазване на околната среда и намаляване на вредните емисии. Българското правителство създава благоприятна бизнес среда за развитие на автомобилното производство. Разполагаме с квалифицирани кадри в тази сфера, като водещи световни компании произвеждат у нас високотехнологично автомобилно оборудване“, заяви вицепремиерът Николова. „Джангсу Алфа Автобуси“ е сред първите производители на електромобили в Китай, като през 2012 г. пуска първия си модел автобуси със собствено оборудване и модерни технологии. Фирмата работи в сътрудничество със световни автомобилни компании. Вицепремиерът Николова проведе среща и с председателя на борда на китайската строителна компания „Ситик Констръкшън“ Чън Сяодзя. Двамата обсъдиха възможностите за участие на компанията в реализацията на инфраструктурни проекти у нас по модела на публично-частното партньорство. „Ситик Констръкшън“ все още няма проект в Европа и се надява България да бъде първата европейска страна, в която да бъде изпълнен съвместен проект. Тя е част от холдинговата компания Ситик Груп, която развива дейност в редица направления, включително промишлено производство, машиностроене и селско стопанство. Компанията има интерес да си сътрудничи с партньори от България във всички тези области. Вицепремиерът Николова представи икономическото развитие на България, привлекателните условия за инвестиции, като подчерта предвидимостта в политиките на правителството. Разговорите ще продължат с цел идентифициране на конкретни възможности за сътрудничество.", "date": "2020.01.17", "title": "Подписахме меморандум за сътрудничество с 2 китайски фирми за електрически автобуси"}
{"url": "https://www.24chasa.bg/novini/article/8083794", "text": "Благодарение на Инспекцията по труда през последните три години 46.4 млн. лв. са изплатени на работници и служители, чиито възнаграждения са били забавени от работодателите. Това съобщиха от пресцентъра на Главната инспекция по труда. Засиленият контрол от страна на Агенцията води и до намаляване на сумата на установените забавени възнаграждения, която през 2017 г. е била 28.4 млн. лв., през - 2018 г. - 27.3 млн., през 2019 г. вече e 17.8 млн. лв. Броят на ощетените също намалява от над 12 000 през 2017 г. и 2018 г. до 6250 през 2019 г, отчитат от ГИТ. Инспекцията по труда реагира с приоритет на всеки сигнал, свързан със забавени възнаграждения. Като се има предвид, че поне един работещ във всяко предприятие, бавещо заплати, в даден момент подава сигнал, може да се предположи, че контролните органи на Агенцията проверяват почти 100 процента от работодателите, които не плащат навреме, отбелязват от ГИТ. В съобщението се посочва, че практиката показва, че когато работодателят има временни затруднения, той намира начин след намесата на инспекторите по труда да изплати дължимите суми на работниците и служителите си. ИА ГИТ напомня на работниците и служителите, че имат законовата възможност да прекратят трудовото си правоотношение без предизвестие, като запазват пълни права за получаване на обезщетение за безработица, ако работодателят им забави възнаграждението. В общия случай при напускане на това основание работодателят им дължи минимум едно обезщетение в размер на една заплата. Те могат да търсят и по съдебен ред забавени възнаграждения и обезщетения.", "date": "2020.01.17", "title": "46.4 млн. лева са изплатени на работници, чиито възнаграждения са били забавени"}
{"url": "https://www.24chasa.bg/novini/article/8083911", "text": "Министър-председателят Бойко Борисов ще проведе в събота от 9 часа среща с министрите на околната среда и водите Емил Димитров, на икономиката Емил Караниколов и на енергетиката Теменужка Петкова във връзка с представяне на проекти за решаване на водната криза в Перник. Това съобщиха от правителствената пресслужба. На разговора ще присъстват още кметовете на София и на Перник - Йорданка Фандъкова и Станислав Владимиров, областният управител на Перник Емил Костадинов, както и представители на държавната и общинската администрация.", "date": "2020.01.17", "title": "Борисов събира министри и кметове, за да търсят решение за водната криза в Перник"}
{"url": "https://www.24chasa.bg/novini/article/8083868", "text": "съобщава изданието „Ди Велт“, цитирано от  . В момента детето е настанено в приемно семейство. Българиите живеели близо до град Харбург. Малко преди Коледа детето е пострадало в автомобилна катастрофа в Унгария. Автомобилът на родителите е ударен от голямо превозно средство с ремарке. Родителите отлетели за Хамбург с пострадалото дете и го закарали в болницата в Алтона. Там лекарите изразили подозрение, че някои от нараняванията са по-стари. Те установили хематом в главата и фрактури по краката. Възникнал въпрос дали детето е насилствено третирано или е паднало. Родителите обаче не са уведомили за падане.  Съдът също така изпрати молба за експертно заключение за нараняванията до Университетската клиника Хамбург-Епендорф. Следващият закрит процес е насрочен за 21 януари. Родителите искат детето им да бъде върнато при тях. Те са категорични, че на са виновни за следите от наранявания по телцето на бебето.", "date": "2020.01.17", "title": "Съдят българското семейство в Германия, чието дете беше отнето заради насилие"}
{"url": "https://www.24chasa.bg/novini/article/8083939", "text": "С Решение № 218/15.01.2020 г. по наказателно дело № 797/2019 г. тричленен състав на Върховния касационен съд (ВКС) оставя в сила решението от 02.05.2019 г. по в.н.о.х.д. № 82/2019 г. на Софийския апелативен съд (САС). Решението е окончателно, съобщиха от кабинета на председателя на ВКС. Във ВКС е получено уведомление от прокурор за предприети действия по изпълнение на наложеното от съда наказание. Делото е образувано по касационни жалби на подсъдимия и на двама от конституираните граждански ищци и частни обвинители – съпруг и син на убитата. С присъда по н.о.х.д. № 3902/2018 г. на Софийския градски съд (СГС), след проведено съкратено съдебно следствие, подсъдимият Божидар Димитров е признат за виновен в извършването на престъпление по чл. 116, ал. 1, т. 6, предл. 2-ро и 3-то вр. чл. 115 вр. чл. 58а, ал. 2 и ал. 3 НК (за убийството през 2018 г. на Вероника Петрова след нанесен побой – по особено мъчителен начин за убитата и с особена жестокост). Наложено му е наказание „лишаване от свобода“ в размер на 20 г. Осъден е да заплати на частните обвинители и граждански ищци сумите от по 20 000 лв. (на бащата на убитата), 30 000 лв. (на съпруга u) и 80 000 лв. (на детето u), представляващи обезщетения за причинените от деянието вреди. С решението на САС присъдата е изменена, като наказанието „лишаване от свобода“ на подсъдимия е увеличено на 30 години. В останалата u част присъдата е потвърдена. Тричленният състав на ВКС намира касационните жалби за неоснователни. Неоснователно е искането на подсъдимия за отмяна на актовете на двете предходни инстанции и връщане на делото за разглеждането му „по общия ред“ от СГС. Върховните съдии подчертават, че съкратеното съдебно следствие е проведено по искане на подсъдимия с участие на защитника му след трикратно разясняване от съда на процесуалните последствия от признаването на фактите, изложени в обстоятелствената част на обвинителния акт, при подкрепата им от събраните на досъдебното производство доказателства. В решението на ВКС пише, че не е налице неправилно приложение на материалния закон. Правилно и законосъобразно формата на вината на подсъдимия е изведена от действията му при нанасяне на побоя над пострадалата. Констатациите и изводите на експертите за причинените u множество различни по вид травматични увреждания от нанесените u силни удари с юмруци и крака по главата, торса и крайниците, включително и с вилица и нож в продължение на близо 6 – 7 часа през нощта на 2 срещу 3 март 2018 г., причинили смъртта u, правилно са оценени от съда като проявление на субективното му отношение за постигане на този резултат под формата на пряк умисъл. Инкриминираното деяние на подсъдимия Димитров се явява като логичен завършек на упражнявания във времето над пострадалата продължителен системен физически и психически тормоз, с който тя не е успяла да се справи поради интелектуалния u дефицит и манипулируемост, както и заради нехайството на близките u и тромавостта в действията на съответните държавни институции за социална защита на такива лица. Подобни насилнически прояви с отправяне на смъртни закани към различни лица подсъдимият Димитров е имал и в миналото, заради което е бил осъждан и което правилно е съобразено от съда като елементи от характеристиката му на престъпен деец. Това е предопределило извода за изключителност на обществената опасност както на деянието, така и на дееца. Съставът на ВКС не намира основание за корекция на правните изводи на апелативния съд, с които е утвърдил възприетата от градския съд квалификация на деянието на подсъдимия. „При описаните време, място и начин на извършване на инкриминираното деяние цинично звучи възражението на защитника, че квалифициращите обстоятелства не били „многобройни“, че то не се отличавало с „особена дързост“, не било на „публично място“ на фона на причинената с особена жестокост и по изключително мъчителен начин смърт на младата и нуждаеща се от особена закрила девойка, търсеща обич и внимание от близки и приятели, каквито не получила в краткия си и тежък живот“, пише в решението. Върховните съдии намират, че правилно САС е отрекъл подсъдимият да е съдействал съществено при разследването на досъдебното производство. Направеното от него признание на фактите е логическа последица от ефективната дейност на органите на досъдебното производство и няма основание то да се оценява като оказано съществено съдействие за разкриване на обективната истина по делото и допълнително като смекчаващо вината му обстоятелство. Злоупотребата му с алкохол, включително във въпросната нощ, няма как да се третира като смекчаващо обстоятелство при охарактеризирането му като жесток човек и във връзка с миналите му осъждания за престъпления против личността на различни граждани. Няма никакви доказателства и за ефективни действия от подсъдимия за спасяването на Вероника Петрова. Според върховните съдии, като се е съобразил и с наличните отегчаващи вината му обстоятелства, правилно въззивният съд е постановил завишаване на размера на наказанието на възможния максимум на наказанието „лишаване от свобода“ след редукцията на наказанието „доживотния затвор“. По отношение на искането на съпруга на убитата за налагане на подсъдимия на наказание „доживотен затвор без замяна“ съдебният състав на ВКС напомня, че в хипотезата на съкратено съдебно следствие „бонусът“ за призналия фактите подсъдим е такова наказание да „не се налага“, поради което целеното от частния обвинител отежняване на положението на подсъдимия не може да се постигне пряко забраната на закона. Неоснователни са и претенциите за завишаване на размера на присъдените обезщетения за неимуществени вреди.", "date": "2020.01.17", "title": "Окончателно: Божидар Димитров ще лежи 30 г. за убийството на Вероника Петрова"}
{"url": "https://www.24chasa.bg/novini/article/8083950", "text": "Районната прокуратура в Дупница разследва престъпление против народното здраве и против околната среда в ТЕЦ „Бобов дол“, съобщават от държавното обвинение.  В четвъртък прокурори, полицаи и агенти на ДАНС заедно с представители на РИОСВ В хода на разследването е бил извършен оглед на местопроизшествие, иззети са множество веществени доказателства, разпитани са свидетели, изискани са писмени документи за дейността. В момента три мобилни лаборатории извършват изследвания на отпадъците на място.  Прави се рутинно замерване на изпускащите инсталации, т. нар. сероочистки, коментира директорът на ТЕЦ-а Емил Христов. Допълни, че в централата работи само едната мощност, за която има комплексно разрешително. За втората ТЕЦ-ът е в процедура по закупуване на пречистваща инсталация и тя не работи. ", "date": "2020.01.17", "title": "Прокуратурата в ТЕЦ \"Бобов дол\" заради опасни отпадъци. Прави се рутинно замерване, твърдят от централата"}
{"url": "https://www.24chasa.bg/novini/article/8084039", "text": "До 2021 г. в района на Хърватските радио и телевизия /ХРТ/ трябва да започне да работи газова мини електроцентрала, която ще осигурява ХРТ с ток, отопление и охлаждане, пише вестник \"Данас\", цитиран от БТА. Става дума за инвестиция от 130 милиона куни /17,45 милиона евро/. Електроцентралата ще бъде построена и управлявана от компания, избрана на публичен търг. В ХРТ очакват с използвавнето и продажбата на електрическа, топлинна и охлаждаща енергия от електроцентралата да спестят около 10 процента от годишния си разход за енергия. Оферти за търга за изграждане и управление на електроцентралата се приемат до 24 февруари тази година.", "date": "2020.01.17", "title": "Хърватските радио и телевизия строят\nгазова мини електроцентрала"}
{"url": "https://www.24chasa.bg/novini/article/8084065", "text": "Руският президент Владимир Путин ще вземе участие в международната мирна конференция за Либия в Берлин в неделя, съобщи пресслужбата на Кремъл, цитирана от световните агенции и БТА. \"Предвижда се обмен на мнения по проблематиката на уреждането на кризата в Либия, включително по въпросите на най-скорошното прекратяване на бойните действия, помиряването на враждуващите страни и започването на широк политически диалог под егидата на ООН\", се казва в съобщението на Кремъл, цитирано от ТАСС. Ключовите договорки ще намерят място в заключителния документ на конференцията, добавиха от Кремъл. Мирните преговори, на които Москва бе домакин по-рано тази седмица, завършиха без подписването на споразумение за примирие от страна на влиятелния генерал Халифа Хафтар, командир на Либийската национална армия. Турският президент Реджеп Ердоган и френският му колега Еманюел Макрон също ще бъдат сред участниците на конференцията в Берлин, отбелязва ДПА.", "date": "2020.01.17", "title": "Путин ще вземе участие в мирната конференция\nза Либия в Берлин"}
{"url": "https://www.24chasa.bg/novini/article/8084296", "text": "Агресивните стъпки на редица западни държави, на първо място на САЩ, са главен дестабилизиращ фактор на международната сцена. Това заяви днес и.д. външен министър на Русия Сергей Лавров на пресконференция, обобщаваща резултатите, постигнати от руската дипломация през 2019 г., предадоха ТАСС и БТА. По думите на министъра светът продължава да се намира в хаотично състояние. \"Главен дестабилизиращ фактор продължава да е агресивната линия на редица западни държави, най-вече нашите американски колеги, на разрушаване на международноправната архитектура за сигурност и замяната на международното право с изобретен от тях световен ред, основан на правила\", заяви Лавров. В този контекст, според руския външен министър, е излизането на Вашингтон от Договора за ракетите със среден и малък обсег, създаването на неяснота за перспективите за продължаване на Договора за стратегическите настъпателни оръжия, изкуственото разпалване на напрежението в региона на Персийския залив, опитите за преразглеждане на общоприетите основи на близкоизточното уреждане, засилването на военната активност на НАТО в близост до руските граници. Лавров нарече \"опасен обрат\" намерението на \"европейската тройка\" да задейства механизма за уреждане на споровете по ядрената сделка с Иран. \"Ситуацията е тревожна. Сега тя получава още по-опасен обрат: трите страни участници в Съвместния всеобхватен план за действие (СВПД) от Европа - Великобритания, Франция и Германия - изпратиха писмо на върховния представител на ЕС по външната политика Жозеп Борел, в което се казва, че искат да задействат процедурата за уреждане на спорове, предвидена в самия СВПД\", заяви Лавров. Руският външен министър обвини Съединените щати, че са убили умишлено иранския генерал Касем Солеймани, за да дестабизират Близкия изток. \"Призоваваме всички страни да действат сдържано, да проявят здрав разум и да отдадат приоритет на дипломатическите средства\", каза той. Руският първи дипломат заяви, че трагедията с украинския самолет показва, че е време Иран и САЩ да предприемат деескалация на напрежението. \"Това е твърде сериозен сигнал, че трябва да започне деескалация, вместо да се продължава с непрекъснатите заплахи\", каза Лавров Министърът отхвърли спекулациите във връзка с поправките в руската конституция за приоритета й над международното право. Всяко международно споразумение, което приема Русия, към което тя се присъединява, се подписва и внася за ратификация в руския парламент, заяви Лавров. \"Ратификацията се оформя във вид на федерален закон. Нашите международни задължения, на първо място, стават част от нашата правна система, въплътени във федерален закон, и на второ място, федералният закон не може да бъде приет, ако противоречи на конституцията. Така че не виждам никакви поводи и предлози за спекулации, и търсене на скрит смисъл\", отбеляза той.", "date": "2020.01.17", "title": "Лавров: САЩ са главен дестабилизиращ фактор в света"}
{"url": "https://www.24chasa.bg/novini/article/8084306", "text": "На 27 януари 2020 г. Българска народна банка ще проведе аукцион за продажба на лихвоносни съкровищни облигации от 200 млн. лева със срочност десет години и шест месеца, съобщи БНБ. Книжата са от отворен тип с фиксиран годишен лихвен процент 0,5 на сто от емисия BG 20 401 19 211/21.06.2019 г. с падеж 21 декември 2029 г.", "date": "2020.01.17", "title": "БНБ прави аукцион за лихвоносни съкровищни облигации за 200 млн. лв."}
{"url": "https://www.24chasa.bg/novini/article/8084268", "text": "                                                                                                                                                                                                                                                                                                                               ", "date": "2020.01.17", "title": "Завещание на седмицата: Молебен за дъжд и читав министър (Видео)"}
{"url": "https://www.24chasa.bg/novini/article/8084330", "text": "Министрите на външните работи на Канада и Иран ще се срещнат днес в Оман, за да обсъдят свалянето по погрешка на украински пътнически самолет от иранската противовъздушна отбрана миналата седмица, предаде Ройтерс, цитирана от БТА. Загинаха всички 176 души на борда, сред които 57 канадски граждани. Говорител на канадския външен министър Франсоа-Филип Шампан съобщи, че той ще се срещне днес в оманската столица Мускат с иранския си колега Мохамад Джавад Зариф. Това ще е третият разговор между двамата след свалянето на самолета, въпреки че Канада скъса дипломатическите си отношения с Иран през 2012 г., отбелязва Ройтерс. \"Този трагичен инцидент. . . не бива да бъде използван за политически цели от засегнатите страни\", каза днес говорителят на иранското министерство на външните работи Абас Мусави, цитиран от ДПА. Мусави призова случаят да не бъде политизиран и посочи изрично Канада.", "date": "2020.01.17", "title": "Канадски и ирански министри се срещат днес в Оман заради сваления самолет"}
{"url": "https://www.24chasa.bg/novini/article/8084376", "text": "В понеделник, в навечерието на началото на процеса за импийчмънт, Доналд Тръмп заминава за Швейцария. За да наложи представата, че президентът на САЩ е истински лидер. А и защото е убеден, че може да разчита на своя лагер като сигурен щит. \"Заминавам за Давос. Ще имам срещи с най-големите шефове на компании в света, за да дойдат тук. Ще имам срещи и с чуждестранни лидери\", заяви той вчера от Овалния кабинет и прогнозира бърз процес с предизвестен резултат. Трети президент в историята, изправен пред изпитанието на процес в Сената, милиардерът републиканец разполага с един съществен коз - послушна републиканска партия, в която несъгласните се броят на пръсти и се изразяват безкрайно предпазливо. Откакто в края на септември бе обявена процедура за отстраняването му от поста, 45-ят президент на САЩ се залови, и то успешно, да сплотява редиците в лагера си. Верен на своя метод, той настоя за абсолютна и безпрекословна вярност. Както той редовно напомня, за да подчертае своя диктат върху партията, нито един републиканец от Камарата на представителите не е гласувал Тръмп да бъде обвинен, било то в злоупотреба с власт или възпрепятстване на дейността на Конгреса. Основното му оръжие ли? Връзките с електоралната база и способността да въодушевява тълпите му дават мощен лост за влияние върху първичните избори, реши ли да го критикува някой народен избраник. Той обича периодично да качва в Туитър данни от социологическо проучване, даващо му рейтинг от 95 на сто в Голямата стара партия. В началото на седмицата лидерът на републиканците в Сената Мич Макконъл свали картите на масата: \"Не съм безпристрастен съдебен заседател. Тук става дума за политически процес. Няма нищо съдебно. Импийчмънтът е политическо решение\". И този обигран обитател на Капитолийския хълм със сигурност ще положи усилия републиканското мнозинство - 53 от 100 кресла в горната камара - да остане в правия път. Всички сенатори се заклеха да съдят \"безпристрастно, спазвайки Конституцията и законите\", но всъщност резултатът на процедурата зависи най-вече от политическото съотношение на силите. Щом чу думите на Макконъл, водачът на демократическото малцинство в Сената Чък Шумър се престори, че му секва дъхът. \"Американците очакват от него в такива ситуации да бъде безпристрастен съдник!\" - отсече той. Но щом един журналист му обърна внимание, че той също е заел вече много твърда позиция, Шумър неубедително понечи да го увери, че едва в края на дебатите \"окончателно ще реши\" как да гласува. Остава един неясен момент: дали някои републиканци не биха подкрепили искането на демократите да бъдат изслушани свидетели, чиито показания да прояснят случая? Сюзан Колинс, депутат от Мейн, намекна в четвъртък, че може да гласува за това. \"Щом трябва първо да чуя доводите на страните, струва ми се полезно да разполагам с допълнителна информация\", каза тя. От своя страна Доналд Тръмп се показа убеден, че ще спечели процеса, и спомена Световния икономически форум в Давос, където без съмнение ще е голямата звезда. Там смята да възхвалява, също и чрез хиперболи, своето президентско управление и доброто икономическо здраве на САЩ. \"Нашата страна е страната с най-добри позиции в света - обясни той. - Всички лидери от планетата ме питат: \"Как постигнахте това? Не сме виждали никога такова невероятно нещо.\" Запитана за бъдещите опасности пред избухливия президент на САЩ, съветничката му Келиан Конуей отвърна лаконично: \"Той ще получи, каквото желае - ще бъде оправдан, освободен от отговорност и признат за невиновен, няма да го отстранят от поста и ще бъде преизбран\".", "date": "2020.01.17", "title": "На процеса в Сената Тръмп разчита на лоялността на републиканците"}
{"url": "https://www.24chasa.bg/novini/article/8084394", "text": "От 22 януари ще бъде възстановена възможността електронна винетка да се купи 30 дни преди датата на активирането й както за леките, така и за тежките автомобили. От 31 декември 2019 г. се наложи временна промяна в срока за отложената покупка от 30 дни на 7 дни заради внедряване на актуализация на електронната система за събиране на пътни такси във връзка с въвеждането на тол системата за  ежкотоварните автомобили над 3,5 тона. Това съобщиха от Агенция \"Пътна инфраструктура\". До възстановяването на 30-дневния срок електронна винетка ще може да се купи до 7 преди датата на активирането й както за леките, така и за тежкотоварните автомобили. От 31 януари 2020 г. ще бъде преустановена продажбата на месечни винетки (30 дни) за тежкотоварните автомобили, тъй като от 1 март за тях се въвежда такса на база изминато разстояние – тол. След старта на тол системата за тежкотоварните автомобили също ще може да се предплаща пътна такса – чрез маршрутна карта. Тя ще може да се купи до 7 дни предварително от регистрирани потребители (регистрацията е чрез електронна поща през платформата за купуване на маршрутна карта) или два дни предварително – от нерегистрирани потребители (за днешния или до 23:59 часа на утрешния ден).", "date": "2020.01.17", "title": "От 22 януари пак може да се купват е-винетки до 30 дни предварително"}
{"url": "https://www.24chasa.bg/novini/article/8084363", "text": "Това се казва в позиция на Националната лотария, изпратено до медиите. Фундаменталното нарушаване на установения от Конституцията на Република България правов ред, и грубото погазване на европейското законодателство ще причини огромни финансови и репутационни щети на България, предупреждават оттам. Според лотарията, отговорността и последствията от тези действия няма да бъде носена от политиците, стоящи зад внасянето на проекта, а от българските гласоподаватели и данъкоплатци. Изразената позиция е подкрепена от „Евробет“ и Българска асоциация за развлекателни и хазартни игри (БАРХИ), завършва обръщението. Позицията е по повод внесено от депутата Валери Симеонов от Обединени патриоти предложение за законова промяна, което предвижда лотарийните игри, с изключение на томбола, бинго, кено и техните разновидности, да се организират само и единствено от държавно предприятие “Български спортен тотализатор”. Новият законопроект предвижда още органите за управление на тотото да се назначават съвместно с министъра на младежта и спорта и този на финансите. В мотивите си вносителите се позовават и на законово уреденото правило, че от приходите за хазарта трябва да се заделя за спорт. В момента обаче такива пари в хазната влизали само от спортния тотализатор - 27% от печалбите му, не и от останалите хазартни оператори, посочват вносителите.", "date": "2020.01.17", "title": "Националната лотария: Национализирането на частен бизнес е недопустим прецедент"}
{"url": "https://www.24chasa.bg/novini/article/8084299", "text": "Консорциумът \"Детско здраве\", в който водещо е участието на \"Главболгарстрой\" АД, спечели търга за строеж на първата у нас Национална многопрофилна детска болница. Това съобщиха от здравното министерство, след като днес здравният министър Кирил Ананиев обяви решението си. От явилите се трима кандидати, консорциумът е предложил най-ниска цена на проекта в размер на близо 77,9 млн. лв. без ДДС. Другите двама кандидати бяха консорциумът с водещо участие на \"Трейс груп холд\" АД и вторият, който е с мексиканско участие,  \"Детска болница София\". Консорциумът на \"Трейс\" обаче не бе допуснат до отваряне на ценовите предложения, защото не отговарял на  предварително обявените условия.  Сградата, в която ще бъде Националната детската болница, се намира в двора на Александровска болница. Предвидено е да се използва недовършеният строеж там, стартиран със същата цел през 1971 г. Обединението, спечелило конкурса, е от трите най-големи дъщерни дружества в групата на \"Главболгарстрой Холдинг\" АД. Това са \"Главболгарстрой\" АД, ГБС-Пловдив АД и \"Главболгарстрой Интернешънал\". И трите са с богат опит в изпълнението на строежи на редица болници, извършване на ремонтни дейности в лечебни заведения, както в страната, така и в чужбина. Сред проектите на \"Главболгарстрой\" АД са \"Разширяване на лъчетерапевтичен комплекс на Клиника по лъчелечение на СБАЛ по Онкология - ЕАД\" в София, \"Архитектурно-строителни и инсталационни работи при изграждането на Аджибадем Сити Клиник МБАЛ Токуда\", както и \"Преустройство и разширение на УМБАЛ „Св. Екатерина“. Преустройството и ремонтът на един от големите болнични комплекси в страната, МБАЛ „Събо Николов“ и Онкология в  Панагюрище пък са дело на ГБС-Пловдив АД Третият участник в обединението пък - \"Главболгарстрой Интернешънал\" АД, има опит в изпълнението на подобни обекти извън страната. Сред тях са болничен комплекс в Казълорда, Карахстан, клиника за неотложна помощ, Атирау, Казахстан, както и стоматологична поликлиника с травматологично отделение в Москва, Руска Федерация. И трите дружествата в консорциума притежават и обединяват ресурс и опит при изпълнението на обекта.", "date": "2020.01.17", "title": "\"Главболгарстрой\" ще строи Националната детска болница"}
{"url": "https://www.24chasa.bg/novini/article/8084380", "text": "Гръцкият премиер Кириакос Мицотакис се срещна днес с командира на Либийската национална армия (ЛНА) Халифа Хафтар в Атина, предаде ТАСС, като се позовава на агенция АНА-МПА, съобщи БТА. Обявяваме се за постигането на мир. Пристигнахме тук, за да говорим за мир, каза Хафтар преди началото на срещата с Мицотакис. На срещата, продължила 40 минути, присъства и гръцкият министър на външните работи Никос Дендиас. Той посочи пред АНА-МПА, че страните не са направили никакви изявления след срещата. Преговорите се състояха в офиса на премиера в гръцкия парламент. По-рано днес Дендиас заяви, че Гърция е готова да изпрати сили за постигане на примирие в Либия.", "date": "2020.01.17", "title": "Хафтар в Атина при Мицотакис: Пристигнахме тук, за да говорим за мир"}
{"url": "https://www.24chasa.bg/novini/article/8084944", "text": "Горната камара на полския парламент, Сенатът, отхвърли спорния законопроект, позволяващ на политиците да уволняват и глобяват съдии, предадоха Асошиейтед прес и ДПА, цитирани от БТА. На 20 декември законопроектът беше приет от долната камара с 233 гласа \"за\" и 203 гласа \"против\". Днес внесеният от управляващата партия \"Право и справедливост\" законопроект беше отхвърлен в контролирания от опозицията Сенат с 51 срещу 48 гласа. Сега той се връща обратно в долната камара, в която управляващите разполагат с необходимите гласове за окончателното му приемане. Според критици на законопроекта той има за цел да запуши устата на съдиите и да ограничи независимостта на съдебната система, което противоречи на европейските стандарти. Законопроектът предизвика възмущението на юристите и провокира улични протести. ПиС обаче твърди, че предложените разпоредби не се различават от приетите в други страни членки на Европейския съюз и пренебрегва призива на Европейската комисия да прекрати работата по законопроекта, отбелязва ДПА. Законът беше сериозно критикуван и от Венецианската комисия, експертния орган на Съвета на Европа по конституционни въпроси, от полския Върховен съд, както и от правната служба на полския парламент. Но ПиС е непреклонна в становището си, че съдебната система в Полша се нуждае от дълбока реформа. Партията определя системата като неефективна, корумпирана и грижеща се само за собствените си интереси си останка от комунистическата държава. Критиците на закона просто са се вкопчили в привилегированите си позиции, казват представителите на управляващата политическа сила. Според опозиционни политици обаче реформите на ПиС не засягат истинските проблеми на системата, а са опит за установяване на контрол над нея.", "date": "2020.01.17", "title": "Полският Сенат отхвърли законопроекта, позволяващ на политиците да уволняват съдии"}
{"url": "https://www.24chasa.bg/novini/article/8085016", "text": "Временно беше спряно движението по автомагистрала „Хемус“ в района преди тунела „Витиня“, съобщиха от пресцентъра на МВР. Към 18.40 часа е получен сигнал за възникнало възпламеняване в микробус с метанова уредба. Шофьорът е напуснал превозното средство своевременно, няма пострадали. До погасяването на огъня движението по магистралата посока Варна в участъка преди тунела Витиня временно ще бъде затворено. Към мястото веднага са насочени екипи на пожарната. Час по-късно движението беше възтановено. ", "date": "2020.01.17", "title": "Затвориха тунел \"Витиня\" на АМ \"Хемус\", след като микробус се запали"}
{"url": "https://www.24chasa.bg/novini/article/8085033", "text": "Великобритания няма автоматично да депортира граждани на Европейския съюз след изтичането на крайния срок на 30 юни 2021 г. за подаване на заявления за право да останат в страната след Брекзит, заяви днес Ги Верхофстат, координатор на Европейския парламент за Брекзит, цитиран от Ройтерс и ТАСС, предаде БТА. Верхофстат, който се срещна вчера с британски министри, включително с министъра за Брекзит Стивън Баркли, заяви, че е получил уверения за прилагане на гратисен период за онези, които не са кандидатствали по британската схема за \"статут на уседналост\" до крайния срок. \"Какво ще се случи с онези хора дори след изтичане на гратисния период? Няма да има автоматично депортиране\", каза Верхофстат пред радио Би Би Си. \"След гратисния период те ще имат възможност да подават документи, посочвайки основанията, поради които не е било възможно да го направят в рамките на стандартната процедура\", добави той. Попитан за думите на Верхофстат, говорител на британският премиер Борис Джонсън потвърди, че няма да има автоматични депортации. Наред с това Верхофстат предупреди днес, че договарянето на споразумение за търговските отношения на ЕС и Великобритания след Брекзит ще бъде \"много трудно\", ако Лондон, откаже да приеме европейските правила и стандарти, предаде ДПА. \"Смятам, че и двете страни имат интерес да бъдат много амбициозни (в преговорите). Но колко далеч ще се стигне е много трудно да се каже днес, защото това ще зависи от степента на желание от британска страна да се придържа към редица стандарти на ЕС\", отбеляза Верхофстат.", "date": "2020.01.17", "title": "Лондон няма автоматично да депортира\nграждани на ЕС след Брекзит"}
{"url": "https://www.24chasa.bg/novini/article/8084958", "text": "“Не е вярно твърдението на началника на здравната каса, че сме купували медикамент за рак само на най-високата цена.” Това коментира Семир Абумелих, собственикът на УМБАЛ “Дева Мария”, пред БНР, след като болницата бе посочена от управителя на здравната каса д-р Дечо Дечев като едно от лечебните заведения, купували лекарства на скъпи цени. “Ние не сме част от тази схема, в която ни вкарват умишлено”, посочи Абумелих. “Работим с национални дистрибутори, които не са одобрени от нас”, подчерта той. “Неговото твърдение, че сме купували на най-високата цена, не е вярно, защото ние през годината сме купували и на най-ниската, и на най-високата от различни дистрибутори, в зависимост от този, който е имал в наличност в момента.   Аз не определям цената, те определят цената. Нашата задача е само една – да лекуваме хората. Максималната цена е разрешена от държавата”, подчерта Абумелих. “Те, като разрешат тази цена, не болниците се съобразяват с цената, дистрибуторите почват да се съобразяват с цената. Фармацевтичната мафия – тя е тази, която командва цялата тая история. Не болниците! Нас винаги, във всички разправии ни намесват, защото сме най-слабото звено в системата.” Семир Абумелих посочи, че за него няма значение дали ще се извършва обществена поръчка за лекарства и в частните болници. Относно цената на медикамента Абумелих посочва: “Как може вносителят на медикамента да му обяви цена 1050 лв. и да го регистрира в държавата на такава, а да го дава за 168 лв.? Къде е скрито кучето? А чух, че в Германия се продава за 2000 лв. същото лекарство. Това какво означава? Лекарството е разредено примерно за българския пазар, за да го дават за 168 лв., така ли? Или някой от тия производители е пробил немската каса примерно?”, каза той, цитиран от БНР.", "date": "2020.01.17", "title": "Семир Абумелих: Не болниците, а фармацевтичната мафия командва историята със скъпите лекарства"}
{"url": "https://www.24chasa.bg/novini/article/8085081", "text": "Броят на мигрантите, влизащи в Европа от Турция, е нараснал значително миналата година, когато бежанци от Сирия и Афганистан наводниха Турция и тръгнаха към Гърция, заяви днес директорът на европейската гранична агенция Фронтекс Фабрис Леджери, цитиран от Асошиейтед прес. Над 82 000 мигранти са се опитали да влязат нелегално в Европа през 2019 г., което е с 46 процента повече в сравнение с предходната година, изтъкна Леджери, предава БТА. \"Това се дължи главно на ситуацията в Сирия, но също и на нестабилността в Афганистан и смяната на политиката на иранските и пакистанските власти към афганистанските граждани\" каза Леджери пред журналисти. Той обаче не обвини турската брегова охрана, като каза, че тя \"работи добре\". През 2016 г. ЕС се съгласи да даде на Турция над 6 милиарда евро в пари и други стимули, за да убеди правителството в Анкара да спре мигрантите, отправящи се към Гърция. Но от миналото лято източните гръцки острови са пренаселени с мигранти. Според Фронтекс броят на новопристигналите мигранти миналата година е бил по-голям от времето, когато споразумението между ЕС и Турция за мигрантите влезе в сила. Турският президент Реджеп Тайип Ердоган заяви, че неговата страна не може да издържи тежестта на 3,6 милиона бежанци само от Сирия, и дори заплаши да \"отвори вратите\" за мигрантите, тръгнали към Европа. Анкара иска и политическа и финансова помощ от ЕС за създаването на зона за сигурност в Северна Сирия, където хората, бягащи от конфликта, могат да намерят убежище или да бъдат изпратени там от Турция, но европейците не са склонни да се замесват в този план, посочва Асошиейтед прес. През 2019 г. в ЕС са регистрирани около 139 000 новопристигнали незаконни имигранти, което е най-ниският им брой от 2013 г., съобщи европейската агенция за граничен контрол Фронтекс, цитирана от Франс прес. Това понижение от 92 процента спрямо пика от 2015 г. се дължи предимно на спад на мигрантския наплив през Западното и Централното Средиземноморие, каза на пресконференция в Брюксел директорът на Фронтекс Фабрис Леджери. За сметка на това в района на Източното Средиземноморие (Гърция, България, Кипър) се наблюдава покачване на броя незаконни мигранти с 46 процента спрямо 2018 г., или 82 000 души. Подобна тенденция се наблюдава по границите на Хърватия и Унгария. Повечето мигранти през Централното Средиземноморие и Западните Балкани са афганистанци и сирийци, като афганистанците са близо една четвърт от пристигащите в ЕС. Шефът на Фронтекс обяснява това покачване с конфликта в Сирия, нестабилността в Афганистан и промяната на политиката на властите в Иран и Пакистан към афганистанските граждани. Връщането на незаконни мигранти в родните им страни се покачва и през 2019 г. е достигнало 15 850 души. Операциите по връщане на мигранти се координират от Фронтекс и се извършват главно с чартърни полети, а от 2018 г. и с редовни пътнически полети. Най-много експулсирания са извършени в Германия, Италия, Франция и Белгия, а главните дестинации за върнати мигранти са Албания, Тунис и Грузия. Фронтекс е извършила и близо 600 наблюдателни полета за засичане на трафик на мигранти и на бедстващи морски съдове над Централното Средиземноморие, Егейско море, Черно море, Адриатическо море и Балтийско море, както и над сухоземните граници на Полша, Словакия, Хърватия и Унгария.", "date": "2020.01.17", "title": "Нараства броят на мигрантите, идващи в ЕС от Турция"}
