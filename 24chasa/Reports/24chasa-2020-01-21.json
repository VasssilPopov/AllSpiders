{"url": "https://www.24chasa.bg/novini/article/8097129", "text": "След инвестирането в изграждане и придобиване на молове и офис сгради на имотния пазар в Европа се задава нов хит - строителство, експлоатация и купуване на домове за възрастни хора. Това сочи нов доклад на консултантската компания Knight Frank. Насочените към този сегмент от пазара инвестиции през последните 5 години са се удвоили до 6,5 млрд. евро годишно в Европа. На практика към домове за настаняване и грижа за възрастни хора вече се насочват към 2,5 и дори 3% от инвестициите в имоти. Причините за този бум са няколко. През последните години възвръщаемостта на инвестициите в бизнес имоти или остава на едни и същи равнища, или намалява. В същото време в редица държави като Франция, Германия, Великобритания и Испания вече има доста професионални оператори на хосписи, които управляват ефективно такива заведения. Коефициентът на заетост в тях клони навсякъде към 90%, като таксите, които се плащат за пациентите, навсякъде се увеличават и търсенето на легла в тях ще расте. В същото време става дума за дългосрочна инвестиция в активи, от които ще има все по-голяма нужда. В доклада е посочено, че към 2050 г. в световен мащаб един от всеки шестима възрастни ще е над 80-годишен в сравнение с един на всеки петнайсет в момента. В резултат на това в грижи за възрастните тогава ще се харчат между 3 и 5% от БВП в сравнение с 1,8% в момента. Засега Великобритания привлича най-голяма част от инвестициите в старчески домове - 33% от глобалната за континента сума. Следват Германия, Франция, Испания и Италия. Испания например ще е втората в света държава след Япония по дял на хората над 80 години. България не е посочена в доклада. За южната ни съседка Гърция се прави прогнозата, че е в златната среда на ЕС по дял на възрастното население, т.е. е сред държавите, в които си струва да се влагат пари в старчески домове. ", "date": "2020.01.21", "title": "Нов тренд в имотните инвестиции в ЕС -  влагат пари в старчески домове"}
{"url": "https://www.24chasa.bg/novini/article/8097432", "text": "Двамата държавни глави отбелязаха отличните двустранни отношения между България и Израел, както и високия потенциал на партньорството в областта на иновациите, високите технологии и икономиката. Президентът Радев изрази надежда, че в скоро време ще бъде проведено третото съвместно заседание на правителствата на двете държави, на което да бъдат определени конкретни проекти от взаимен интерес. Перспективите за развитие на Близкоизточния мирен процес, необходимостта от укрепване на стабилността в региона на Близкия Изток, както и доброто двустранно сътрудничество в областта на сигурността и борбата с тероризма, бяха сред акцентите на разговора. Проблемите на България и водната криза в няколко български града също бяха обсъдени на срещата, като президентът Радев изрази интереса на страната ни към опита на Израел в използването и опазването на водните ресурси. Президентът Ривлин коментира постиженията на Израел в тази сфера и изрази готовност експерти от Израел да помогнат на България. Водната криза в България беше сред темите на срещата на президента Румен Радев и с председателя на Кнесета Юли-Йоел Еделщайн. По-късно през деня българският президент и водената от него делегация ще се срещнат с ръководството на института „Яд Вашем“. Утре българският държавен глава ще посети компанията, която управлява водните ресурси и отпадъците на Йерусалим, Центъра за мир и иновации “Перес“, както и компанията за автономни автомобили Mobilеye. По време на посещението си в Израел българският държавен глава е придружаван от съпругата си Десислава Радева.", "date": "2020.01.21", "title": "Радев в Израел: Висок е потенциалът за партньорството в иновациите и технологиите"}
{"url": "https://www.24chasa.bg/novini/article/8097595", "text": "\"В Давос разговарях с президента на „Лукойл“ Вагит Алекперов. Изтъкнах сериозната работа на българското правителство за осигуряването на благоприятна бизнес среда, така че страната ни да продължи да бъде привлекателна дестинация за чуждестранните инвеститори. По време на срещата отбелязахме намерението на „Лукойл“ да развива дейността си в България\". Това написа премиерът Бойко Борисов в профила си във фейсбук.", "date": "2020.01.21", "title": "Борисов пред президента на \"Лукойл\": Привлекателна дестинация сме за инвеститори"}
{"url": "https://www.24chasa.bg/novini/article/8097627", "text": "Учени определиха точната година, когато метеорит се е блъснал в Земята и е образувал най-стария запазен кратер от удар, съобщиха АФП и в. \"Индипендънт\". Кратерът Ярабуба в Западна Австралия е с 200 милиона години по-стар от най-близкия си съперник. Там е паднал метеорит преди 2 229 милиарда години, предаде БТА По онова време в този район е имало ледници. Симулациите показват, че ако метеоритът, образувал кратера, е ударил континентален лед, той е изхвърлил 5000 трилиона килограма пара в атмосферата. Това би могло да промени климата на планетата, дори да създаде парников ефект, причинил края на периода известен като \"Земя-снежна топка\". Учените от университета \"Къртис\" са датирали кратера, използвайки минерали от него, променени от удара. Подобно датиране е сложно, защото земната повърхност се изменя с времето - тектониката и ерозията преместват материалите. Затова много старите кратери са трудни за идентифициране. Материали, изхвърлени от кратери на повече от два милиарда години, са намирани в части на Австралия и Африка. Самите кратери обаче не са открити. Кратерът Ярабуба е с диаметър 70 м, но трудно се разграничава заради ерозията на първоначалната структура.", "date": "2020.01.21", "title": "Ярабуба e най-старият кратер на Земята (Видео)"}
{"url": "https://www.24chasa.bg/novini/article/8097632", "text": "Домашна котка в руския гр. Архангелск два дни тероризира стопанката си и я държа затворена в кухнята, съобщи сайтът \"Лента\", цитиран от БТА. Миналата неделя обитателите на жилищен блок в града забелязали, че тяхна съседка вика за помощ през прозорец на третия етаж. Жената разказала, че домашният й любимец започнал да се държи агресивно и затова тя се принудила два дни да се крие в кухнята. Всеки път, щом направела опит да излезе оттам, разярената котка я нападала и жената се връщала отново в кухнята. Съсед позвънил в спасителната служба. Екип пристигнал на място и проникнал в апартамента на жената със стълба през прозорец. Те хванали агресивната котка с одеало, след това я поставили в транспортер и я предали на стопанката й. Спасителният екип установил, че жената няма нужда от медицинска помощ.", "date": "2020.01.21", "title": "Агресивна котка държа два дни стопанката си \"за заложник\" в кухнята"}
{"url": "https://www.24chasa.bg/novini/article/8097396", "text": "Камарата на лордовете в британския парламент направи промени в законодателството за Брекзит, с които задължи правителството да даде автоматично статут на уседналост на намиращите се вече във Великобритания европейски граждани, а не да ги кара да кандидатстват за него. В момента те трябва да заявяват през специален сайт, че искат да продължат да живеят в страната, след като тя напусне ЕС в края на месеца. Регистрацията е безплатна и електронна, но се изискват редица доказателства, че кандидатите са пребивавали законно в страната през последните 5 г. Ако са били по-малко време, те получават временен статут и могат отново да кандидатстват след 5 г. Проучване показа, че макар статутът за уседналост да трябва да се представя чак след преходния период за Брекзит, или от следващата година, много работодатели и служби вече неправомерно са започнали да го изискват, за да сключат дългосрочни договори с европейци. Някои хора дори са получили откази, защото имали само временно разрешително, което не дава гаранция, че ще получат дългосрочно право за престой. Затова Камарата на лордовете направи промени в законодателството. Освен това тя възложи на правителството да издава документ на европейците, че могат да останат да живеят във Великобритания, тъй като електронната регистрация затруднява някои от хората, които не са достатъчно интернет грамотни или пък нямат непрекъснат достъп до мрежата. Това е първо сериозно поражение на премиера Борис Джонсън, откакто спечели властта през декември. Неговата Консервативна партия обаче няма мнозинство в Камарата на лордовете. Правителството е решено да наложи действащата схема чрез друг законодателен акт. След решението на лордовете зам.-министърът по сигурността Брандън Луис написа в туитър, че няма да преосмислят своя подход, тъй като предоставят на европейците електронен статут, който не може да бъде загубен, откраднат или подправен. Обещават и да не депортират автоматично хора, ако не са успели да се регистрират до края на юни в електронната система. По данни на британското вътрешно министерство 139 000 българи вече са кандидатствали за статут, което е с 38% повече от тези, за които то има информация, че се намират във Великобритания. Само през декември молби са подали 9500 сънародници. Според неправителствени организации официалната статистика на властите за броя на европейските граждани е доста занижена, тъй като тя не е включвала членове на семейства или пък хора без адресна регистрация, които сега кандидатстват за статут.", "date": "2020.01.21", "title": "Лордове задължиха Джонсън да даде автоматично статут на европейците"}
{"url": "https://www.24chasa.bg/novini/article/8097507", "text": "Скъпият ток на борсата у нас отвори вноса от съседни страни и от Унгария. Справка на Електроенергийния системен оператор (ЕСО) за периода 1 - 19 януари 2020 г. показва увеличение на електроенергията, доставена у нас с 66,15% в сравнение със същия период на 2019 г. Внесени са 313 878 мегаватчаса. Износът на ток бележи спад от 34,23% в сравнение с първите 19 дни на 2019 г. Средните цени у нас от 1 до 20 януари на базовата електроенергия са 54,86 евро за мегаватчас. За сравнение: в Румъния са били 52,40 евро, в Унгария - 52,67, в Сърбия - 53,69. В Турция средната цена е 47,76 евро, по-ниска е заради волативността ( ) на турската лира. Търговци казват, че най-много електроенергия в момента се внася от южната ни съседка. Най-после пазар, реагираха от бранша. Очертава се България да държи най-високите цени в региона за целия януари, прогнозират търговци на ток. Българските централи или държат високи цени, или затварят, коментират търговци, заяви Соня Кадиева, председател на Асоциацията на търговците на ток. Изключение прави Гърция, която е с по-високи цени. За там износът от България продължава, тъй като капацитетът за мрежата, който се плаща, е скъп и не си струва да не се използва. От Електроенергийния системен оператор заявиха, че ръстът на вноса е един път заради по-ниските цени в региона, но и заради пазарното обединение на румънската граница на платформата за търговия “в рамките на деня”. Работи се усилено и за пазарното обединение на платформата “ден напред”, което съвсем ще отвори търговията и ще окаже влияние на цените и на българската борса. И на 21 януари борсата затвори търговията на платформата “ден напред” с доставка 22 януари с цена за базова енергия (1 - 24 ч) 113,98 лв. за мегаватчас, или за 56,99 евро, за пикова енергия (9-20 ч) 124,23 лв. и след пика ( 1-8 ч и 21-24 ч) на 103,74 лв. Данните на ЕСО показват още, че са произведени 2 433 398 мегаватчаса, а са потребени 2 470 547, което означава, че потреблението е по-голямо от това, което българските централи са произвели Спадът в производството е 14,97 на сто, а на потребената у нас електроенергия - 6,06 на сто. С 13,8 на сто е спадът и в производството на базовите централи, тецовете и АЕЦ “Козлодуй”. Големите веита пък имат ръст от 18 на сто. С 48,6% по-малко ток са произвели големите вецове. Заради засушаването те отдавна се контролират и производството им е намаляло, защото се пази водата в язовирите.", "date": "2020.01.21", "title": "Скъп ток вдигна вноса с 66 на сто"}
{"url": "https://www.24chasa.bg/novini/article/8097319", "text": "Голямата звезда на алпийските ски Микаела Шифрин опита снега в Банско в компанията на майка си Айлин и един от треньорите си. Американката обаче направила разходка, а не тренировка в планината. “Много съм развълнувана, че ще карам в Банско. Пистата ми изглежда доста технична, което е много добре за мен. Фактът, че всички ще карат в България, говори, че имам добри шансове”, заяви тя на официалната страница на американската федерация. Шифрин е единственият скиор в историята, който е печелил всички дисциплини в световната купа, включително и паралелните. Тя за пореден сезон е водач в генералното за световната купа, като това накара дори Петра Влъхова да стартира под Тодорка. По принцип словачката избягва скоростните дисциплини. Вече всички отбори пристигнаха. Една от фаворитките София Годжа от Италия за втори път е в България, но за първи в Банско. “Карах на една европейска купа в Пампорово, но сега не знам какво да очаквам. Всички се изразяват различно за пистата. За едни е бърза, за други - технична. Ще мога да кажа, когато я опитам. По принцип първата част от сезона бе доста слаба за мен и се надявам да го преобърна в България”, каза на летището олимпийската шампионка в спускането от ПьонгЧанг. София има 4 победи в световната купа в спускането и 3 в супергигантски слалом. Точно тези дисциплини са в програмата в Банско. България няма да има представителка заради твърдото изискване на международната федерация в скоростните дисциплини да имаш под 80 точки. Ева Вукадинова е направила опит да го постигне, но е стигнала само до 98 и правилникът не дава право да участва.  312 тона е само оборудването, което е докарано от Австрия, Германия, Италия и България в Банско за състезанията от световната купа. За трета поредна година операцията се прави от благоевградската фирма “Транспрес”. Цялото спортно оборудване на ски елита е превозено до 1620 метра надморска височина. Доставени са и всички елементи за трибуните, съоръженията за спортистите и обезопасителните ограждения. Съобразно спецификите на високия терен и активния сезон екипът на компанията се погрижи доставката да бъде извършена безопасно и в делничен ден, за да не затруднява допълнително трафика към зимния курорт. Заради липсата на втори лифт огромна част от туристите се превозват с шатъли до Бъндеришка поляна. Във вторник например опашката на лифта изчезна около 13,30 часа. До средата на февруари ще приключи и обратният процес на разглобяване на цялото оборудване и транспортирането му обратно. ", "date": "2020.01.21", "title": "Голямата звезда Шифрин изпробва снега в Банско\n(Видео)"}
{"url": "https://www.24chasa.bg/novini/article/8097748", "text": "Институтът за разследване на престъпленията на комунистическия режим в Румъния се е самосезирал и е започнал разследване срещу председателя на Сената Теодор Мелешкану относно събития, станали през декември 1989 г., съобщава информационният сайт Зиаре. Институтът е започнал разследване, след като в медиите бяха публикувани дипломатически телеграми от периода, в който в румънския град Тимишоара започват вълнения, довели до рухването на комунистическия режим в страната. Теодор Мелешкану е бил представител на румънската делегация на срещи във Виена в периода 19-20 декември 1989 г. Според публикациите в официалното си качество Мелешкану е дезинформирал и въвел в заблуда останалите дипломатически представители за събитията в Тимишоара, представяйки реакцията на комунистическите власти като \"слухове, разпространявани с враждебни намерения\" и \"непотвърдени медийни твърдения\". Румъния е единствената държава в източния блок, където рухването на комунистическия режим е придружено с кървава революция. В периода 16-25 декември 1989 година страната е обхваната от протести, улични боеве и големи демонстрации. 1142 души са убити по време на събитията, а ранените са 3138. Румънският диктатор Николае Чаушеску и съпругата му Елена са екзекутирани след кратък процес на 25 декември 1989 г. Институтът за разследване на престъпленията на комунистическия режим в Румъния е упълномощен да води разследвания от научна гледна точка на престъпления, злоупотреби и нарушения на правата на човека по време на целия период на управление на комунистическия режим. Институтът има право да сезира правораздавателните органи. По отношение на г-н Теодор Мелешкану институтът е започнал проучвания на архивни документи, издирване на свидетели, събиране на доказателства и други специфични следователски действия. В случай че бъдат открити конкретни улики за извършване на деяния от наказателно естество, институцията ще сигнализира компетентните органи. Теодор Мелешкану (78 г.) е политик, дипломат и юрист. В периода 2012-2014 г. той е ръководител на Румънската служба за външно разузнаване. Няколко мандата сенатор, той е бил и министър на отбраната и на външните работи. Понастоящем е председател на Сената - горната камара на парламента.", "date": "2020.01.21", "title": "Разследват за престъпления на комунизма председателя на Сената в Румъния"}
{"url": "https://www.24chasa.bg/novini/article/8097525", "text": "С до 60% да се увеличат заплатите на служителите в Главна дирекция “Гражданска въздухоплавателна администрация” предвижда проект за наредба. Възнаграждението на главен и старши инспектор става до 4240 лв., в момента е съответно 2900 и 2650 лв. Инспектор ще взема до 4000 лв. при 2500 сега. В мотивите към наредбата е посочено, че и след увеличението служители ще останат по-ниско платени, отколкото специализирания персонал в авиацията, който получавал 6410 лв. А инспекторите на ГВА проверявали, лицензирали и сертифицирали персонала в авиацията, както и въздухоплавателните средства, летища и летищни площадки. Посочва се още, че има хроничен недостиг на експерти в ГВА, а работата се увеличава. Цитират се данни, че през 2018 г. през българските летища са преминали 11,975 млн. пътници. Бумът на леката авиация и контролът на дронове също увеличавали натоварването.", "date": "2020.01.21", "title": "Над 4000 лв. заплата в авиационния контрол"}
{"url": "https://www.24chasa.bg/novini/article/8097108", "text": " Споразумение между преговарящите от Европейския парламент и Финландското председателство за реформата в сектора на автомобилния транспорт бе одобрено от комисията по транспорт и туризъм във вторник, съобщават от европарламента. Изменените правила за командированите шофьори, времето за почивка на шофьорите и по-стриктните правила за каботаж (временно превозване на стоки от превозвачи, установени извън приемащата държавата членка), имат за цел да прекратят нарушенията на конкуренцията в транспортния сектор и да предоставят по-добри условия за почивки, се казва в съобщението. Споразумението запазва съществуващите лимити за каботаж (три операции в рамките на седем дни), но въвежда регистриране на преминаването на граници с тахографа на превозните средства, с цел борба с нарушенията. За да се предотврати „систематичния каботаж“, ще се въведе „срок на прекъсване“ от четири дни преди извършването на по-нататъшни каботажни операции в рамките на същата държава със същото превозно средство. За справяне с проблема с т. нар. фирми „пощенски кутии“, транспортните дружества ще трябва да провеждат значителна част от дейностите си в държавата на регистрация. Новите правила ще изискват връщането на камионите в държавата на оперативния център на компанията на всеки осем седмици. Тъй като операторите все по-често използват микробуси за предоставянето на международни транспортни услуги, тези оператори (използващи леки търговски превозни средства над 2,5 тона) също ще трябва да отговарят на нормите на ЕС за транспортни оператори и ще трябва да оборудват микробусите с тахограф. Правилата на ниво ЕС за командироване на шофьорите ще дадат по-ясна правна рамка за прилагането на правилата за командированите работници в силно мобилния транспортен сектор с цел намаляване на различните национални подходи и гарантиране на справедливо заплащане за шофьорите, съобщават от европарламента. Правилата за командироване да се прилагат върху каботажните и трансграничните операции, с изключение на транзит, двустранните операции и двустранните операции с едно допълнително натоварване или разтоварване във всяка посока (или нула на отиване и две на връщане). Одобреният текст  включва изменения, които помагат за гарантирането на по-добри условия за почивка на превозвачите и им позволяват да прекарват повече време у дома. Компаниите ще трябва да организират разписанията си по такъв начин, че международните шофьори да имат възможност да се прибират у дома на редовни интервали (поне на всеки три или четири седмици в зависимост от работния график). Задължителната почивка в края на седмицата, известна като редовната седмична почивка, не може да бъде взета в кабината на превозното средство, гласи съгласуваният текст. Ако тази почивката се взема извън дома, то настаняването трябва да бъде платено от компанията. В извънредни случаи, новите правила позволяват на превозвачите да надвишават времето на шофиране при строги ограничения за стигане у дома за седмичната почивка, когато са много близо до основната база. Временното споразумение относно правилата за командироването на шофьорите беше прието с 27 гласа „за“, срещу 22 гласа „против“ и 0 гласа „въздържал се“. Временното споразумение относно правилата за периодите за почивки беше прието с 27 гласа „за“, срещу 17 гласа „против“ и 5 гласа „въздържал се“. Временното споразумение относно правилата за достъп до пазара за превози на товари, беше прието с 32 гласа „за“, срещу 17 гласа „против“ и 0 гласа „въздържал се“. За да влезе в сила, споразумението трябва да бъде одобрено от министрите на ЕС и после от пленарната зала на Парламента. Правилата за командироване ще се прилагат 18 месеца след влизането в сила на правния акт. Правилата относно времето за почивки, което включва прибирането на превозвачите, ще се прилага 20 дни след влизането в сила на акта. Правилата относно връщането на камионите и други промени в правилата за достъпа до пазара ще се прилагат 18 месеца след влизането в сила на акта относно достъпа до пазара за превози на товари.", "date": "2020.01.21", "title": "Микробусите, който правят международни превози -  с тахографи"}
{"url": "https://www.24chasa.bg/novini/article/8096825", "text": "„Аз не съм специалист по водите и тяхното управление. Трябва да се доверим на специалистите, които са консултирали правителството и хората, които са взели решението. Аз съм спокоен за разлика от Нинова”, заяви в ефира на \"Плюс-Минус. Коментарът след новините\"  по  депутатът от ГЕРБ Спас Гърневски. „В момента, в който беше внесен вотът на недоверие, Нинова каза още няколко думи. Най-вероятно въпросът за Перник ще бъде решен, това заяви тя. Далеч преди да се сетят те за вота, правителството вече беше взело решение. Много неща станаха, преди те да разберат, че са станали. Това е една от поредните бомби. Нинова попита какво ще стане с Шумен, с Търговище, с Ботевград. Минути след изявлението й гръмна водопровод в Свищов. Всъщност проблемът с водите в България ще става все по-сериозен. Защото в социалистическия период на България тази подземна инфраструктура - водопреносната мрежа, е изградена по коренно различен от цивилизованите страни начин”, каза още той. Гърневски обясни, че има предвид не язовирите, а мрежата, по която водата от тях достига до чешмите на хората. Според него тези тръби гърмят като бомби. „Този водопровод е от 40 години. ГЕРБ управлява от 10. А другите 30? Не е въпросът това. Ще гърмят тези бомби, докато в България не се стигне до подмяна на тази компрометирана и амортизирана мрежа”, смята депутатът. „Ако водопреносната мрежа не бъде подменена, 70-80% от водата ще изтича под земята. Благодарение на онези общини, които сложиха пръст в раната, в Пловдив от 550 км са сменени 200 км водопреносна мрежа. Загубата на вода е намаляла на 60%\", обясни Гърневски. Той даде за пример градове като София и Габрово, които са подменили тръбите, като това е довело до намаляване на загубата на питейната вода. Според него на България й трябват 40 млрд. лв., за да има чиста питейна вода.", "date": "2020.01.21", "title": "Гърневски: Проблемът с водопреносната мрежа е от соцпериода"}
{"url": "https://www.24chasa.bg/novini/article/8096841", "text": "Главният прокурор Иван Гешев разпореди на административните ръководители на прокуратурите да извършат извънредна проверка на разследванията срещу обвиняеми с две и повече досъдебни производства и да повишат ефективността на взаимодействието с МВР по тези дела, съобщиха от пресцентъра на прокуратурата. Окръжните и районните прокуратури трябва извършват периодични тематични проверки, които да включват анализ на състоянието и динамиката на досъдебните производства срещу обвиняеми с две и повече дела и контрол за срочността на приключването им. На наблюдаващите прокурори по тези дела им е възложено да вземат мерки за неотклонение и други принудителни мерки - адекватни на обществената опасност на престъпленията и на личността на обвиняемия. Също така те трябва да указват на органите на МВР провеждане на действия свързани с противодействие на битовата престъпност. На наблюдаващите прокурори е указано още да осигурят приоритетно и бързо провеждане на досъдебните производства срещу един и същ обвиняем, включително чрез предприемане на необходимите мерки за формиране на екипи.", "date": "2020.01.21", "title": "Гешев иска проверка на разследванията срещу обвиняеми с 2 и повече досъдебни производства"}
{"url": "https://www.24chasa.bg/novini/article/8096843", "text": "Видеоизлъчване на предавания и събития и радиосериали - това са две от най-иновативните предложения в концепцията на Александър Велев, с която кандидатства за трети мандат като генерален директор на БНР. Пет предизвикателства определи бившият шеф на радиото за бъдещата си работа, ако бъде избран отново. Най-голямото от тях е да се справи с дефицита и финансите. Затова предвижда увеличаване на приходите от реклама. В момента БНР има едва 6% дял от рекламния пазар у нас и 15% от аудиторията, каза той на изслушването си пред Съвета за електронни медии. Нужно е да бъдат увеличени и приходите от концертна дейност. За да се справи с финансовото състояние на радиото, смята да поиска одит на БНР от Световната банка, тъй като външният поглед е по-обективен от вътрешния. Програмата е другото предизвикателство пред Велев. Той планира да създаде нови програми в интернет, веднъж годишно да обновява предаванията в \"Хоризонт\" и \"Христо Ботев\", да създаде подкасти с продукции на радио \"България\" и Златния фонд на БНР. Дори си представя нещо повече - Златният фонд да влезе в училищните програми, тъй като там се пази паметта на нацията. За разлика от предишното му управление, когато искаше да закрие радио \"България\", сега е на мнение, че то трябва да промени програмата си. Не просто да превежда новини, а да създава предавания, които представят България. Дигитализацията на радиото, кадровата политика и технологичното обновление са останалите три предизвикателства пред Велев. Той има намерение да въведе годишна атестация на служителите, за да получават справедливо възнаграждение. Сред идеите му е хонорарите да влязат във фонд \"Работна заплата\", но същевременно да се запазят за най-високите радиопостижения. \"Не трябва да има уравниловка в заплащането, тъй като има хора, които работят повече, както и програми с по-голяма тежест и интензитет\", каза той и даде пример с Би Би Си 2. Там заплатите са най-високи, тъй като това е най-рейтинговата програма на английската медийна компания. Старо негово убеждение е, че 3-годишният мандат на генералните директори на обществените медии е кратък и не дава гаранции на ръководния екип, избран от него, че после няма да останат на улицата. Въпреки това Велев потвърди, че целите, които си е поставил в концепцията, са напълно изпълними за 3 години. Сред тях са още в БНР да звучи повече съвременна музика, да бъде избегнато продължителното говорене, както и да бъде направен англоезичен вариант на сайта на радиото. С Александър Велев приключи двудневното изслушване на шестимата кандидати пред СЕМ. Съветът ще гласува на заседанието си утре, 22 януари, кой ще управлява БНР през следващите 3 години.", "date": "2020.01.21", "title": "Александър Велев: Ще поискам одит на БНР от Световната банка"}
{"url": "https://www.24chasa.bg/novini/article/8096868", "text": "Като знак на приятелство и уважение между двете държави, заместник-държавният секретар по икономически растеж, енергетика и околна среда Кийт Крач ми подари специална монета от Държавния департамент на САЩ. Това написа във фейсбук премиерът Бойко Борисов.  Това се случи в рамките на Годишната среща на Световния икономически форум в Давос.                                                                                                                                                                                                                                                                                                                                ", "date": "2020.01.21", "title": "Борисов получи специална монета от Държавния департамент на САЩ"}
{"url": "https://www.24chasa.bg/novini/article/8096857", "text": "Съдът ще разгледа утре искането на районната прокуратура в Ихтиман за постоянен арест на обвинения за палежа на къщата на адвокат Ирен Савова, съобщиха от пресцентъра на Апелативна прокуратура София. По-рано днес стана известно, че  Мотивите все още не са ясни, както и дали има поръчител. Разследващите не изключват и възможността палежът да е свързан и с работата на адвокатката. Арестуваният остава в ареста за 72 часа. Той е познат на полицията за кражба и хулиганска проява. Разследващите анализирали всички камери в района и така стигнали до мъжа.", "date": "2020.01.21", "title": "Поискаха постоянен арест за обвинения в палеж на къщата на адвокат Ирен Савова"}
{"url": "https://www.24chasa.bg/novini/article/8096940", "text": "Проф. Олег Асенов, член на Управителния съвет на Агенция „Пътна инфраструктура“, представи възможностите на тол системата по покана на Общото събрание на Конфедерацията на автобусните превозвачи, което се проведе в Пловдив. Това съобщиха от Агенция \"Пътна инфраструктура\".  Той припомни, че на среща при премиера Бойко Борисов с представители на браншовите организации и на изпълнителната власт беше решено търговската експлоатация на тол системата за тежките автомобили над 3,5 тона да стартира от 1 март 2020 г., а таксите да бъдат съобразени с предложенията на превозвачите. До 12 февруари продължава общественото обсъждане на проекта за промяна на тарифите, след което предстои да бъдат одобрени с решение на Министерския съвет. Тол системата ще стартира с такси за около 3100 км автомагистрали и първокласни пътища, отбеляза проф. Асенов пред Конфедерацията на автобусните превозвачи. „Съгласихме се с обективната действителност, която ни представяте. Целта е да се преодолее липсата на достатъчно финансови средства за изграждането и поддържането на пътната инфраструктура като се въведе справедливият принцип този, който руши повече, да плаща повече“, каза още той. В началото на февруари превозвачите ще могат да използват тол калкулатора на сайта на Националното тол управление www.bgtoll.bg, който ще бъде пренастроен, съгласно новите такси в тарифата. Таксуването чрез електронната система в България е автоматично като отчитането на изминатото разстояние по платената пътна мрежа може да стане по два начина – с бордово устройство или с маршрутна карта. В случай, че иска да ползва бордово устройство, превозвачът трябва да сключи договор с Национален доставчик на услуга. Не всички GPS тракери могат да служат за отчитане на тол сегменти, защото трябва да притежават прецизност, така че да отчитат и най-късия тол сегмент (малко над 300 м). На сайта www.bgtoll.bg има списък с фирмите доставчици на декларирани данни, чието оборудване отговаря на изискванията. АПИ ще изчислява дължимата сума, след като получи данните за изминатия тол сегмент и ще задължава националния доставчик на услуга, а пък той превозвачите, обясни проф. Асенов пред Общото събрание на КАП. „Сумата, която ще плащате, ще отива в държавния бюджет, държавният интерес е защитен. Всяка сума при нас ще се записва, така че няма как да се злоупотребява с тол таксите“, обърна се той към превозвачите. Проф. Асенов посочи, че от декември 2019 г. се провеждат тестове с монтирани бордови устройства и реално изминати маршрути, и резултатите от тях са публикувани на сайта на Националното тол управление. Маршрутната карта ще може да се купува от познатите канали за е-винетки. Тестове на служителите на Националното тол управление показват, че тя може да се издаде и за три минути. Чрез нея ще може да се предплаща за изминаването на точно определен маршрут като се задават начална и крайна точка и до четири междинни точки, по желание, обясни проф. Асенов. Регистрираните потребители, които попълнят информация за електронния си адрес, могат да купят маршрутна карта до седем дни предварително, а тези, които не са регистрирани – до 23:59 ч. на деня, следващ покупката. Шофьорът ще има 24 часа, за да измине определения предварително маршрут от момента на активирането на картата.", "date": "2020.01.21", "title": "Проф. Олег Асенов представи тол системата пред Конфедерацията на автобусните превозвачи"}
{"url": "https://www.24chasa.bg/novini/article/8096958", "text": "Шестима заподозрени, популярни имена от света на футбола в Турция, са получили присъди от две до шест години лишаване от свобода за членство в организацията ФЕТО, съобщава \"Дейли сабах\", цитиран от БТА. Истанбулски съд е осъдил вчера бившите футболисти Зафер Бингьол, Исмаил Шенгюл и техния мениджър Ерсин Гюрелер на шест години и три месеца затвор за \"членство във въоръжена терористична организация\". Съдът произнесе присъди по същото обвинение и на бившите играчи Бекир Иртегюн, Угур Борал и Йомер Чаткъч, но намали техния срок до две години и един месец заради демонстрирано разкаяние от тяхна страна. След изтичане на присъдите им те ще получат едногодишна пробация. Продължават разследванията за връзки с ФЕТО и по отношение на други заподозрени от света на футбола. Властите вече са издали заповеди за арест за Хакан Шукюр и Ариф Ердем, двама бивши играчи на Галатасарай. Шукюр живее в САЩ, а за Ердем се предполага, че е избягал в Европа. Анкара обвинява живеещия в САЩ ислямски проповедник Фетхуллах Гюлен и неговото движение, наричано в Турция ФЕТО - \"Фетхуллахистка терористична организация\", за организирането на опита за преврат през юли 2016 г.", "date": "2020.01.21", "title": "Бивши турски футболисти осъдени за връзки с организацията на Гюлен"}
{"url": "https://www.24chasa.bg/novini/article/8097014", "text": "І. МЕТЕОРОЛОГИЧНА ОБСТАНОВКА: Температурите са в интервала от - 3° до + 13°С Времето над страната е предимно облачно. Слаб вятър духа в областите: Бургас, Видин, Добрич, Пазарджик, Перник, Плевен Разград, Русе, Смолян и София. Пътните настилки са предимно сухи, по усойните и планински райони частично заледени или заснежени, обработени и проходими при зимни условия. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; АМ „Марица“: няма въведени ограничения. АМ „Черно море“: няма въведени ограничения. АМ „Струма“: Област Кюстендил: Движението при км 49+500 посока ГКПП „Кулата“ се осъществява поетапно в една лента поради дооборудване на контролна рамка на тол системата. Участъкът е сигнализиран с пътни знаци. Движението се осъществява както следва: 1. Движение само в активна и изпреварваща лента. 2. Движение само в изпреварваща лента. 3. Движение само в активна лента. Срок до 22.01.2020 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението по път Радомир – Перник в чертите на гр. Перник от км 78+650 до км 78+900 в посока Перник – Радомир се осъществява в една лента във връзка с ВОБД за пътна връзка „Марина бара“. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок: 08.04.2020 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой – Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път II-99: Движението по път ІІ-99 Крайморие – Приморско от км 0+000 до км 45+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.01.2020 г.; Път III-208: Движението по път III-208 Дъскотна – Вресово от км 69+000 до км 75+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.01.2020 г.; Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; Път III-906: Движението по път III-906 Дюлино – местност Черно море от км 14+000 до км 61+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-2085: Движението по път III-2085 Просеник – Гильовци от км 20+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-6009: Движението по път III-6009 Изворище – Ахелой от км 10+000 до км 28+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2020 г.; Път III-9061: Движението по път III-9061 Оризаре – Тънково от км 0+000 до км 7+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.01.2020 г. ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 гр. Перник – гр. Трън от км 20+000 до км 31+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. Път III-811: Движението по път III-811 гр. Брезник – с. Пали лула от км 34+000 до км 43+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.02.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път II-66: Движението по път II-66 Чирпан – Поповица в района на с. Мирово при км 119+840 е ограничено за МПС над 12 т. поради влошено експлоатационно състояние на моста на р. Марица. Участъкът е сигнализиран с пътни знаци. Обходен маршрут: път III-666 Плодовитово – АМ „Тракия“ – п.в. „Скобелева майка“ – път I-8 Пловдив – Поповица и обратно. Срок до 22.01.2020. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.21", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8097096", "text": "Британският принц Хари и съпругата му Меган заплашиха със съд папараци заради снимки на семейството им в Канада, съобщи Скай нюз, цитирана от БТА. Предупреждението бе отправено, след като в медии бяха публикувани снимки на Меган Маркъл, която се разхожда с бебето Арчи и с двете си кучета в парк във Ванкувър. Адвокати на семейството казват, че Меган е снимана без нейно съгласие и че фотографът се е криел в храст в парка и я шпионирал. Хари и Меган твърдят, че е имало и предишни опити семейството им да бъде заснето без разрешение, докато е в дома си. Папараци постоянно били на пост край къщата им във Ванкувър, за да ги дебнат. Принц Хари пристигна днес в Канада, за да бъде със съпругата и сина им, след като изпълни през едни от последните си публични ангажименти като член на кралското семейство. Бъкингамският дворец оповести преди дни споразумението с херцозите на Съсекс, които пожелаха да се оттеглят от кралските си задължения и да живеят във финансова независимост. Кралица Елизабет Втора уважи желанието им. Хари и Меган занапред няма да са действащи членове на британското кралско семейство, няма да ползват титлите \"кралски височества\" и искат да се издържат сами.", "date": "2020.01.21", "title": "Принц Хари и Меган заплашиха със съд папараци за снимки в Канада"}
{"url": "https://www.24chasa.bg/novini/article/8097121", "text": "Учени проведоха експеримент \"Електронен нос\", който показа, че вътрешната повърхност на Международната космическа станция (МКС) е замърсена с бактерии и гъбички, съобщи ТАСС. Това съобщават специалисти от руския Институт по медико-биологични проблеми в резюме към доклад, подготвен в рамките на Кралските четения по космонавтика, предава БТА. Както се отбелязва в документа, благодарение на новия научен прибор \"Електронен нос\" (\"Е-нос\") могат да се улавят газовете, отделяни от бактериите и гъбичките и така бързо се установява замърсяването с микроби във вътрешността на МКС. \"Бяха проведени общо 12 измервателни сесии, при които с прибора бяха открити както гъбички, така и бактериално замърсяване на някои повърхности в станцията\", се казва в резюмето. Учените подчертават, че при дълги космически полети, включително и при бъдещите междупланетни експедиции, е важно да се осъществява оперативен микробиологичен контрол на вътрешните повърхности на станцията и на оборудването. \"Е-нос\" дава възможност за анализ на количествените нива на бактериите и гъбичките, без да се налага да се изпращат проби на Земята. \"Приборът достоверно показва наличието или отсъствието на микрофлора на образците материали и на повърхностите от интериора на МКС, а при наличието на видове организми, включени в базата му данни, правилно определя таксономическата им принадлежност\", се отбелязва в доклада.", "date": "2020.01.21", "title": "\"Електронен нос\" засече бактерии и гъбички на МКС"}
{"url": "https://www.24chasa.bg/novini/article/8097142", "text": "22-годишна майка от Финикс е убила трите си деца. Това твърдят от полицията в града, след като са арестували жената. Жестокото престъпление е станало около 19,30 часа в понеделник. Тогава полицейски екип е бил повикан в района близо до 24-а улица, съобщава  .  Първоначално информацията е била, че децата са се удавили. По телата им обаче били открити следи от насилие. Тепърва разследващите ще установят как се е случило това. Жертвите са момче на 3 години, момиче на 2 и 7-месечно бебе.", "date": "2020.01.21", "title": "Млада американка убила трите си деца (Видео)"}
{"url": "https://www.24chasa.bg/novini/article/8097158", "text": "Кризата в Перник е в процес на решаване, това са началните спасителни мерки, Това каза пред   депутатът от ГЕРБ Тома Биков. \"Това, което се прие, е план, който в такива кризисни ситуации да има място, което да помага на язовир \"Студена\". Аз смятам, че има грешни управленски решения и подценяване на ситуацията от най-ниските до високите нива\", допълни той.  Относно ареста на министърът на екологията Нено Димов, Биков заяви, че той е извършен от прокуратурата, не от правителството, нито пък от ГЕРБ. В момента ние действаме кризисно и ако един вот на недоверие бъде успешен, сценарият е следният - въртене на мандатите, служебно правителство, избори след три месеца и евентуално юли, август ще имаме една администрация, която да може да работи в кризисни условия, обясни депутатът. \"По отношение на цялостната работа на правителството, смятам, че няма никаква нужда в момента от избори. Отговорното решение е да бъде подкрепено правителството, по този начин то да получи кредит на доверие. Не бива да създаваме истерия в обществото, виждам такива опити от страна на опозицията,\", каза още Биков. ", "date": "2020.01.21", "title": "Тома Биков: Подценихме ниските нива на вода в язовир \"Студена\""}
{"url": "https://www.24chasa.bg/novini/article/8097138", "text": "Главният прокурор на Русия Юрий Чайка може да стане пълномощен представител на президента в Севернокавказкия федерален окръг, предаде ТАСС, цитирана от Чайка е получил съответното предложение от държавния глава, съобщи днес пред журналисти говорителят на Кремъл Дмитрий Песков. По-рано днес Путин проведе среща в Кремъл с Чайка и с Игор Краснов, чиято кандидатура за поста главен прокурор предстои да бъде разгледана от горната камара на парламента. Вчера Путин предложи освобождаването на Юрий Чайка „във връзка преминаване на друг пост“ и предложи Краснов – зам.-председател на руския Следствен комитет, за главен прокурор на Русия.", "date": "2020.01.21", "title": "Путин праща главния прокурор на Русия за свой представител в Северен Кавказ"}
{"url": "https://www.24chasa.bg/novini/article/8097240", "text": "Испания е изключително важен и желан партньор за България в туризма. Оценявайки опита, приноса и влиянието на страната като една от водещите туристически дестинации в Европа и света, ние се стремим да развиваме и задълбочаваме двустранните отношения в този изключително важен за България икономически отрасъл. Това заяви министърът на туризма Николина Ангелкова в Мадрид на работна среща с Мария Рейес Марото, министър на индустрията, търговията и туризма на Кралство Испания. Разговорът се състоя в навечерието на старта на 40-ото международно туристическо изложение FITUR, което се провежда от 22 до 26 януари. Тя е на работно посещение в Испания и в програмата й са предвидени двустранни срещи с представители на администрацията и бизнеса, както и участие в министерската среща под егидата на Световната организация по туризъм към ООН на тема „Дебат за бъдещето на устойчивия туризъм в рамките на Европейската зелена сделка“. Това съобщиха от Министерството на туризма.  По време на разговора министър Ангелкова подчерта стратегическото значение на сектора за България с дял от близо 12 на сто в БВП и 11 на сто от националната заетост. Двете страни поддържат много добри контакти в сферата на туризма и работят активно за увеличаване на взаимния туристопоток. През периода януари-ноември 2019 г. близо 85 хил. испански туристи са посетили България, но възможностите са по-големи. Като целогодишна дестинация ние предлагаме много разнообразни оферти за масов и специализиран туризъм, поясни министър Ангелкова. Тя посочи още, че Испания е сред първите 10 туристически пазара за столицата София, която представлява подчертан интерес сред чужденците с богатото си културно-историческо наследство, модерни балнео- и СПА услуги, богатство от минерални извори, уникални поклоннически обекти, винено-кулинарни турове и др. България привлича и все повече инвеститори, подчерта министър Ангелкова и покани колегата си да участва във второто издание на международната конференция за устойчиви инвестиции в туризма. Събитието ще се състои от 21 до 23 май 2020 г. в най-големия български черноморски курорт Слънчев бряг. Темата е свързана с насърчаване на инвестиционните възможности за устойчив туризъм в региона и в Югоизточна Европа. Първият по рода си форум бе организиран в сътрудничество с д-р Талеб Рифай, генерален секретар на Световната организация по туризъм към ООН от 2009 до 2017 г. На срещата в Мадрид бяха обсъдени и възможностите за организиране на двустранен форум за бизнес и туризъм през тази година в нашата страна с участието на Министерството на икономиката. Министерството на туризма планира да подпише меморандум за сътрудничество с Испания в туризма, съобщи още министър Ангелкова и отправи покана към събеседничката си да посети България. Министър Мария Рейес Марото поздрави българската си колега за усилията в привличане на повече туристи към страната и изрази готовност за разширяване на сътрудничеството. FITUR e едно от най-големите туристически изложения в света. През първите три дни борсата е отворена само за професионалисти, а през останалия период – и за посетители. Участват най-големите испански туроператори и туристически агенции. Представянето на България на форума с щанд от 100 кв. м цели да стимулира популяризирането на новостите в българското туристическо предлагане и позициите на страната ни на пазар Испания. Акцентите са свързани с най-търсените продукти: културно-историческия и природен туризъм, гурме пакети и др. Участват 12 туристически организации, общини и фирми.", "date": "2020.01.21", "title": "Ангелкова: Испания е изключително важен и желан партньор в туризма"}
{"url": "https://www.24chasa.bg/novini/article/8097302", "text": "Европейската инвестиционна банка очаква да запази ограниченията си за кредитирането в Турция през настоящата година на фона на спор на ЕС с Анкара заради сондажите за петрол и газ край остров Кипър, съобщиха Ройтерс и БТА. Това каза говорител на банката в отговор на въпрос на агенцията. Говорителят посочи, че финансовата институция ще продължи да действа \"съобразно подхода, възприет от държавите членки на ЕС и Европейската комисия\". \"Ако няма промяна в посока на ниво ЕС, ние вероятно ще запазим селективния подход (спрямо кредитирането в Турция), който прилагаме през последните две години, най-малкото в обозримо бъдеще\", заяви той.", "date": "2020.01.21", "title": "Европейската инвестиционна банка запазва ограниченията за кредитирането в Турция"}
{"url": "https://www.24chasa.bg/novini/article/8097321", "text": "Екипаж на вертолет \"Пантер\" от състава на ВМС изпълни успешно задача по транспортиране на 34-годишна жена от Силистра до Варна, съобщиха от Министерството на отбраната. Транспортирането ѝ се е случило вчера и е било по молба на д-р Даниела Костадинова, директор на МБАЛ \"Силистра\" и с разрешение от началника на отбраната. Тя изпаднала в кома, поради възникнали след раждането усложнения, довели до полиорганна недостатъчност Използването на въздушен транспорт е било наложено от състоянието на пациента. Полетът е бил извършен за времето от 15.50 ч. до 17.34 ч. Екипажът, изпълнил успешно задачата, е бил в състав: капитан Атанас Георгиев - командир, капитан Христо Радкев - втори пилот, капитан Хараламби Сертев - борден авиомеханик и доктор Стефан Тодоров - борден лекар от MБАЛ-Варна към ВМА. По време на полета вертолетът е бил оборудван с реанимационна медицинска техника, предназначена за използване при изпълнение на задачи за авиомедицинска евакуация.", "date": "2020.01.21", "title": "Военен хеликоптер транспортира жена, изпаднала в кома, от Силистра до Варна"}
{"url": "https://www.24chasa.bg/novini/article/8096041", "text": "Неотдавнашната среща между руския президент Владимир Путин и британския премиер Борис Джонсън беше конструктивна, увери днес говорителят на Кремъл Дмитрий Песков, цитиран от Франс прес. Лондон съобщи за по-напрегната среща. \"Като цяло, контактът беше доста кратък, но в същото време конструктивен, с елементи на помирение\", каза Песков пред журналисти. Двамата лидери се срещнаха за пръв път в неделя в кулоарите на международна конференция за Либия в Берлин. Песков отбеляза, че съдържанието на разговора се различава от представеното от Даунинг стрийт, предава БТА. Според канцеларията на Джонсън той е дал на Путин да разбере, че \"позицията на Великобритания\" по отношение на случая Скрипал \"не се е променила\" и го е предупредил \"да не повтаря подобна агресия\" на британска територия. \"Основата на срещата очевидно се различава от комюникето на Даунинг стрийт\", заяви Песков. На 4 март 2018 г. бившият руски двоен агент Сергей Скрипал и дъщеря Юлия бяха отровени с нервнопаралитично вещество в Солсбъри, Южна Англия, и приети в болница в тежко състояние. Лондон обвини Москва, че стои зад това отравяне. Русия отхвърля тези обвинения и дипломатическите й отношения с Великобритания се влошиха. През декември миналата година, след победата на Джонсън на британските парламентарни избори, Путин заяви, че иска \"конструктивен диалог\" с Великобритания. Двете страни са на различни позиции и по много международни въпроси - от сирийския конфликт до украинската криза, припомня Франс прес.", "date": "2020.01.21", "title": "Кремъл: Срещата между Путин и Джонсън беше конструктивна"}
{"url": "https://www.24chasa.bg/novini/article/8096079", "text": "Петчленен състав на румънския Върховен касационен съд отхвърли днес жалбата на бившия лидер на Социалдемократическата партия Ливиу Драгня срещу присъдата от три години и половина затвор, която му беше наложена през май 2019 г., съобщи Аджерпрес, цитирана от БТА.  Драгня беше осъден по обвинение в подстрекаване към злоупотреба със служебно положение във връзка с фиктивни назначения на две служителки в агенцията за закрила на детето в окръг Телеорман, където той беше председател на Окръжния съвет от 2000 г. до 2012 г. Искането на Драгня за анулиране на присъдата беше мотивирано с начина, по който беше сформиран съдебният състав, произнесъл присъдата. Днешното решение на Върховния съд е окончателно.", "date": "2020.01.21", "title": "Ливиу Драгня окончателно остава\nв затвора"}
{"url": "https://www.24chasa.bg/novini/article/8096076", "text": "След като губи почти половината от своите 1200 кошера с лигурски пчели, Дейвис се надява, че преместването на останалите на незасегнато от огнената стихия място на острова с достъп до любимата им храна Eucalyptus cladocalyx, ще помогне за спасяването им, предава БТА. Остров Кенгуру, отстоящ на 15 000 километра от родния дом на пчелите - Лигурия, Италия, приютява смятаната за последната в света генетично чиста популация на вида. Лигурските пчели са внесени в Южна Австралия през 1885 г. От тогава властите забраняват въвеждането на всякакъв друг вид пчели или мед, превръщайки остров Кенгуру в резерват за редките насекоми. Пожарите опустошиха една трета от острова, отнемайки живота на двама души и унищожавайки около една четвърт от около 4000-те хиляди кошера с лигурски пчели, както и евкалиптовите растения, с които се хранят. \"Ще са ни необходими 15 години, за да възстановим щетите\", казва Дейвид Клифърд, друг местен производител на мед. Клифърд допълва, че макар да не са засегнати от пожарите, пчелите му са \"изключително дезориентирани\" и \"по-агресивни\" от обикновено след преместването. Лигурският мед се използва в производството на редица луксозни продукти, сред които кремове и свещи.", "date": "2020.01.21", "title": "Пожарите в Австралия са поразили убежището на рядък вид пчели"}
{"url": "https://www.24chasa.bg/novini/article/8096115", "text": "Електрически инструменти, туристическо оборудване и автомобилни гуми са откраднати от гараж в Тервел. Около 16.30 часа на 20 януари в полицията е получено съобщение за извършена взломна кражба от гаражно помещение по ул. „Трети март” в град Тервел. По данни на тъжителя е извършена кражба на 3 ръчни електрически инструмента, туристическо оборудване и 4 автомобилни гуми с джантите. По случая е образувано досъдебно производство, съобщават от пресцентъра на Областната дирекция на МВР - Добрич.", "date": "2020.01.21", "title": "Обраха гараж в Тервел"}
{"url": "https://www.24chasa.bg/novini/article/8096114", "text": "За да протестира срещу руските обвинения, полският президент, който не получи право да говори, реши да не отиде на форум в Ерусалим в четвъртък по случай 75-ата годишнина от освобождаването на германския лагер Аушвиц, символ на Холокоста. Този форум, в чиято организация участва приближен на Кремъл и в който ще участват Владимир Путин, Еманюел Макрон, германският президент Франк-Валтер Щайнмайер и американския вицепрезидент Майк Пенс, се конкурира с предвидената за 27 януари церемония на мястото на някогашния концентрационен лагер в Южна Полша. Президентът Анджей Дуда обясни решението си да отклони израелската покана по следния начин: руският му колега вероятно ще играе в Ерусалим водеща роля, докато за Дуда според самия него изобщо не е предвидена възможност може да му отговори. Варшава се опасява, че Путин, който трябва да произнесе две речи, може отново да обвини Полша в антисемитизъм. И че може да пропагандира своята \"историческа политика\", състояща се от възхвала на СССР и стремеж да бъде забравен сключеният през 1939 г. пакт с нацистка Германия. Представител на израелските власти, говорил вчера в Ерусалим при условие да остане анонимен, изглежда призна такава възможност. \"Като страна домакин, ние не цензурираме никого\", заяви той пред АФП и допълни, че \"Израел не желае да бъде замесван в спор между Полша и Русия\". Миналата седмица левият всекидневник \"Аарец\" заяви, че тази желана неутралност не изглежда очевидна. \"Решението да се позволи на Путин да говори, но не и на Дуда, може да бъде възприето като мълчалива подкрепа за предубедените изявления на Путин за подялбата на Полша в началото на Втората световна война и оправдаването от негова страна на споразумението между СССР и Хитлер\". Близък до Кремъл милиардер Путин неотдавна предизвика възмущение в Полша, обвинявайки страната в сговор с Хитлер и антисемитизъм и дори в принос за избухването на световния конфликт. И целта му е \"да скара Полша с Израел и, като следствие, и със САЩ\", смята полският анализатор Марчин Заборовски. Форумът в Института Яд Вашем в Ерусалим е организиран и подкрепян специално от Вячеслав Моше Кантор - близък до Кремъл милиардер, един от лидерите на руската еврейска общност и ръководител на няколко международни еврейски организации, включително Европейският еврейски конгрес. \"Путин се сприятели с Израел и руските евреи в Израел, които често са влиятелни, като Авигдор Либерман (лидер на националистическата светска партия Израел бейтену - бел. АФП). Ако полско-еврейските отношения се влошат, САЩ ще бъдат на страната на Израел\", прогнозира Заборовски, бивш ръководител на Полския институт за международни отношения. \"В Израел Полша не е възприемана като жертва\" на Хитлер, обяснява той и отбелязва \"антиполските чувства са все още силни\" в еврейската държава. Това е така въпреки отстъпките, направени от Варшава, за да се сложи край на криза през 2018 г.: тогава полски закон беше сметнат в Израел като опит да се попречи на евреите да говорят за извършени в Полша престъпления срещу тях. Триъгълникът Москва-Ерусалим-Варшава Полша е страната, на чиято окупирана територия е била извършено най-смъртносното изтребление на евреи. От шестте милиона граждани, които тя губи през Втората световна война, три милиона са евреи. От израелската страна на триъгълника Москва - Ерусалим - Варшава \"предпочитат Путин пред Дуда\", казва полският коментатор Константи Геберт пред всекидневника \"Факт\". Той подчертава, че предвид парламентарните избори на 2 март премиерът Бенямин Нетаняху има нужда да спечели симпатиите на многото израелци, емигрирали от СССР. Очаква се на 27 януари, понеделник, САЩ да бъдат представени в Аушвиц от финансовия министър Стивън Мнучин, Франция - от премиера Едуар Филип, и Германия - от президента Франк-Валтер Щайнмайер. Израел планира да изпрати президента Реувен Ривлин, а Русия - своя посланик във Варшава Сергей Андреев.", "date": "2020.01.21", "title": "Полша се страхува, че ще бъде критикувана\nот Путин в Ерусалим"}
{"url": "https://www.24chasa.bg/novini/article/8096035", "text": "До 3 март МВР трябва да открие Ерол Джамал, Мартин Стоянов, Андрей Стоянов и Весела М. Призовкари на няколко пъти безуспешно опитали да ги открият, за да дадат показания по дело срещу 7-членна организирана група. За неин тартор прокуратурата сочи Илиян Ортакчийски. Той и останалите подсъдими са обвинени, че са участвали в група за разпространение на марихуана, амфетамин и хероин през 2010 г. Най-често клиентите давали заявки за дрога по телефона. Поръчките се приемали основно от 4-ма души, които държали връзка с уличните дилъри. Групата е разкрита при акция на полицията на 4 ноември 2010 г. наречена \"Разпространителите\". Първоначално след претърсвания в 6 столични квартала - \"Люлин\", \"Фондови жилища\", \"Хаджи Димитър\", \"Слатина\", \"Редута\", \"Младост\", са арестувани 12 души. Разследването се води в Софийската градска прокуратура, но по-късно е прехвърлено в специализираната. Делото влиза в спецсъда през 2017 г., след като петима от уличените се признават за виновни и сключват споразумения. Един от тях бе разпитан във вторник от съдебен състав с председател Мария Кавракова. Мъжът разказа, че при арестите в жилището му в кв. \"Левски\" полицаите открили трева, иззели и 2 телефона. \"Признах се за виновен по съвет на адвоката си. Това дело се застъпи с условна присъда от по-рано за наркотици. Не ми е оказван психически и физически натиск\", каза свидетелят. Той заяви, че познава петима от подсъдимите от кварталните кафенета. \"Комшии са ми. Не съм вземал наркотици от тях, снабдявах се от Петрич, майка ми е родом оттам. Аз съм продавал, но на други\", заяви свидетелят. Един от адвокатите по делото поиска да бъде назначена нова съдебно-психиатрична експертиза на свидетел, но съдът отказа с мотива, че тя с нищо няма да помогне за разкриването на истината за психическия статус на човека в близкото му минало. Петимата експерти, участвали в изготвянето на приложената по делото експертиза, ще бъдат изслушани на следващото заседание.", "date": "2020.01.21", "title": "Издирват 4-ма по делото на Разпространителите"}
{"url": "https://www.24chasa.bg/novini/article/8096176", "text": "Това важно споразумение със САЩ за съхраняване на останките от кораба означава, че отношението към тях ще е като към последен дом на 1500 души, отбеляза тя по време на посещение в Белфаст, където корабът е построен, предава БТА. Договорът, подписан от Великобритания през 2003 г., влезе в сила, след като бе ратифициран през ноември м.г. от държавния секретар на САЩ Майк Помпейо. Останките от кораба, които се намират в международни води, досега не бяха защитени от Конвенцията на ЮНЕСКО за опазване на подводното културно наследство.", "date": "2020.01.21", "title": "Останките от \"Титаник\" вече са защитени от британско-американски договор"}
{"url": "https://www.24chasa.bg/novini/article/8096133", "text": "Районната прокуратура в Разград привлече към наказателна отговорност 27-годишният Октай З. и го задържа за срок до 72 часа. Мъжът е обвинен в извършване на блудствени действия спрямо 14-годишно момиче, съобщиха от прокуратурата на своя сайт. В началото на декември миналата година 27-годишният обвиняем забелязал непознато момиче, което се прибирало от училище в дома си. Заговорил го с въпрос къде се намира автогарата в града. След това със сила извършил действия с цел да възбуди или удовлетвори полово желание без съвкупление. Деянието е станало в района на разградско училище, където учи жертвата. Разследването по образуваното досъдебно производство на Районната прокуратура в Разград ще установява и доказва дали има и други случай на насилника с други потърпевши. Районната прокуратура в Разград ще внесе искане в съда за вземане мярка за неотклонение задържане под стража на Октай З.", "date": "2020.01.21", "title": "Задържаха за 72 часа мъж, блудствал с 14-годишна в Разград"}
{"url": "https://www.24chasa.bg/novini/article/8096205", "text": "Папа Франциск отправи призив към влиятелните участници в Световния икономически форум в Давос в центъра на публичната политика да бъдат хората, а не печалбата, предаде Асошиейтед прес, цитирана от БТА.  В писмено приветствие Светият отец напомни на делегатите за \"моралното задължение\" да поставят \"човека, а не само стремежа към власт или печалба, в центъра на публичната политика\". Форумът предоставя сцена, на която \"политическата воля и взаимното сътрудничество могат да бъдат направлявани и укрепени за преодоляване на изолационизма, индивидуализма и идеологическата колонизация, която печално характеризира твърде много съвременните дебати\", отбелязва той. Франциск насърчава обсъжданията на форума да дадат тласък на солидарността с тези, които страдат от \"социална и икономическа несправедливост и самото им съществуване е поставено под заплаха\". В Давос папата е представляван от кардинал от Ватикана, отбелязва АП.", "date": "2020.01.21", "title": "Папата призова делегатите в Давос\nприоритет да бъдат хората, а не печалбата"}
{"url": "https://www.24chasa.bg/novini/article/8095045", "text": "Изграждането на най-дългия подводен жп тунел в Китай приключи в понеделник в крайбрежния град Циндао в провинция Шандун, предаде  . Дългият 5,4 км. тунел, между станции Даян и Циндао Север, е част от проекта за линия 8 на метрото в града. При строителството са използвани редица мерки, включително промишлена роботизирана ръка, за да се избегнат пробивите на вода и кал. Линия 8 на метрото, която ще бъде с дължина от близо 62 км. и общо 18 станции, ще свързва международното летище Дзяодун и жп гарите Дзяоджоу Север, Хундао и Циндао Север.", "date": "2020.01.21", "title": "Завършен бе най-дългият подводен жп тунел в Китай"}
{"url": "https://www.24chasa.bg/novini/article/8096243", "text": "Американците Джек и Хариет Морисън, женени от 65 години, са починали в един и същи ден в дом за стари хора в Сейнт Луис, щата Мисури, съобщава St. Louis Post-Dispatch, цитиран от   Джек Морисън, на 86 години и неговата 83-годишна жена починали на 11 януари с разлика от няколко часа. Те били настанени в старопиталище преди една година, тъй като здравословното им състояние се влошило. Двамата се запознали през 1955 година на Хелоуин, а година по-късно се оженили. Съпрузите имали двама синове, отбелязва още изданието.", "date": "2020.01.21", "title": "Женени от 65 години съпрузи починаха в един и същи ден"}
{"url": "https://www.24chasa.bg/novini/article/8096241", "text": "Президентът на САЩ Доналд Тръмп заяви във вторник на Световния икономически форум в Давос, че Америка е \"в разгара на икономически бум, подобен на който светът никога не е виждал досега\". \"Америка преуспява. Америка процъфтява и да, Америка отново печели, както никога досега\", похвали се той, цитиран от  Тръмп отбеляза, че американската икономика е била в \"доста слаба\" форма, когато той е влязъл в Белия дом и че анализаторите са очаквали рецесия по време на неговото президентство, но че действията на неговата администрация са гарантирали, че това няма да се случи. Той благодари на чуждестранните компании за техните инвестиции в Съединените щати. \"За всеки бизнес, който търси място за успех ... няма по-добро място от САЩ\", добави Тръмп. Американският президент рекламира търговските споразумения с Китай, Мексико и Канада като \"най-големите търговски сделки, правени някога\" и отбеляза, че те са \"справедливи и реципрочни\" и представляват модел за търговските сделки през 21-ви век. Доналд Тръмп посочи, че отношенията с Китай \"никога не са били по-добри\", като в същото време той се похвали с личните си контакти с китайския президент Си Цзинпин, определяйки ги като \"забележителни\". Пекин се ангажира да харчи 200 милиарда долара за внос на услуги и на промишлени стоки от САЩ, като сумата може да достигне \"близо 300 милиарда долара, когато се свърши цялата работа\", заяви Тръмп. Според него тарифите за китайските стоки са били необходими, за да бъде приключена \"първата фаза\" от търговската сделка, като той добави, че преговорите за втората фаза \"ще започнат скоро\" и че по време на тези преговори ще останат в сила повечето съществуващи митнически тарифи. \"Катастрофалното\" търговско споразумение НАФТА (NAFTA) беше заменено с \"невероятната\" сделка USMCA\", заяви американският президент, визирайки новата тристранна търговска сделка между САЩ, Мексико и Канада. Президентът Тръмп също така обяви, че САЩ ще се присъедини към инициативата за един трилион дървета, стартирана по време на Световния икономически форум в Давос. Пред глобалните политически и бизнес лидери в швейцарския курорт той отново критикува Федералния резерв на САЩ, отбелязвайки, че е понижил американките лихвени проценти прекалено бавно, докато преди това ги е повишил прекалено бързо. Тръмп се похвали с ръстовете на фондовия пазар, откакто той беше избран за президент и заяви, че негова администрация изгражда икономика, която \"работи за всички\". \"Американският модел през 21-ви век е пример за модел, насочен повече към \"трудещите се, гражданите и семействата\", посочи президентът на САЩ. Той също така обяви за приоритет обучението на американската работна сила по отношение на изкуствения интелект, квантови изчисления и 5G мрежите. След речта си Доналд Тръмп планира да се срещне със световни лидери и бизнес ръководители, които също участват на Световния икономически форум в Давос. Белият дом не посочи конкретните бизнес лидерите, с които Тръмп възнамерява да се срещне, но отбеляза, че той трябва да проведе разговори във вторник и в сряда с лидерите на Ирак, Пакистан, Швейцария и на иракския самоуправляващ се кюрдски регион, както и с основателят на форума в швейцарския курорт. Тръмп също така ще проведе и първата си среща с новия председател на Европейската комисия Урсула фон дер Лайен. Тази среща може да се окаже и най-съществената, имайки предвид редица несъгласия на Тръмп с европейската търговска и данъчна политика.", "date": "2020.01.21", "title": "Тръмп в Давос: САЩ са в разгара на невиждан икономически бум (Видео, снимки)"}
{"url": "https://www.24chasa.bg/novini/article/8096306", "text": "Националният здравен институт на САЩ е започнал разработването на ваксина срещу пневмонията от нов тип, която беше регистрирана в края на миналата година в китайския град Ухан, съобщава Си Ен Ен, цитирана от  Според медията клиничните изследвания на новия препарат ще отнемат няколко месеца, а само след една година той ще може да бъде внедрен. Над разработката на ваксината се трудят и учени от Тексас, Ню Йорк и Китай. На 31 декември властите в Китай информираха Световната здравна организация за възникването на огнище на неизвестна пневмония в град Ухан, разположен в централната част на страната. На 7 януари китайски специалисти установиха причинителя на заболяването – коронавирус. През лабораторни тестове преминаха всички случаи на болестта с подозрение за новата пневмония.", "date": "2020.01.21", "title": "Американски учени ще борят новия вирус в Китай"}
{"url": "https://www.24chasa.bg/novini/article/8096328", "text": "След Софийския градски и Върховния касационен съд отказа да регистрира партията на Слави Трифонов \"Няма такава държава\". Решението е окончателно. Делото стигна до ВКС след протест от прокуратурата и жалба от председателя на партията. Причината за отказа е в символа на \"Няма такава държава\" - синя ръка с три ивици - бяла, зелена и червена. Върховните магистрати също са на мнение, че е \"достатъчно внушението на използвания символ да е силно, а не символът да е напълно идентичен със знамето\". Според Закона за политическите партии гербът и знамето не могат да бъдат използвани в партийни символи. Съдиите напомнят, че партията отново може да поиска регистрация, ако изпълни изискването на закона. Ето съобщението на ВКС: С Решение № 1/21.01.2020 г., постановено по т. дело № 33/2020 г., тричленен състав на Върховния касационен съд (ВКС) потвърждава решението на Софийския градски съд (СГС) от 06.12.2019 г. по ф. д. № 60/2019 г. Решението не подлежи на обжалване.  Делото пред ВКС е образувано по касационна жалба на председателя на политическата партия „Няма такава държава“ и по протест на Софийската градска прокуратура (СГП) срещу решението на СГС, с което е отхвърлена молбата за вписване на партията в публичния регистър на политическите партии. Отказът е мотивиран с нарушаване на забраната по чл. 5, ал. 1, пр. 1 от Закона за политическите партии („политическите партии не могат да използват в своите символи герба или знамето на Република България“). Прието е, че символът на партията по начина на словесното му описание в Устава u – „отворена човешка длан в син цвят, в която са интегрирани цветовете бяло, зелено, червено“, допълнително изяснен с негово графично изображение, не опровергава породеното от вида му съмнение, че е използвано националното знаме. Тричленният състав на ВКС приема, че касационната жалба и подаденият от СГП протест са неоснователни. Основният спорен въпрос, поставен за разглеждане в касационното производство, е дали със символа на новоучредената партия е осъществен съставът на нарушението по чл. 5, ал. 1, пр. 1 от Закона за политическите партии (ЗПП). Съдебният състав на ВКС изцяло споделя съображенията на СГС, с които е аргументиран отказът за регистрация. В мотивите се посочва, че в чл. 15, ал. 2 и ал. 3 от Закона за държавния печат и националното знаме на Република България (ЗДПНЗРБ) са определени елементите на националното знаме. Описанието е допълнително детайлизирано в Приложение № 2 към закона. Според съдебния състав на ВКС съпоставени описаните в закона и в приложението елементи на българското национално знаме с установеното в хода на делото съдържание на символа на новоучредената партия дават основание да се приеме, че изводът на регистърния съд за осъществено нарушение на чл. 5, ал. 1 пр. 1 от ЗПП е законосъобразен и в съгласие с доказателствения материал по делото. Върховните съдии сочат, че в последователната и непротиворечива до момента практика на ВКС, свързана с приложението на чл. 5, ал. 1 от ЗПП и изразена и в посоченото в обжалвания съдебен акт решение по т. д. № 700/2016 г. на І т. о. на ВКС, е възприето разрешението, че самото формално използване на съществените елементи и цветове на националния герб и знаме, в комбинация, която обуславя значително сходство с тях, също съставлява нарушение на чл. 5, ал. 1, пр. 1 от ЗПП. „С тази практика, безусловно споделяща се от настоящия съдебен състав, СГС се е съобразил, като е приел, че за нарушаване на забраната на чл. 5, ал. 1, пр. 1 ЗПП е достатъчно внушението на използвания символ да е силно, а не символът да е напълно идентичен със знамето“, пишат върховните съдии. Според тях наличието на формирана практика на ВКС по приложението на конкретната визирана разпоредба от ЗПП, която е надлежно оповестена в сайта на съда значително преди предприетото учредяване на политическа партия „Няма такава държава“, по отношение на която нито касаторът, нито представителят на Върховната касационна прокуратура (ВКП) доказват да съществува обществена и правна необходимост от изоставянето u, респективно от нейното осъвременяване, изключва да е основателно твърдяното в жалбата и в протеста противоречие, което поради създадена непредвидимост на съдилищата да нарушава върховенството на закона и обусловения от него принцип на равенство на политическите субекти. С оглед въведения от касатора и от представителя на ВКП довод за регистрация на други политически субекти, в чиито символи се съдържат елементи на националното знаме, съдебният състав на ВКС изцяло споделя изразеното в обжалвания съдебен акт разбиране, че евентуалната незаконосъобразна регистрация на друга политическа партия (партии), която е допусната от регистърен съд в нарушение на чл. 5, ал. 1 от ЗПП, не може да е основание за възприемането u като приложима съдебна практика, която по съображения, черпени от принципа за равенство на политическите субекти, да бъде продължена и чрез обжалвания съдебен акт. „Визираният в касационната жалба и протеста принцип, както законосъобразно е счел СГС, изисква равно прилагане на закона по отношение на всички правни субекти, а не равното му неприлагане по отношение на същите“, категорични са върховните съдии. При преценка съизмеримостта на последиците от неспазване на установената забрана от страна на новоучредената политическа партия, съдебният състав на ВКС съобразява факта, че касаторът има възможност да заяви отново искане за регистрация, като изпълни и изискването, установено в чл. 5, ал. 1 от ЗПП. Следователно, доколкото отказът за регистрация не е твърде драстична мярка, както изрично се посочва и в практиката на Европейския съд по правата на човека, не би могло да се счете, че не съществува достатъчна причина по критериите на чл. 11 от ЕКПЧ, за да се откаже исканата регистрация.", "date": "2020.01.21", "title": "Окончателно: И върховните съдии отказаха регистрация на партията на Слави"}
{"url": "https://www.24chasa.bg/novini/article/8096354", "text": "На редовно заседание на Комисията по граждански свободи, правосъдие и вътрешни работи в Европейския парламент бе изслушан комисарят по правосъдие, Дидие Рейндерс. Елена Йончева, евродепутат от Групата на Социалистите и Демократите в Европейския парламент, посочи, че от години проблемът с корупцията не получава нужното внимание от институциите в Брюксел - липсва цялостна антикорупционна стратегия на ЕС, а наличните инструменти са недостатъчни. “Ще се превърне ли борбата с корупцията в основен приоритет на Европейския съюз ?” попита евродепутатът. В отговор комисар Рейндерс потвърди, че новата Европейска комисия ще обърне специално внимание на темата за борбата с корупцията. До края на годината ще бъдат публикувани и първите доклади по новия механизъм на ЕК за върховенство на закона. Докладите ще обхващат всички държави-членки и ще съдържат три основни раздела - независимост на съдебната система, борба с корупцията и свобода на медиите. Работата по оценяването на отделните държави-членки в рамките на новия механизъм ще започне още тази седмица. Освен, че ще поиска всяка държава-членка да определи лице за контакт на национално ниво, ЕК ще работи в тясно сътрудничество и с други международни органи като ГРЕКО, Венецианската комисия и други. Оценяването в рамките на новия механизъм няма да замести процедурите по чл. 7, които в момента текат за Полша и Унгария, а ще ги допълни, като позволи по-ефективно проследяване на актуалната картина в отделните държави-членки по основни европейски принципи, които трябва да се спазват от всички държави-членки. Комисарят беше категоричен, че при констатиране на несъответствия със законодателството и изискванията на ЕС, новата Комисия няма да се колебае да използва както процедури по нарушение (инфринджмънт), така и самата процедура по чл. 7. По време на диалога с комисар Рейндерс, Елена Йончева наблегна също така и на сериозния проблем с корупцията в България, която нанася сериозни щети във всички области на държавата и води до намаляване на доверието е ЕС като цяло.", "date": "2020.01.21", "title": "Комисар Рейндерс към Елена Йончева: Борбата срещу корупцията става сред основните приоритети на ЕС"}
{"url": "https://www.24chasa.bg/novini/article/8096348", "text": "Северна Корея заяви днес, че след като САЩ са пренебрегнали крайния срок в преговорите за денуклеаризация, вече няма да се чувства обвързана със своите ангажименти, включващи спиране на ядрените опити и на изстрелванията на междуконтинентални балистични ракети, предаде Ройтерс. \"Не виждаме основания повече да сме едностранно обвързани от ангажименти, които другата страна не спазва\", каза на конференция по разоръжаването под егидата на ООН Чжу Йон-чхол, съветник в севернокорейското представителство към световната организация в Женева, предаде БТА.  Той обвини САЩ в прилагане на \"най-бруталните и нечовешки санкции\". \"Ако САЩ упорито продължават с тази враждебна политика към КНДР, никога няма да има денуклеаризация на Корейския полуостров\", даде да се разбере севернокорейският дипломат. Той предупреди, че \"в случай че САЩ се опитват да наложат едностранните си искания и упорстват в налагането на санкции, Северна Корея може да бъде принудена да поеме по друг път\". Севернокорейският дипломат не даде повече подробности.", "date": "2020.01.21", "title": "Северна Корея вече не се смята за обвързана с ядрените договорености със САЩ"}
{"url": "https://www.24chasa.bg/novini/article/8095101", "text": "Китай потвърди 291 случая на пациенти, заразени с новия вид коронавирус към 20 януари, съобщиха днес държавни медии, цитирани от Ройтерс. В момента има 270 потвърдени случая в провинция Хубей, чиято столица е град Ухан, където са повечето от заразените, предаде БТА.  Случаи на заразата са регистрирани още в столицата Пекин, Шанхай и южната провинция Гуандун.", "date": "2020.01.21", "title": "291 заразени с новия вид коронавирус в Китай"}
{"url": "https://www.24chasa.bg/novini/article/8095024", "text": "Стабилизиране на управлението и финансова дисциплина - това ще са най-важните приоритети в работата на д-р Митко Димитров, ако бъде избран за генерален директор на БНР.  Причината е съществуването на 3 кризисни пласта в общественото радио - административен, управленски и кадрови, обясни той по време на изслушването си пред съвета за електронни медии.  За да ги преодолее, той е убеден, че БНР трябва да продължи да е информационен лидер и всеки човек в страната да има осигурен достъп до програмите му.  Затова Димитров иска да осъвремени звученето на БНР, тъй като радиото произвежда български интелектуален продукт.  \"Радиото не трябва да е удобно социално убежище\", каза Димитров пред СЕМ. Затова той лично ще участва в изготвянето на класификатор на длъжностите, за да няма ощетени служители с несправедливо заплащане. За \"Хоризон\" предвижда нови тематични предавания в делничните дни за здравеопазване, образование и правосъдие, плурализъм във всички предавания, а не само в рамките на програмата, промяна в звуковата опаковка и увеличаване на българската музика.  Гледайки \"БНТ на 60\", му хрумва идеята за предаване, с което се канят именити гласове от радиото, за да представят златния му фонд.  \"Христо Ботев\" ще има предаване за хората в неравностойно положение, в което участват и представители на тези таргет групи. Възможно е \"Христо Ботев\" да се превърне в литературен център и да огранизира литературни салони, а не само да ги представя в ефира.  Музикалните състави на БНР трябва да се популяризират с повече концерти в страната.  Общественото радио е приключило година с преходен остатък от 200 лв., каза Димитров и заяви своята готовност да създаде своя финансова дисциплина и да увелици собствените приходи на радиото. Според него субсидията на БНР трябва да е процент от БВП.  Заложил е в концепцията си да осъвремени програмната схема, за да слушат радио и младите. Според изследвания повечето слушатели на БНР в момента са на възраст над 60 г.  \"Няма да обещая повече, отколкото бих изпълнил, и няма да направя по-малко от това, което съм обещал\", завърши представянето си Димитров. ", "date": "2020.01.21", "title": "Митко Димитров: Повече българска музика и повече собствени приходи в БНР"}
{"url": "https://www.24chasa.bg/novini/article/8095152", "text": "България оценява ключовия принос на Европейската банка за възстановяване и развитие при реализацията на значими за страните от Западните Балкани инфраструктурни проекти. Това заяви министър-председателят Бойко Борисов по време на срещата си с председателя на Европейската банка за възстановяване и развитие Сума Чакрабарти. Разговорът се състоя в рамките на 50-ата годишна среща на Световния икономически форум в Давос. Българският премиер отбеляза, че изграждането на инфраструктурната свързаност по оста изток-запад и север-юг ще гарантира балансирано икономическо развитие, социална кохезия и стабилност в региона на цяла Европа. „Това беше наш основен приоритет по време на Българското председателство на Съвета на ЕС през първата половина на 2018 г. И до днес страната ни продължава да работи за постигането на свързаността и стабилността в региона“, допълни министър-председателят Бойко Борисов. Той подчерта, че поемането на съпредседателството на „Берлинския процес“, заедно с Република Северна Македония през тази година, е именно продължение на акцента върху европейската перспектива на страните от Западните Балкани в дневния ред на ЕС. Премиерът Борисов изрази удовлетвореност и от факта, че Хърватското председателство на Съвета на ЕС също планира Среща на върха ЕС-Западни Балкани през май 2020 г. По време на разговора министър-председателят Борисов посочи, че освен свързаността между страните от региона, в дневния ред на „Берлинския процес“ за първи път ще бъде включена и темата за околната среда. Премиерът подчерта, че съвместното председателство възнамерява да работи по „Зеления дневен ред“ за региона и да предложи конкретни дейности в тази област. „В този контекст, сътрудничеството с Европейската банка за възстановяване и развитие и с други международни институции ще бъде от ключово значение за реализирането на конкретни проекти и резултати, които ще можем да отчетем на Срещата на върха в София през есента на тази година“, заяви Бойко Борисов. В хода на разговора с председателя на ЕБВР Сума Чакрабарти българският министър-председател Борисов оцени високо продължаващия ангажимент на финансовата институция за подкрепа на малкия и средния бизнес, прехода към „зелена икономика“, както и инвестициите в транспортната, дигиталната и енергийната инфраструктура в страните от Западните Балкани, които имат важен принос за засилване на свързаността в региона.", "date": "2020.01.21", "title": "Борисов: Оценяваме приноса на ЕБВР за инфраструктурните проекти за Западните Балкани"}
{"url": "https://www.24chasa.bg/novini/article/8095143", "text": "Районната прокуратура във Велико Търново внесе в съда обвинителен акт срещу румънски гражданин за измама. Обвинението срещу А.Л. е за това, че на 06.09.2019 г. в игрална зала във Велико Търново при извършване на обмен на валута заблудил двама служители, с което причинил на дружеството, за което работят, вреда от 400 лв., представляваща разликата между предадената и върнатата сума., информират на сайта на Апелативната прокуратура. Румънецът е осъждан с 2 влезли в сила присъди за извършени измами у нас, уточняват от прокуратурата. Измамите извършвал по идентичен начин – посещавал игрални зали в различни градове на страната и заявявал на служителите, че желае да му бъде обменена валута. При демонстративното броене на получените от тях български лева, незабелязано скривал част от банкнотите. След това заявявал, че се отказва от обмяната и връщал парите, но без укритите. На 06.09.2019 г., А.Л. решил да извърши поредната си измама. Посетил игрална зала във Велико Търново, където играл и загубил определена сума пари. След това отишъл на бара при двете крупиета и поискал да му обменят сумата от 650 евро в български лева. Дал им 650 евро. Докато проверявал пачка с банкноти по 20 лева на обща стойност 1000 лева, които му дали, незабелязано отделил 400 лева и ги прибрал в джоба си. Веднага след това, под предлог, че иска по-едри банкноти, се отказал от обмяната и върнал пачката, но без скритите пари. Служителите били убедени, че им връща пълния размер на сумата от 1000 лева и ги прибрали, без да ги броят. Предстои насрочване на делото за разглеждане от съда.", "date": "2020.01.21", "title": "Съдят румънец, ловко измамил крупиета \nв казино във Велико Търново"}
{"url": "https://www.24chasa.bg/novini/article/8095203", "text": "Близо 220 000 домакинства останаха без ток в Испания заради връхлетялата страната буря \"Глория\", съобщи днес главното управление на гражданската защита в област Каталуния, цитирано от ТАСС, предаде БТА. \"Двеста и двайсет хиляди домакинства в (провинция) Жирона останаха без ток заради прекъсване на високоволтовата линия на компанията \"Ред електрика\" (\"Red Electrica\"). Управлението на гражданската защита работи с оператора на енергийни мрежи \"Ендеса\" (\"Endesa\") за възстановяване на обслужването колкото е възможно по-скоро\", се казва в съобщението. По последни данни заради бурята и снеговалежите в Испания са загинали най-малко четирима души, а над 20 са ранени. Държавната метеорологична агенция издаде предупреждение за лошо време в редица провинции в североизточната част на страната. В провинциите Барселона, Жирона и Теруел предупреждението за опасност е повишено до най-високата степен - червен код.", "date": "2020.01.21", "title": "Над 200 000 домакинства в Испания останаха без ток заради бурята \"Глория\""}
{"url": "https://www.24chasa.bg/novini/article/8095254", "text": "Турският президент Реджеп Тайип Ердоган, който досега е посетил 27 страни от Африка, заминава в края на седмицата на обиколка в няколко африкански страни, съобщава в.\"Тюркийе\", цитирана от БТА. Ердоган ще бъде от 26 януари на двудневно посещение в Алжир, след което ще направи еднодневно посещение в Гамбия, а след това ще бъде на двудневно посещение в Сенегал. По време на разговорите в рамките на посещенията ще бъдат обсъдени стъпки за развитие на икономическите отношения, както и темата за борбата срещу тероризма и на първо място за борбата срещу ФЕТО. Анкара обвинява живеещия в САЩ ислямски проповедник Фетхуллах Гюлен и неговото движение, наричано в Турция ФЕТО - \"Фетхуллахистка терористична организация\", за организирането на опита за преврат през юли 2016 г. На срещите със своите африкански колеги Ердоган ще подчертае, че терористичната организация ФЕТО представлява опасност колкото за Турция, толкова и за другите страни, и ще поиска да не разрешават дейности на организацията в техните страни. Вестник \"Тюркийе\" отбелязва, че предприетата от Ердоган по време на управлението му като премиер инициатива за отваряне към Африка ще продължи активно и занапред.", "date": "2020.01.21", "title": "Ердоган отива в Африка, ще обсъжда борбата с тероризма"}
{"url": "https://www.24chasa.bg/novini/article/8095278", "text": "„Трябва да покажем, че на Балканите сме пораснали. Бъдещето на страните от Западните Балкани минава през европейската им интеграция“. Това заяви министър-председателят Бойко Борисов по време на срещата си с премиера на Хърватия Андрей Пленкович и с президента на Косово Хашим Тачи. Тримата разговаряха след провеждането на панела, посветен на диалога за дипломацията на Западните Балкани в рамките на годишната среща на Световния икономически форум в Давос. Министър-председателят Борисов акцентира върху ценностите, които обединяват както държавите членки на ЕС, така и страните, които се стремят към присъединяване в европейското семейство. Във фокуса на разговора между Борисов, Пленкович и Тачи бе също значението и ролята на НАТО за сигурността в региона. Премиерът Борисов приветства решението на Хърватското председателство на Съвета на ЕС да продължи да поставя високо в дневния ред на Европа европейската перспектива на Западните Балкани и планираната през май Среща на върха ЕС-Западни Балкани в Загреб.", "date": "2020.01.21", "title": "Борисов: Трябва да покажем, че на Балканите сме пораснали"}
{"url": "https://www.24chasa.bg/novini/article/8095287", "text": "Сдружение \"Майки от Сребреница\" внесоха вчера в Европейския съд за правата на човека жалба срещу Нидерландия от името на семействата на жертвите на клането в Сребреница през 1995 г., съобщи информационният сайт Кликс. \"Майки от Сребреница\" се борят за признаване на отговорността на Нидерландия, чиито контингент в мисията на ООН през 1995 г. е бил разположен в тогавашния мюсюлмански анклав Сребреница, където босненските сръбски сили убиха над 8000 мюсюлмански мъже и момчета. В жалбата е посочено, че \"Нидерландия я не е предприела достатъчно мерки за защита\" на жителите на Сребреница. Нидерландският контингент в мироопазващите сили на ООН на 11 юли 1995 г. предаде анклава Сребреница с хиляди бежанци мюсюлмани в него на босненските сръбски сили, като му позволи да изведат бежанците, да отделят мъжете и момчетата, да ги отведат извън Сребреница с автобуси и да ги убият. Сдружение \"Майки от Сребреница\", което представлява над 6000 роднини на жертвите, през 2007 г. внесе жалба в най-висшите холандски съдилища, но постигна само частичен успех. През 2019 г. Върховният съд на Нидерландия обяви, че държавата е имала само \"много ограничена\" отговорност за геноцида, който е последвал. Според Върховния съд тези хора вероятно щели да бъдат убити, дори и да им е било разрешено да останат в анклава, казаха адвокатите на \"Майки от Сребреница\", оценявайки присъдата като \"напълно произволна\".", "date": "2020.01.21", "title": "\"Майки от Сребреница\" съдят Нидерландия в Страсбург"}
{"url": "https://www.24chasa.bg/novini/article/8095313", "text": "Днес, 21.01.2020 г., главният прокурор Иван Гешев разпореди на апелативните прокуратури в София, Пловдив, Варна, Бургас и Велико Търново вземане на специален надзор на образуваните досъдебни производства за престъпления, свързани с управлението на отпадъци не по установения ред и пренасянето им през границите на страната съгласно изискванията на Закона за управление на отпадъците и Закона за околната среда и водите. Това съобщиха от Прокуратурата.  Главният прокурор е указал на административните ръководители на апелативните прокуратури да вземат на специален надзор и всички досъдебни производства образувани по данни на МВР и ДАНС, събрани в хода на извършваната от тях съвместна проверка. Припомняме, че на 06.01.2020 г. по разпореждане на главния прокурор е възложено на Министерството на вътрешните работи и на Държавна агенция „Национална сигурност“ съвместна проверка за спазване изискванията на Закона за управление на отпадъците и Закона за околната среда и водите. Указано е при необходимост от съдействие с чуждите съдебни власти и по-конкретно с тези на Република Италия, съответните наблюдаващи прокурори да осъществяват международното правно сътрудничество – изпращане на ЕЗР, чрез Националното бюро в Евроджъст.", "date": "2020.01.21", "title": "Гешев разпореди специален надзор на разследванията за боклука"}
{"url": "https://www.24chasa.bg/novini/article/8095040", "text": "Централен модул прототип на китайската космическа станция и прототип на пилотиран космически апарат от ново поколение пристигнаха в площадката за изстрелване в провинция Хайнан, предаде  . Модулът ще участва в съвместни тестове с ракетата носител „Чанджън-5В\" в космодрума „Уънчуан\", докато новият пилотиран космически апарат ще бъде изстрелян с първия полет на ракетата носител през първата половина на тази година. Това означава, че изграждането на космическата станция на Китай ще започне съвсем скоро. Централният модул, наречен „Тиенхъ\" ще бъде командният и контролен център на станцията. Дълъг е 16,6 метра, с диаметър 4,2 метра и 22,5 тона тегло. Модулът ще може да побира трима астронавти. Пилотираният космически апарат от ново поколение е дълъг 8,8 метра и тежи 21,6 тона. Ще бъде използван за транспортирането на екипажа на космическата станция и извършване на бъдещи мисии до Луната. По план станцията трябва да бъде завършена около 2022 г.", "date": "2020.01.21", "title": "Главният модул на китайската космическа станция пристигна в центъра за изстрелвания в Хайнан"}
{"url": "https://www.24chasa.bg/novini/article/8095306", "text": "Случаят с 8-годишното момченце, станало жертва на сексуално посегателство и заснето на видео, говори за провал на обществото. Това заяви в „Тази сутрин“ по   социалният антрополог Харалан Александров. По думите му опитите на държавата да окаже контрол при подобни казуси срещат отпор от обществото и даде пример със Стратегията за детето. \"Появиха се отнякъде едни обезумели, силно разтревожени и манипулирани родители, които казаха: „Не! Спирате, ще ни вземете децата и ще ги дадете на норвежците.“ и още куп безумия. Това целенасочена битка на патриархалната култура за притежание върху детето, всичко друго може да бъде жертвано“, коментира експертът. Насиленото дете живее в столичния квартал „Христо Ботев“, заедно с майка си, баба си и по-малкия си брат. Семейството е изключително бедно. Социалните служби вече са се заели със случая. Момченцето не е посещавало училище от 7 януари. Александров заяви, че заради напрежението в обществото масово социалните работници не смеят да си вършат задълженията, за да не бъдат обвинени, че извеждат насила деца от семействата им. Той добави, че в обществото има двоен стандарт, когато е извършено насилие при деца от различни социални групи. „Децата, които са жертва на подобен тип насилие от родители или познати получават тежки травми – ментални и морални увреждания. Необходима е изключително дълга терапия, за да се съвземат. Затова превенцията е изключително важна. Това е провал на цялостната култура, която аз наричам култура на агонизиращ патриархат“, допълни Александров. Антропологът заяви, че колкото е по-бедна една общност, толкова по-затворена е тя. Той обясни, че не е достатъчно децата от бедните общности да посещават училище, за да се социализират. „При положение, че то живее в ад – това няма да доведе до позитивно развитие. Необходимо е да има друг тип интервенции, които да бъдат съобразени с конкретния случай“, посочи експертът.", "date": "2020.01.21", "title": "Харалан Александров: Сексуалното насилие над деца е провал на обществото"}
{"url": "https://www.24chasa.bg/novini/article/8095353", "text": "15-годишното дете е скочило от третия етаж на Английската гимназия \"Гео Милев\" преди началото на часовете, предаде  . То е скочило през прозореца на третия етаж на училището. Това станало около 07:50 часа сутринта, както писахме по-рано  . След падането момчето, което е било в 9-и В клас на чуждоезиковата гимназия, е получило множество тежки наранявания, но не е загинало на място, а по пътя за болницата. По първоначална информация деветокласникът е бил преместен в Английската гимназия от СУ \"Васил Левски\" през тази година. Той правил и предишни опити да посегне на живота си. Тъй като на трагичната сцена са станали свидетели и други ученици, които са в шок от случилото се, с тях ще започне активна работа училищни психолози, съобщи началникът на РУО - Русе Росица Георгиева. По информация на КИС 13, малко преди 12:00 часа всички ученици са били пуснати от училище, като утре занятията ще бъдат възобновени, както е по програма. Директорката на Английска гимназия Маргарита Янакиева обясни, че момчето е ученик за първа година при тях, след като през миналата година е дошъл от училище „Васил Левски“. „Добър ученик, семейството е нормално, грижовни родители, не е създавало детето досега проблеми. Няма свидетели на инцидента, засега се смята, че е бил сам в класната стая, тъй като там са намерени вещите му. В тази класна стая няма камери, но има камери по коридорите и в двора, които полицията преглежда. За съжаление е сумрачно сутринта толкова рано и не се вижда ясно“, каза Янакиева пред  . Училището е отворено от 7 часа сутринта, тъй като има ученици, които пътуват от села и други населени места, и пристигат по-рано.“ Това дете е от Русе, но по принцип то е идвало винаги по-рано на училище и предполагаме, че то е влязло в училище някъде около 7.15-7.20, доста по-рано от другите ученици. Повечето от прозорците имат решетки, а тези, които нямат, са малки. Разследването ще установи какво точно се е случило“, коментира още директорката. На мястото на инцидента пристигна и зам.-кметът на общината Енчо Енчев. „Сезирахме отдел „Закрила на детето“, дирекция „Социално подпомагане“, и извикахме свободните налични психолози от Ресурсните центрове и от неправителствените организации, с които работим. Те в момента са тук и работят, така че взели сме мерки. За момента това можем да направим“, каза Енчев.", "date": "2020.01.21", "title": "Ученикът в Русе сам е скочил от третия етаж (Видео)"}
{"url": "https://www.24chasa.bg/novini/article/8095410", "text": "Премиерът Бойко Борисов се срещна със словенския премиер Марян Шарец в Давос, където се провежда Годишната среща на Световния икономически форум. Борисов и Шарец обсъдиха теми от европейския дневен ред. Тема на разговора им беше също диалогът в рамките на Процеса на сътрудничество в Югоизточна Европа (ПСЮИЕ), който е основна политическа рамка на регионалното сътрудничество и важна регионална платформа за европейската и евроатлантическата интеграция на страните от Западните Балкани. На срещата на Борисов и Шарец беше акцентирано върху наличието на нереализиран потенциал по отношение на икономическите контакти между България и Словения. Подчертана беше и необходимостта да се търси решение за увеличаване на инвестиционния интерес между двете страни.", "date": "2020.01.21", "title": "Борисов обсъди със словенския премиер сътрудничеството в Югоизточна Европа"}
{"url": "https://www.24chasa.bg/novini/article/8095448", "text": "38-годишна българка беше арестувана в град Сервиляно, в централната италианска провинция Фермо, за умишлен палеж и причиняване на смърт, предаде АНСА, цитирана от БТА. Жената е задържана заради пожар на 8 януари в семейно жилище, в което тя била с двете си деца, които спели. 6-годишната дъщеря на българката загинала. 4-годишната сестра на загиналото момиченце и майката били спасени.", "date": "2020.01.21", "title": "Задържаха българка в Италия за умишлен пожар, при който загина щерка й"}
{"url": "https://www.24chasa.bg/novini/article/8095497", "text": "Нямам такива планове, отговори Станишев на въпрос на \"24 часа\" дали той лично ще се включа в битката за лидер на партията. И обясни, че отправя критики и прави анализ като член на БСП, който изразява загриженост. Когато критикувам, не е за да искам оставка на един или.друг лидер, а защото съм притеснен, че се повтарят грешките, каза още Станишев. Искам да видя зареждащи за БСП избори, да се води дебат за бъдещето на партията, а не взаимно оплюване, допълни той. Станишев изброи притесненията си относно бъдещия вътрешен вот, което определи като голямо изпитание за БСП. БСП се нагърби със задача, в която държавата се проваля и това е честността на изборите, предупреди президентът на ПЕС. Той бил разтревожен, че засега отчетно-изборната кампания в партията върви много вяло. Няма енергия. Не сме подали като ръководство на партията теми за обсъждане, материали за конгреса. Няма го този огън, който трябва да даде енергия. Тази година трябва да се използва за енергизиране на БСП, коментира Станишев. Прекият избор носи доста рискове. Звучи красиво и демократично, но на думи, допълни той и изброи опасностите. Стартираме тези избори без фундамента на всеки вот - избирателните списъци. При Михаил Миков членовете ни бяха 115 хиляди, сега ръководството не е казало колко са, допълни той. Имало много притеснения от структурите, много въпроси - не било редно да се гласува в домовете на председателите на организации и др. Третият риск е потенциалната ниска избирателна активност. Не е лесно, партията е изморена. На местните избори пролича кондицията - ДПС имат 3 пъти повече от нас кметове на села, на половината области нямаме нито един общински кмет, това се дължи на проблеми със структурата, анализира президентът на ПЕС. Казвам всичко това с тревога, защото този процес трябва да доведе до самочувствие на партията и тя да влезе в следващите битки - изборите догодина, единна, допълни Станишев. И обясни, че това, което виждал досега било, че всичко е подчинено на една цел - да бъде избран сегашният председател. И всеки друг кандидат да бъде представен като враг, допълни той. Винаги има достойни хора за кандидати. Нинова е избрана с 51% от конгреса, не е била безалтернативна, коментира още Станишев. За да успее в следващите избори, БСП трябва да предложи атрактивни приоритети за хората. Задължително условие е спиране на перманентните вътрешни борби, които се инспирират често от ръководството, допълни той. Вече 10 г. ГЕРБ управлява, но не се състоя нито една дълбока реформа. Да, има растеж, ниска е безработицата, но основен икономически проблем става това, че много хора заминават в чужбина. Все повече се управлява на парче, без визия, като реакция на един или друг протест, коментира Станишев. И бе категоричен, че не можем повече да се въртим в кръг, защото следващите няколко години ще са решаващи за мястото ва България в ЕС. Криза във водния сектор има и основание за вот има. Сметките показват, че кабинетът трябва да падне, но опасението ми е, че поради пазарлъци или други интереси това няма да се случи, коментира още Станишев. Очакването ми е, че ще виждаме все по-социален ГЕРБ и тази трансформация е много рискова за БСП, предупреди още президентът на ПЕС. И критикува БСП, че в последните години се е хвърлила да търси нови ниши, състезавайки се с патриотите в теми като Истанбулската конвенция и други. Има опити да се копира хашлашкия тон на ГЕРБ, а БСП винаги е била интелигентна партия, каза още той. Но допълни, че последните 3 избора показали, че опитът да се копира ГЕРБ е неуспешен, хората предпочитат оригинала. И докато ти тичаш в много по-малко поле, оголваш голямото. Важно е опозицията да играе ролята на инструмент за натиск към управляващите, каза още Станишев. Той обясни, че говори с \"надежда и загриженост за моята партия БСП\". 2020 г. е ключова за нашата партия, защото тя трябва се подготви за два ключови избора. Трябва да си дадем ясна сметка, че недобро представяне на парламентарните избори ще повлече тежка битка за президентските, предупреди той. Дали БСП ще има ключова място в \"А\" отбора на българската политика, или ще бетонира ГЕРБ, попита той и изрази опасения, че засега се работи за второто. Главната задача на БСП е да се върне в политическа алтернатива на управляващите. Да, показа се като силна опозиция, понякога дори агресивна, но липсва следващата част, която изисква интелигентност и много разговори - алтернативността, да дадеш работещи решения, допълни Станишев. И обясни, че това е оценка към сегашното ръководство, дадена от избирателите. БСП да се върне към лицето си на лява партия, да мобилизира своите избиратели и да се разширява към центъра. Било необходимо не консервативното ляво, а модерното европейско зелено ляво. Досега БСП беше запазена марка за експертност и демократичност, но тези характеристики са подложени на риск. Има прекалено много импровизации, предупреди още Станишев. Очаквайте подробности.", "date": "2020.01.21", "title": "Станишев: Честността на вътрешните избори в БСП носи риск за репутацията на партията"}
{"url": "https://www.24chasa.bg/novini/article/8095506", "text": "Над 80 000 къса цигари, опаковани за изпращане към Великобритания като авточасти, иззеха митнически служители от ГД “Митническо разузнаване и разследване” при проверка в София. Това съобщиха от Агенция \"Митници\". На 13-14.01.2020 г. по метода на анализ на риска са селектирани за проверка съмнителни пратки в спедиторски склад, описани като авточасти. Митническите служители установили, че вместо обявените стоки, пратките съдържат цигари от различни марки с валиден български бандерол. Тютюневите изделия не са обявени и не са представени необходимите документи съгласно Закона за акцизите и данъчните складове, които се изискват при изпращане на акцизни стоки в търговски количества между държави членки на ЕС. Цигарите са били предназначени за нелегално разпространение във Великобритания.", "date": "2020.01.21", "title": "Спряха над 80 000 къса цигари, маскирани като авточасти за Великобритания"}
{"url": "https://www.24chasa.bg/novini/article/8094390", "text": "Малко над 3000 души, включително хиляда деца, са били принудени да напуснат домовете си в Колумбия заради сблъсъци между наркобанди за контрол върху производството на кокаин, съобщиха властите, цитирани от Франс прес и БТА. \"Възможно е броят да е по-голям, но засега сме установили, че 1179 семейства или 3031 души се е наложило\" да избягат от домовете си в югозападния град Тумако, съобщи кметицата Мария Ангуло. Жителите са избягали \"заради сблъсъците между нелегални групировки, които си оспорват територия\" в селата до река Чагуи, уточни тя. Намиращият се на брега на Тихия океан град е смятан за стратегически коридор за износ на кокаин към Централна Америка и САЩ.", "date": "2020.01.21", "title": "Над 3000 души са избягали от домовете\nси в Колумбия заради наркобанди"}
{"url": "https://www.24chasa.bg/novini/article/8094409", "text": "Българската православна църква почита на 21 януари паметта на Свети Максим Изповедник и на Свети мъченик Неофит, който е духовен покровител на предстоятеля на БПЦ-БП патриарх Неофит. Това съобщиха за БТА от Българската патриаршия. По този повод в митрополитския храм \"Св. Неделя\" днес ще бъде отслужена архиерейска Света литургия от митрополити - членове на Светия синод, от епископи на БПЦ и от свещеници. Светата литургия започва в храма \"Св. Неделя\" в 9.30 часа, а след нея, в 11.00 часа, ще бъде отслужен и благодарствен молебен. От БПЦ приканват православните християни да вземат молитвено участие в духовното тържество и да съпреживеят радостта от отбелязването на празника на Свети Максим Изповедник и на Свети мъченик Неофит. Патриарх Неофит е роден на 15 октомври 1945 г. в София със светското име Симеон Николов Димитров. На 24 февруари 2013 г. на Патриаршеския избирателен църковен събор в София Русенският митрополит Неофит беше избран за български патриарх и Софийски митрополит.", "date": "2020.01.21", "title": "Патриарх Неофит ще почете своя небесен покровител с литургия в \"Св. Неделя\""}
{"url": "https://www.24chasa.bg/novini/article/8094420", "text": "Финансовите министри от държавите членки на ЕС ще се срещнат днес в Брюксел за преговори за представения неотдавна инвестиционен план на стойност 1 трилион евро за намаляване на нетните емисии на парникови газове до нула през 2050 г., съобщиха ДПА и БТА. Министрите ще обсъдят плана на Европейската комисия, който предвижда само 7,5 милиарда евро финансиране от бюджета на ЕС. Те ще бъдат допълнени от национално съфинансиране и частни инвестиции. Испания вече изрази възражения срещу начина, по който средствата ще бъдат разпределени съгласно плана на ЕК за подпомагане на регионите, които ще трябва да приложат най-големи реформи за постигане на целта. Зависимата от производството на енергия от въглища Полша е единствената страна, която отказа през декември да се включи в схемата за постигане на въглеродна неутралност до 2050 г. Днес ще бъде обсъдено и налагането на данъци на дигитални компании като Фейсбук и Гугъл.", "date": "2020.01.21", "title": "Министрите на финансите от ЕС обсъждат плана за климата и дигиталния данък"}
{"url": "https://www.24chasa.bg/novini/article/8094412", "text": "Максим Орешкин, и. д. министър на икономическото развитие на Русия, ще оглави руската делегация на Световния икономически форум (СИФ), който започва днес в швейцарския курорт Давос. Това пише руското издание на сп. \"Форбс\", като се позовава на източници, близки до делегатите. Догодина на СИФ може да присъства новият руски премиер Михаил Мишустин, прогнозира в кулоарите на форума Андрей Костин, президент на руската банка ВТБ, цитиран от \"Вестник Кавказа\". Руският милиардер Олег Дерипаска потвърди, че смята да пристигне за сегашното издание на СИФ, но не очаква \"никакви пробивни решения\", отбелязва \"РБК\". Манифестът на форума тази година е посветен на понятието stakeholder capitalism (капитализъм на заинтересованите страни) и засяга теми от рода на справедливото данъчно облагане и политиката на нулева толерантност, се казва в статията на \"РБК\". В центъра на дискусиите ще бъдат икономиката, екологията и геополитиката. Отделна тема се очаква да стане ситуацията в Близкия изток. Ще има специални сесии за военните конфликти в Сирия и в Либия, пише \"Вести\".Ще бъдат обсъдени по-специално протестите в Ирак, Ливан и други близкоизточни държави, обръща внимание \"Красная весна\", като цитира кюрдската агенция Рудав. Тази година в Давос отново ще пристигне символът на модерния капитализъм - американският президент Доналд Тръмп. И главната неформална тема на форума навярно няма да е глобалният проблем с неравенството, а дали Тръмп ще може да бъде преизбран за втори мандат. И ако да, какво ще последва, коментира на сайта си руското радио \"Бизнес Еф Ем\". Тръмп вероятно ще продължи натиска върху партньорите на САЩ, \"в случая по-скоро върху европейците, отколкото върху китайците или северноамериканските съседи на Щатите. С цел те също да правят известни отстъпки в търговията със САЩ\", прогнозира политологът Андрей Коробков, професор в университета на щат Тенеси. Елитът ще обсъди в Давос проблемите на бедните, след като дори милиардерите не харесват вече днешния капитализъм, пише \"Независимая газета\", като цитира проучвания в навечерието на форума.Миналата есен американски изследователи от центъра \"Пю рисърч\" стигнаха до извода, че населението в Русия, Украйна и България се е разочаровало от пазарната икономика и многопартийната демокрация. По техни данни 53 на сто от хората в Русия са смятали, че икономическата ситуация през 2019 г. се е влошила в сравнение с годините преди разпадането на Съветския съюз, припомня още вестникът. Онлайн изданието \"ПроФинанс\" се пита какви изненади ще поднесе тази година СИФ и цитира очаквания, според които Доналд Тръмп ще заеме по-мека позиция в дискусиите за световната търговия.Но Тръмп ще бъде внимателно следен заради геополитическите му маневри, след като скорошното му разрешение да бъде убит иранският военачалник Касем Солеймани засили нестабилността в Близкия изток, се казва в статията. Събралите се в Давос лидери и експерти ще трябва да решат дали са необходими нови мерки, стимулиращи глобалния растеж - и ако да, кой трябва да носи отговорността: правителствата или централните банки. Същевременно ораторите ще се озоват под прицела на екоактивистката Грета Тунберг, която ще присъства на форума. Тя ще настоява бизнесът и политическите лидери да спрат инвестициите и субсидиите за проучванията и добива на изкопаеми горива, да се откажат от използването на такива енергоизточници, пише \"ПроФинанс\", като се позовава на \"Файненшъл таймс\". Друг въпрос, който ще бъде обсъден в Давос е развитието на технологическите гиганти. Журналисти и издатели ще бъдат запознати там с проекта \"Пространството на Фейсбук\", призван да убеждава, че компанията, подложена на натиск от Брюксел и Вашингтон, може да разшири икономическите възможности и \"да сплоти света\". Според скорошен доклад на швейцарския център за мониторинг \"Медия Тенор\" печатът гледа днес на технологическия сектор \"със същия скептицизъм, както на тютюневия или финансовия отрасъл\", добавя \"ПроФинанс\". Берн ще похарчи за поддържане на сигурността по време на СИФ 46,5 милиона долара. Повечето средства ще дойдат от швейцарския бюджет, пише \"Економика сегодня\".През дните на форума ще бъдат засилени мерките за сигурност. Из улиците на Давос ще патрулират военни и полицаи, а небето над града ще бъде затворено за самолети, се казва в материала.", "date": "2020.01.21", "title": "Вижте темите на форума в Давос"}
{"url": "https://www.24chasa.bg/novini/article/8094433", "text": "Контролът ни гарантира, наблюдаваме през цялото време какви са наляганията и потоците и в София няма да стане като в Перник. Това каза пред Би Ти Ви Васил Тренев, изпълнителен директор на Софийска вода. Той гарантира, че няма да има нарушение на водоснабдяването и посочи, че не се очаква да има какъвто и да било воден режим в София. „Има голяма разлиам между това, което е в София, и което е в страната“, посочи Тренев. И добави, че ще се подават допълнително по 300 литра в секунда за Перник или 700 хил. литра месечно. Язовир Бели Искър можело да бъде пълен до 13 млн. Кубика, добави той. И обясни, че 25% от водата в София идва от Бели искър, около 3 млн. кубика, останалите 75% са от язовир Искър.", "date": "2020.01.21", "title": "Шеф на \"Софийска вода\": Гарантираме - няма да стане като в Перник"}
{"url": "https://www.24chasa.bg/novini/article/8094441", "text": "13 катастрофи са станали през изминалото денонощие в страната. При тях са пострадали 14 души, съобщи пресцентърът на МВР. В София са регистрирани 26 леки и едно тежко пътнотранспортно произшествие, при което са ранени двама души.                                                                                                                                                                                                                                                                                                                                ", "date": "2020.01.21", "title": "13 катастрофи с 14 пострадали през изминалото денонощие"}
{"url": "https://www.24chasa.bg/novini/article/8094458", "text": "Полицията е задържала мъжа, запалил вилата на адвокат Ирен Савова в Ихтиман, научи \"24 часа\" от източници в прокуратурата и адвокат Савова. Арестът е станал вчера Мъжът е криминално проявен, малко над 35 г., казаха прокурори. Те обясниха, че той я е следял, преди да драсне клечката на вилата й. Самата Савова също го забелязала. Мъжът е криминално проявен. Арестът е извършен от криминалисти от ОД на МВР - София и РУ - Ихтиман. Бандитът е задържан за 24 часа, а разследването продължава. \"Това е една добра новина\", коментира Савова, но посочи, че очаква задържането и на поръчителите. Тя знаела кои са, дала данните им в МВР.  Подозренията и са свързани с конкретно дело.", "date": "2020.01.21", "title": "Хванаха мъжа, запалил вилата на адвокат Ирен Савова, следил я, има досие"}
{"url": "https://www.24chasa.bg/novini/article/8094472", "text": "11 души загинаха при пожар в сграда, в която са живеели мигранти в Томска област, в западната част на Сибир, предадоха световните агенции, като се позоваха на руските власти. Според регионалния клон на руското министерство на извънредните ситуации пламъците са избухнали в дървена сграда в село Причулимский в 4 ч. местно време днес, посочва БТА. Сградата с площ 200 квадратни метра е напълно изпепелена. Вътре са намерени телата на 11 работници мигранти, които са живеели в нея. Двама души са били ранени. Още един човек се издирва. По предварителни данни повечето от хората, обитавали сградата, са били от Узбекистан. Те са работили за лесовъдна фирма.", "date": "2020.01.21", "title": "11 жертви на пожар в жилище на мигранти в Сибир"}
{"url": "https://www.24chasa.bg/novini/article/8094488", "text": "Министрите на отбраната на Русия и Турция Сергей Шойгу и Хулуси Акар са разговаряли снощи по телефона, съобщи турската телевизия СиЕнЕн-Тюрк, като се позовава на съобщение на руското министерство на отбраната. Шойгу и Акар са обсъдили редица въпроси, сред които развитията в сирийската провинция Идлиб и в Либия. Двамата са засегнали и други теми, свързани с Близкия изток и Северна Африка.", "date": "2020.01.21", "title": "Министрите на отбраната на Русия и Турция обсъдиха\nситуацията в Идлиб и в Либия"}
{"url": "https://www.24chasa.bg/novini/article/8094493", "text": "След външнополитическите сътресения, предизвикани от меморандума между Турция и Либия за делимитиране на морските зони, който предизвика гнева на Атина, икономическите теми отново се връщат във водещите заглавия на гръцкия печат, посочва БТА. В петък се очаква рейтинговата агенция Фич да обяви кредитния рейтинг на Гърция, съобщава икономическото издание \"Нафтемборики\". Вестникът коментира, че това ще има решаващо значение, защото в голяма степен ще определи тенденциите на фондовата борса и на пазара на ценни книжа, както и решенията на банките за нови емисии. Вестникът пише още, че вчера в Брюксел ръководителят на Европейския механизъм за стабилност Клаус Реглинг е заявил, че данните за развитието на гръцката икономика са по-добри от очакваните, но все още се очаква официално потвърждение за това. От своя страна еврокомисарят по икономиката Паоло Джентилони е казал, че през последните месеци в Гърция са взети важни решения. Сред водещите теми на гръцкия печат са и намеренията на правителството за реформи в пенсионната система. \"Та неа\" пише, че след реформите ще бъдат намалени минималните предпоставки за отпускане на пенсия. Минимално необходимите дни на осигуряване ще бъдат намалени от 1500 на 1000, като през последните 5 години преди пенсионирането те ще трябва да бъдат 300, а не 500, както досега. В осигурителния стаж ще бъде включена и военната служба. \"Катимерини\" съобщава, че от необходимостта да се осигуряват допълнително ще бъдат освободени наемните работници, които упражняват и свободна професия. За да не бъде необходимо да плащат допълнителни вноски, те ще трябва да внасят осигуровки от поне 252 евро по трудовия си договор. Близкият до опозицията вестник \"Ефимерида тон синдактон\" обаче пише за \"грабеж на 500 хиляди пенсионери\" и предупреждава, че много пенсионери ще получат по-ниски пенсии от тези, на които имат право, специално тези, които са работили в държавната електрическа и телекомуникационна компания, които са имали паралелно осигуряване, както и тези, които са получавали надбавки за тежки и нездравословни условия на труд.", "date": "2020.01.21", "title": "Икономиката се връща на първите страници на\nгръцкия печат"}
{"url": "https://www.24chasa.bg/novini/article/8094517", "text": "Сърбия е добре представена на Световния икономически форум в Давос, ще поканим бизнесмени да инвестират в нашата страна, заяви вчера сръбският президент Александър Вучич, цитиран от в. \"Вечерне новости\". Изданието съобщава, че преди церемонията по официалното откриване на форума Вучич е имал разговори с много от участниците в него, включително с председателката на Европейската комисия Урсула фон дер Лайен и председателя на Световния икономически форум Бьорге Бренде. Вучич написа в Инстаграм, че за Сърбия е много важно да бъде добре представена в Давос. \"Тук имаме възможност да говорим за нашия инвестиционен климат, за резултатите, които сме постигнали, за един от най-високите проценти на икономически растеж в цяла Европа и да поканим бизнесмените да инвестират в Сърбия, да повишим стандарта и качеството на живот на нашите граждани\", подчерта Вучич, цитиран от БТА.  В. \"Блиц\" отбелязва, че Вучич ще участва в два важни панела на форума - един икономически и друг чисто политически, за Западните Балкани, където ще говори за бъдещето на инициативата за \"мини Шенген\", икономическото сътрудничество в региона и други проблеми. Той заяви, че Давос не е някаква борса на труда или на инвестициите, а място, където всеки гледа да подобри позицията на страната си. Вучич потвърди, че днес ще участва в един панел с косовския президент Хашим Тачи и че очаква на срещата с него \"размяна на аргументи и цивилизован тон\". \"Ще видим какво ще каже, а аз ще продължа да представлявам интересите на Сърбия\", каза Вучич в очакване на срещата. По повод подписаното вчера споразумение за подновяване на търговските полети между Сърбия и Косово Вучич каза, че това е постигнат компромис, с който обаче не е признато Косово, пише в. \"Политика\". \"Писмото за намерение за установяване на пряка авиолиния Белград-Прищина е важно нещо, за което дълго сме водили диалог и сме намерили компромисно решение, с което никой не може да каже, че сме признали Косово\", каза Вучич пред журналисти в Давос. Той благодари за посредничеството на специалния пратеник на американския президент Доналд Тръмп за Балканите Ричард Гренел и съветника му за национална сигурност Робърт О'Брайън. На въпрос защо полетите няма да се осъществяват от Ер Сърбия, а от германска компания, Вучич каза, че това е невъзможно. \"Ер Сърбия би трябвало да подпише всички документи с държавата Косово. Трябва да подпише договор с летище Адем Яшари, а и с Косово като държава, да признае, че въздушното пространство на Косово не е под сръбски контрол. Затова настоявахме и се борихме да намесим КейФОР, да имаме посредник\", обясни той.", "date": "2020.01.21", "title": "Вучич: Сърбия е добре представена в Давос, ще поканим инвеститори"}
{"url": "https://www.24chasa.bg/novini/article/8094518", "text": "Лидерът на републиканското мнозинство в Сената Мич Макконъл обяви правила за воденето на процеса, които дават възможност за ускоряване на процедурата и за необходимост от отделно гласуване за приемане на представените от Камарата на представителите доказателства срещу президента, пише в. \"Ню Йорк таймс\", цитиран от БТА. Макконъл обяви това броени часове, след като екипът на защитата на Доналд Тръмп призова Сената бързо да отхвърли обвиненията за импийчмънт и да го оневини, с аргумента, че демократите ще отслабят президентската длъжност за постоянно, ако успеят да отстранят Тръмп от длъжност заради, по думите на адвокатите, политически разногласия, пише вестникът. Макконъл многократно е заявявал, че при определянето на правилата се е ръководил от процедурата при импийчмънта на президента Бил Клинтън през 1999 г., но той е направил промени, които могат да благоприятстват Тръмп. Правилата при процеса на Клинтън не поставяха ограничения върху 24-те часа устни аргументации, които се отпуснаха на двете страни, докато Макконъл ги събра в два дни на маратонни заседания, което би позволило на Сената да приключи с тях до събота. След това сенаторите ще могат да задават въпроси на двете страни следващата седмица, а после ще обсъдят дали да позволят на обвинението и защитата да призоват свидетели или да изискат документи, отбелязва \"Ню Йорк таймс\". Адвокатите на Тръмп и републиканските му съюзници в Сената дискретно разработват планове да се попречи на бившия президентски съветник за националната сигурност Джон Болтън да дава свидетелски показания в процеса, пише в. \"Вашингтон пост\". Решението да се призоват свидетели се взима с обикновено мнозинство, тоест 51 гласа от 100. Демократите в Сената имат 47 и са им нужни още четири от републиканците. Ако такова решение бъде прието, се обмисля вариантът показанията на Болтън да са при закрити врата от съображения за националната сигурност. Блокирането на появата на свидетели като Болтън или приемане на показанията им на закрито заседание може да съдържат политически рискове за републиканците. Болтън е заявил, че ще даде показания, ако получи призовка от Сената. Белият дом вече заяви, че ще сезира съда да спре Болтън от даване на показания, ако той не се съобрази с желанието на президента. Сенатори републиканци и служители на Белия дом подчертават, че стратегията не е окончателно решена и че подобни обсъждания са предварителни, тъй като Болтън и други хора може въобще да не бъдат призовани в следващите седмици, ако 51 сенатори не стигнат до споразумение за свидетелите. А до момента преговорите между републиканците и демократите буксуват заради спорове кои свидетели да бъдат призовани, отбелязва \"Вашингтон пост\". Това е едва третият път в историята на САЩ, когато в Сената ще се състои процес за отстраняване от длъжност на президента, пише в. \"Гардиън\". Тръмп обаче се ползва от верността на Републиканската партия, която не допуска и най-малката критика към лидера си и твърде вероятно ще запази поста си. За отстраняването му биха били нужни две трети от гласовете в контролирания от републиканците Сенат, отбелязва британският вестник.", "date": "2020.01.21", "title": "Ускоряват процедурата на импийчмънт на Тръмп"}
{"url": "https://www.24chasa.bg/novini/article/8094527", "text": "Няма как някой да ме убеди, че специално в дома в Пловдив директорът не е бил наясно за това, което се случва в този дом. Да допуснеш подобно отношение наистина е нечовешко. Става въпрос за изтезания и за нарушение на редица основни права на хората, които се намират там. Това каза пред   омбудсманът Диана Ковачева. след тв репортаж, в който са изнесени факти за грубо отношение към болни, настанени в Център за настаняване от семеен тип за хора с деменция в Пловдив. Продължават проверките и в дома в Горско Косово. „Има комплексен проблем в домовете за възрастни хора. Трябва да се мисли и за законодателно решаване на проблема с грижата за дементно болни хора“, посочи Ковачева По думите на омбудсмана кметовете са тези, които трябва да са активни и да търсят финансиране, както и да контролират тази децентрализирана услуга. Диана Ковачева отбеляза, че прокуратурата ще установи причините за високата смъртност в тези домове, но тази смъртност е показателна за липсата на ясни критерии за начина на прием. „Директорът на дома в Горско Косово изнесе информация, че един човек е приет в 2.00 часа през нощта и е починал в 2.45 часа, следва въпросът - как този дом може да окаже помощ на такъв човек. Това не е хоспис. Има ли разграничение? Защото това е социална услуга“, добави омбудсманът.", "date": "2020.01.21", "title": "Омбудсманът: Директорът на дома в Пловдив не може да не е знаел за изтезанията"}
{"url": "https://www.24chasa.bg/novini/article/8094530", "text": "Служители на РУ – Павликени спипаха в момента на кражба 29-годишен местен жител, съобщиха от ОДМВР- Велико Търново. Вчера след получен сигнал за влязъл през прозорец на мазе на жилищен блок мъж към адреса незабавно е бил насочен полицейски екип. Той е заварил извършителя в момент на кражба на месингови батерии и водопроводни кранчета. Мъжът е бил задържан с полицейска мярка до 24 часа. Инкриминираните вещи са върнати на собственика. По случая е започнато бързо производство.", "date": "2020.01.21", "title": "Арестуваха 29-годишен в момент на кражба в Павликени"}
{"url": "https://www.24chasa.bg/novini/article/8094579", "text": "От днес учениците в община Карнобат са в грипна ваканция. Кметът Георги Димитров е издал заповед, че от вторник до четвъртък (включително) ще са неучебни дни. Заповедта е оповестена във фейсбук-профила на кмета: “Скъпи ученици, тъй като имам сериозни основания, а и желая да не боледувате Ви информирам, че от утре сте в ГРИПНА ВАКАНЦИЯ. Обявявам за неучебни дните – 21, 22 и 23 януари/вторник, сряда и четвъртък/. Молбата ми е да си стоите у дома на топло, да не се събирате на обществени места – с приятели и съученици, за да ограничим разпространението на грипния вирус”. В заповедта се посочва, че се въвежда строг ежедневен филтър в детските заведения, като болните деца няма да се приемат. Нарежда се да се ограничат масовите мероприятия – концерти, събрания, спортни прояви и др. Контрол по изпълнението на заповедта се възлага на зам.-кмета Мария Генова.", "date": "2020.01.21", "title": "Учениците в Карнобат излизат в 3-дневна грипна ваканция"}
{"url": "https://www.24chasa.bg/novini/article/8094580", "text": "12 бързи производства за шофиране в нетрезво състояние и под въздействие на наркотични вещества са започнати по време на специализирана полицейска операция, проведена в периода 10-19 януари на територията на ОДМВР – В. Търново, информират от дирекцията. Акцията беше насочена към подобряване безопасността и организацията на движение по пътищата и намаляване броя на пострадалите и загиналите при пътни инциденти. Едно бързо производство е образувано срещу неправоспособен водач. Съставени са 358 акта и са наложени 915 глоби по фиш.", "date": "2020.01.21", "title": "12 спипани пияни или дрогирани зад волана при спецакция във Великотърновско"}
{"url": "https://www.24chasa.bg/novini/article/8094623", "text": "Вестник \"Йени шафак\" и в.\"Акшам\" открояват на първа страница основни моменти от разговор на президента Реджеп Тайип Ердоган с журналист в самолета на връщане от международната конференция за Либия на високо равнище в Берлин в неделя. Вестник \"Акшам\" цитира Ердоган, който е заявил, че присъствието на Турция в Либия е засилило надеждите за мир в Либия. Той е посочил, че Турция ще бъде част от механизма на ООН, който ще следи спазването на примирието и оръжейното ембарго. Същевременно президентът е отбелязал, че е показателно, че командирът на Либийската национална армия генерал Халифа Хафтар не е сложил подписа си под споразуменията за примирие, предаде БТА. \"Думите отлитат, а написаното остава\", е предупредил Ердоган и е подчертал, че от ключово значение е да се сложи край на агресивното поведение на Хафтар. Ердоган е предупредил, че Анкара ще направи необходимото, ако силите на Хафтар не спазват обещанията си. Президентът е посочил още, че Анкара, която подкрепя международно признатото Правителство на националното съгласие, е изпратила инструктори в Либия, докато в подкрепа на противниковия лагер се сражават 2500 /руски/ наемници от групата Вагнер и наемници от Судан и Чад. Ердоган е посочил, че Абу Даби финансира наемниците, подкрепящи силите на Хафтар. Турският президент е споделил пред журналистите, че лидер, участващ в конференцията в Берлин, му е казал, че гръцкият премиер Кириакос Мицотакис иска да подобри отношенията си него. Ердоган е посочил, че в отговор на това послание е заявил следното: \"Мицотакис хем казва това, хем кани Хафтар, за да ни провокира. Бива ли такава глупост? Кажи му първо да поправи тази грешка, след това е лесно да разговаряме\". Реакцията на Ердоган е по повод посещението на Хафтар в петък в Атина, по време на което той се срещна с премиера Мицотакис и с външния министър Никос Дендиас. Ердоган е изтъкнал също, че Турция и Либия ще работят съвместно в рамките на подписаното морско споразумение между Анкара и Правителството на националното съгласие, но е добавил, че те могат да вземат като партньор и трета, четвърта, дори пета страна, съобщава в.\"Йени шафак\". Ердоган е добавил, че с либийския премиер Файез Сарадж са на едно мнение по този въпрос. Президентът е съобщил също, че Турция е получила и предложение от Сомалия да извършва сондажи за петрол във водите край тази страна. Вестник \"Карар\" помества интервю с бившият турски премиер Ахмет Давутоглу, който през септември напусна управляващата Партия на справедливостта и развитието, а през декември създаде нова формация - \"Партия на бъдещето\". Бившият премиер Давутоглу бе отстранен от Ердоган през 2016 г. след серия разногласия между двамата, най-вече заради конституционната реформа, целяща установяване на президентска система на управление. Давутоглу посочва пред вестника, че от личен опит е видял как се изхабява една партия, която се ръководи от един човек, и добавя, че е положил много усилия, за да попречи на това. Той споделя мнението си, че едноличната партия си отива с човека. Давутоглу подчертава, че създадената от него партия не е консервативна, а либерална партия.", "date": "2020.01.21", "title": "Ердоган: Присъствието на Турция в Либия засили надеждите за мир"}
{"url": "https://www.24chasa.bg/novini/article/8094589", "text": "са били изстреляни по посока на  . Това се посочва в доклад от предварителното разследване на Иранската организация за гражданско въздухоплаване, предаде Франс прес. \"Разследващите са получили достъп до информации на генералния щаб и са открили, че две ракети М1-TOR са били изстреляни по посока на самолета от север\", цитира БТА какво пише в доклада. \"Ефектът на това изстрелване на ракети върху инцидента със самолета и анализът на тези действия са в процес на разследване\", се казва още в доклада. Иран призна за свалянето на самолета едва на 11 януари. Тогава ръководителят на Корпуса на гвардейците на Ислямската революция Амир Али Хаджизаде пое цялата отговорност за случилото се, но каза, че става дума само за една ракета с малък обсег, която е била изстреляна на 8 януари по посока на самолета, припомня Франс прес. Същевременно Иран съобщи, че е поискал от САЩ и от Франция оборудване, с което да свали информацията от черните кутии на украинския самолет, предадоха световните агенции. Техеран уточнява, че все още не е получил положителен отговор на искането си. Искането е било отправено към Националната служба за безопасност на транспорта на САЩ и към френското Бюро за разследване и анализи, уточнява Иранската организация за гражданско въздухоплаване.", "date": "2020.01.21", "title": "Доклад потвърди: Две ракети поразили украинския самолет край Техеран"}
{"url": "https://www.24chasa.bg/novini/article/8094651", "text": "Кметът на Скопие Петре Шилегов твърди, че легално в Северна Македония не са внасяни опасни отпадъци, пише в. \"Вечер\". Скандалът с нерегулирания внос на отпадъци от Италия в България от фирма, чиито собственици са македонци, а единият от тях е директор на скопското сметище Дрисла, разтърси Балканите, пише \"Вечер\" в статия под заглавие \"Какво се гори в Дрисла, ще кажат българите\", предаде БТА. Докато българските компетентни органи започнаха разследване какво точно съдържат 25 контейнера, разтоварени в пристанище Варна, властите в Северна Македония още не знаят нищо. Кметът Петре Шилегов призова органите да проверят управлението и работата на сметището, което от вчера премина в ръцете на град Скопие, посочва вестникът. \"Слободен печат\" съобщава, че директорът на скопското сметище Дрисла Горан Ангелов, който според българските медии бил съдружник в компания \"Блацион\" ООД в България и заедно с Блаже Игнатовски, също македонски гражданин, извършил нередовен внос на 25 контейнера с отпадъци от Италия, ще бъде освободен от длъжност. Това съобщи вчера кметът на Скопие Петре Шилегов. Горан Ангелов каза за агенция МИА, че това, което се говори в българските медии, не е истина, и отрече, че като директор на Дрисла сътрудничи с българската компания, в която е съсобственик. В контекста на информацията за внос на отпадъци в Северна Македония, особено след събитията в съседна България, митническото управление на Северна Македония повдигна на по-високо равнище контрола на всички видове отпадъци и вещества, които биха могли да застрашат здравето на гражданите, пише в. \"Нова Македония\". Управлението съобщи за вестника, че не е регистрирана стока, внесена от фирма \"Блацион\" ООД, и че през миналата година само една компания е купила отпадъци, които използва като гориво. Защитен е Охрид, но и повечето незаконни строежи в него, пише в. \"Слободен печат\". Правителството е доволно от това, което е направено по препоръките на ЮНЕСКО, но остава неизвестно дали мерките срещу хаоса в урбанизма ще бъдат достатъчни да спасят Охрид от включване в списъка на застрашеното културно наследство и природни богатства, отбелязва вестникът. Първоначалните оценки дали и доколко Охрид се е справил с незаконното строителство ще даде комисията на ЮНЕСКО /под чиято защита е градът/, която след една седмица ще посети \"македонския Ерусалим\". През февруари изтича срокът, който световната организация постави на града и държавата за предотвратяване на екологичното унищожаване на Охридския регион. Председателят на Националната комисия на ЮНЕСКО Едмонд Адеми твърди, че Северна Македония е абсолютно готова да посрещне мисията на организацията.", "date": "2020.01.21", "title": "\"Вечер\": Какво се гори в Дрисла, ще кажат\nбългарите"}
{"url": "https://www.24chasa.bg/novini/article/8094704", "text": "В Турция продължават коментарите за конференцията за Либия в неделя в Берлин, в която участва турският президент Реджеп Тайип Ердоган. Ердоган си тръгна преди края на срещата. Когато той пристигна на истанбулското летище, участващите лидери още не бяха отпътувати и това обстоятелство също се коментира в медиите, предаде БТА. Мнозина анализатори се питаха защо все пак Ердоган си е тръгнал по-рано от предвиденото време. Не бяха малко онези, които заподозряха някакъв проблем. Отговорен представител на президентството в отговор на въпрос, зададен от колумниста Мурат Йеткин от Йеткин репорт, посочва, че Ердоган си е тръгнал, за да не участва във вечерята на лидерите. \"Няма никакъв проблем. Президентът Ердоган отказа да остане на вечерята заради присъствието на египетския президент Ас Сиси, а също и на (либийския бунтовнически лидер) Халифа Хафтар. На вечерята присъства външният министър Мевлют Чавушоглу\", казва той. По думите на президентския представител Ердоган по никакъв начин не би се съгласил да седне на една маса, на която се намира Ас Сиси или Хафтар, дори по време на официална конференция. Ердоган е \"на нож\" с Ас Сиси заради бившия президент Мохамед Морси от Мюсюлманските братя, с когото Ердоган беше в много топли отношения и когото Ал Сиси свали с военен преврат и изпрати в затвора, където той почина. Според турски анализатори, Хафтар, който е негативно настроен към Турция заради подкрепата, която Анкара оказва на правителството в Триполи, поддържа много близки отношения с египетския президент Ал Сиси.", "date": "2020.01.21", "title": "Ердоган напуснал рано, за да не бъде на една маса с Ас Сиси и Хафтар"}
{"url": "https://www.24chasa.bg/novini/article/8094710", "text": "Няма данни за извършени престъпления, довели до смъртта на 24 болни старци за година в Дома за хора с деменция в Горско Косово. Това сочат междинните резултати от проверката на Окръжната прокуратура в приюта, възложена на Областната дирекция на МВР. \"На този етап няма образувани досъдебни произвоства за умишлени или непредпазливи действия от длъжностни лица за смъртта на 24 домуващи през миналата година\", каза окръжният прокурор Христо Христов. Той подчерта, че при най-малки съмнения за смъртта на някой от домуващите, може да се стигне до ексхумация. Проверката на прокуратурата все още не е приключила. Изчакват се докладите на Регионалната здравна инспеция и Инспектората на АСП, които също инспектираха работата на приюта. Проверките започнаха на 3 януари след сигнал на омбудсмана Диана Ковачева за лоши санитарно-битови условия, унизително отношение към болните и смущаващо висока смъртност в дома в Горско Косово.", "date": "2020.01.21", "title": "Няма данни за престъпления при смъртта на 24 старци с деменция в дома в Горско Косово"}
{"url": "https://www.24chasa.bg/novini/article/8094668", "text": "Бившият шеф на Интерпол, китаецът Мън Хунвей беше осъден в Китай на 13 години и 6 месеца за корупция, предадоха световните агенции, като се позоваха на съобщение на китайското правосъдие. Мън, който беше в миналото и заместник-министър на държавната сигурност на Китай, беше осъден още да плати 2 милиона юана глоба (около 260 000 евро), се казва в съобщение на съд номер едно в град Тянцзин. В него се казва, че Мън приема присъдата и няма да обжалва. Мън Хунвей беше в неизвестност в продължение на десетина дни през септември 2018 г., след като напусна Лион, посочва БТА. След това Пекин обяви, че той се е върнал в Китай и е бил поставен в предварителния арест по подозрения в корупция. През март 2019 г. Мън беше изключен от Китайската комунистическа партия и отстранен от всички официални постове, заемани от него. Мън Хунвей е поредният високопоставен китайски комунистически представител, който става жертва на антикорупционната кампания, подета в Китай от Си Цзинпин през 2013 г. В хода на кампания досега бяха наказани най-малко 1,5 милиона кадри на Китайската комунистическа партия, според официални данни. Тази операция \"чисти ръце\" се радва на популярност сред китайците, уморени от финансовите злоупотреби и корупцията, но същевременно се подозира, че тя е използвана и за отстраняване на вътрешната опозиция срещу линията на китайския държавен глава. Съпругата на Мън, както и техните две деца, получиха политическо убежище във Франция в началото на май миналата година, съобщи тогава техният адвокат. Тогава половинката на бившия шеф на Интерпол каза, че е била обект на опит за отвличане.                                                                                                                                                                                                                                                                                                                                ", "date": "2020.01.21", "title": "Бившият шеф на Интерпол осъден на 13,6 г. затвор за корупция в Китай"}
{"url": "https://www.24chasa.bg/novini/article/8094754", "text": "Регионалната здравна инспекция - Кюстендил е обявила от днес грипна епидемия на територията на  . Това съобщиха от пресслужбата на Министерството на здравеопазването. Връчено е било предписание на началника на Регионално управление на образованието дните от днес до 27 януари да бъдат обявени за неучебни на територията на двете общини. До второ нареждане в двете общини се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От днес   е обявена на територията на  . На територията на област Монтана се ограничават масовите и обществени мероприятие, както и организирането на мероприятия в детските и учебни заведения. Ограничават се свижданиятa в лечебните заведения. Противоепидемични мерки се въвеждат от днес и в  . Преустановяват се детските и женските консултации, свижданията в лечебните заведения за болнична помощ, плановите операции, както и провеждането на профилактични имунизации.", "date": "2020.01.21", "title": "Дните до 27 януари - неучебни в Дупница и Сапарева баня заради грипната епидемия"}
{"url": "https://www.24chasa.bg/novini/article/8094790", "text": "Турция, която е решена да укрепи влиянието си в Източното Средиземноморие, където запасите от въглеводороди разпалват напрежението, би могла да засили натиска си върху Кипър, който тя разглежда като слабото звено от един регионален съюз, противопоставящ се на амбициите на Анкара, смятат анализатори. Напрежението между Анкара и Никозия се проявява в момент, когато Турция увеличава демонстрациите си на сила на всяко крайбрежие на Средиземно море, като се разпорежда в конфликтите в Сирия и Либия. На фона на претенциите на Анкара върху енергийните залежи от региона, Кипър, Гърция и Израел подписаха в началото на януари споразумение за Източносредиземноморския газопровод. Напрежението, предизвикано от откриването през последните години на огромни залежи от природен газ в Източното Средиземноморие, е особено остро между Турция и Кипър, чиято северна една трета част е окупирана от турската армия от 1974 г. насам. Макар че турска военна операция срещу съседния остров е малко възможна, според анализатори, Анкара би могла все пак да се опита да засили натиска си върху Никозия, за да я разубеди да продължи проучванията си за въглеводороди. \"Турция няма да отстъпи, тъй като това се превърна във въпрос на национален престиж\", смята Хуберт Фаустман, професор в университета в Никозия и директор на кипърското бюро на германската фондация Фридрих Еберт. Според него Анкара \"няма да пропусне тази конфронтация, тъй като тя е готова да отиде по-далеч от всички други страни\". Възможности да саботира В края на ноември Турция подписа спорно споразумение за морско делимитиране с либийското Правителство на националното съгласие /ПНС/ с цел да предяви своите права върху обширни зони в Източното Средиземноморие. Това споразумение, както и споразумение за военно сътрудничество между Триполи и Турция, бяха оценени като \"недействителни и нищожни\" от Кипър, Египет, Франция и Гърция. Но турският президент Реджеп Тайип Ердоган увери на 16 януари, че неговата страна ще започне \"възможно най-скоро\" да извършва сондажи в тези спорни зони, богати на въглеводороди. \"Стратегията на Турция е да създаде сиви зони и оспорвани територии в изключителните икономически зони, за които претендират Кипър и Гърция\", изтъква Фаустман, който смята, че Анкара има \"възможности да саботира\" проучванията за въглеводороди на своите регионални съперници. Според него турско-либийското споразумение би трябвало най-малкото да забави изграждането на Източносредиземноморския газопровод, тъй като той трябва да премине през морски зони, за които претендира Анкара. \"Газопроводът по всяка вероятност никога няма да види бял свят\", смята Фаустман, според когото \"иронията е в това, че най-добрият пазар на кипърския газ\" би бил \"неговият износ в Турция\". Не скъпо, но ефикасно Целта на Източносредиземноморския газопровод е да направи от Кипър, Израел и Гърция важно звено от веригата за енергийно снабдяване на Европа. Но \"с увеличиване на натиска\" върху Кипър \"Турция държи ключа на бъдещето на Източносредиземноморския газопровод\", потвърждава Сирил Видерховен, анализатор от енергийния сектор и основател на консултантската компания Вероси. Турция \"може да блокира всяко действащо сега споразумение за офшорни проучвания\", като засили военното си, морско или въздушно присъствие в Северен Кипър /СКТР, призната единствено от Анкара/, добавя той. \"Такива решения наистина не са скъпи\", но са ефикасни, според него. Турция се противопоставя на всякакви проучвания и експлоатация на въглеводороди, които биха изключили северната една трета част от острова, където живеят кипърските турци. През последните месеци Анкара изпрати сондажни кораби край Кипър въпреки предупрежденията на Вашингтон и на ЕС, на който Никозия е член. През декември тя разположи също пръв дрон, оборудван с въоръжение, в Северен Кипър и, според турски медии, има проект да построи там военноморска база. В началото на ноември ЕС от своя страна направи нова крачка към налагане на санкции срещу Турция заради незаконните й сондажи, приемайки официално юридическа рамка, за да санкционира замесените лица или фирми. Според Чарлз Елинас, експерт от Атлантическия съвет, остава само да няма риск ситуацията да прерасне във военна конфронтация. \"Турция няма да стигне дотам да започне военни действия в Кипър, тя няма нищо да спечели там\", смята той. \"Дотук тя е постигала целите си и без това\", добавя той. (БТА)", "date": "2020.01.21", "title": "Кипър - \"слабото звено\" на прицела на Турция"}
{"url": "https://www.24chasa.bg/novini/article/8094784", "text": "СДВР търси съдействие за установяване самоличността на възрастна жена. Видимо тя е между 70 и 80 години. На 17 януари във Второ РУ е подаден сигнал за неориентирана възрастна жена, пътувала продължително в трамвая по линия № 11 в столицата. След сигнал от граждани, полицейски екип установил жената в трамвайното депо.  Тя е с бяла коса, сини очи, дават описание от полицията. Не носи документи и не може да даде информация за себе си. Самоличността й не е установена. Облечена е с кафяви рокля и палто. Полицията търси съдействие за установяване на самоличността й. Телефон за връзка 029820838 или на телефона на дежурната част във Второ РУ – 029820820.", "date": "2020.01.21", "title": "Столичната полиция пита коя е тази възрастна жена"}
{"url": "https://www.24chasa.bg/novini/article/8094798", "text": "„България последователно подкрепя усилията на страните от Западните Балкани по пътя им към членство в ЕС”. Това отбеляза министър-председателят Бойко Борисов по време на изказването си в панела „Диалог за дипломацията на Западните Балкани“ в рамките на Световния икономически форум в Давос. Пред участниците в дискусията българският премиер акцентира, че изключително важно е да се запази ролята на политиката на разширяване на ЕС като катализатор за осъществяване на ключови реформи в страните от региона. „Тези реформи са необходими както за модернизирането и развитието на Западните Балкани, така и за стабилността и просперитета на този стратегически важен за ЕС регион“, посочи министър-председателят Бойко Борисов. По думите му различните инициативи и формати на регионално сътрудничество в Югоизточна Европа взаимно се допълват в насърчаването на политическата, икономическата и социалната стабилност в региона. „Регионалното сътрудничество обаче не е алтернатива на европейската интеграция на Западните Балкани. Напротив - то следва да допринася за постигането на стратегическата цел за членството в ЕС на страните от региона“, изтъкна премиерът Бойко Борисов. „България, съвместно с Република Северна Македония, от 1 януари 2020 г. домакинства Берлинския процес“, каза още в Давос министър-председателят Бойко Борисов. Той добави, че страната ни е поела този отговорен ангажимент като естествено продължение на постигнатото по време на Българското председателство на Съвета на ЕС и извеждането на преден план на процеса на европейската интеграция на Западните Балкани в политическия дневен ред на Съюза. „Приоритетите на съвместното председателство на Берлинския процес са свързаността във всичките й аспекти: транспортна, енергийна, цифрова, както и свързаност между хората, особено сред младите, включително чрез образование“, подчерта премиерът Борисов в Давос. Той уточни, че един от основните проекти, които следва да бъдат реализирани, е напредък в изграждането на трансевропейския Коридор № 8. Той има ключово значение за региона и ще представлява добър пример за свързаност на Западните Балкани със съседните държави членки на ЕС. „Дълбоко сме убедени, че бъдещето на страните от Западните Балкани е в ЕС, тъй като без тях европейският проект е непълен. Хърватското председателство също планира организирането на Среща на върха ЕС-Западни Балкани и ще поддържа фокуса върху европейската перспектива на региона в дневния ред на ЕС“, акцентира Бойко Борисов. В изказването си той очерта, че заедно с Берлинския процес в Югоизточна Европа съществуват и други утвърдени и значими формати на регионално сътрудничество като Процеса за сътрудничество в Югоизточна Европа и Съвета за регионално сътрудничество.", "date": "2020.01.21", "title": "Борисов в Давос: Подкрепяме усилията на Западните Балкани по пътя им към ЕС"}
{"url": "https://www.24chasa.bg/novini/article/8094819", "text": "„Вотът на недоверие не засяга само темата с водата. Проблемът с водата е системен и национален - има го в Шумен, Сливен, Търговище, Ловеч, Ботевград. В Перник проблемът е най-остър, но не бива да се съсредоточаваме само там. Проблемът е национален и се дължи на крайно некомпетентното управление на целия сектор”. Това заяви предсeдателят на БСП Корнелия Нинова пред Нова ТВ. \"Уважавам казаното вчера от Йорданка Фандъкова, а именно - една криза не може да се потушава с потенциална нова криза. Трябва да бъдем съпричастни с каквото можем, но без да има риск за София\", смята Нинова. \"Решението за ВиК холдинга е взето в кризисна ситуация, панически. Задава повече въпроси, отколкото дава отговори. Например - този холдинг няма да обхване цялата система, ще обхване 50-60% - там, където има държавно участие. В национален мащаб проблемът не се решава така - големи ВиК дружества остават извън него, така пак ще има различия”, подчерта председателят на левицата. Тя коментира още, че не става ясно какви изчисления аргументират тази сума от един милиард, който се отпуска. „Няма експертиза за какво точно ще отиде този един милиард. Тези пари ги няма в бюджета. Откъде ще дойдат? Ще правят ли нов бюджет? Актуализация? Ще влиза ли в парламента?”, попита Нинова. Тя обърна внимание, че няма нито дума по тези въпроси от страна на управляващите. Тя припомни, че подобно „упражнение” са направили с язовирите преди година и половина. Тогава са били отпуснати 500 милиона извън бюджета с решение на МС. „След две години, резултатът е такъв - 400 язовира са в предаварийно състояние, а 113 са с неизвестна собственост. Къде са 500-те милиона?”, попита още Корнелия Нинова. \"Без нито един документ, без нито едно изчисление, решават да се прехвърли вода от един язовир в друг”, подчерта председателят на БСП и добави, че от левицата са поканили на „Позитано” всички големи авторитети, хидроинженери, енергийни специалисти, строили всички тези съоръжения на времето. „Те знаят за какъв обем са го строили, за какъв капацитет, къде може да има връзки и къде - не, какво да се избегне и къде може да има опасности. Това всичко ще обсъдим утре”, обяви тя. Нинова бе категорична, че политиците трябва да стъпят на експертиза и отбеляза, че от вчера са възникнали съмнения дали стената на Бели Искър ще издържи. По мнение на левицата първо трябва да се ремонтира стената и този, който не го е направил през последните 5 години, да си понесе отговорността. „Ами представете си, че нещо стане със стената? Не искаме да излагаме на риск гражданите на София”, заяви тя. По думите й една криза не може да се гаси с потенциална нова криза и необходимо първо да се гарантира липсата на опасности и след това да се действа стъпка по стъпка, за да се осигури вода на Перник. Нинова коментира още, че по мнението й политиците не са тези, които следва да дават експертно мнение. „Нашата работа e политическа. Добри закони, силен контрол, добро управление на сектора. \"Традиционно ГЕРБ бягат от отговорност 10 години. В период, в който са държали цялата власт - изпълнителна, законодателна, областни управители, шефове на ВиК, по-голямата част от кметовете - да прехвърляш на минало управление е несериозно и е опит да избягаш от отговорност. Това вече не върви. Кой от миналото ти е виновен, че вчера беше открит боклук в Бургас, Варна, Плевен, Костинброд? Кой отпреди 10 години ти е виновен, че министърът на финансите е подписал писмо за внасяне на 735 хиляди тона боклук от трети страни, от Африка? Тези боклуци са минали през митница - кой е виновен за това? А кой е виновен за увеличението на водата три пъти за последните 10 години?”, попита Нинова и акцентира, че управляващите са увеличили 300% цената на водата, взели са парите на хората, а в резултат - само 1% от мрежата е подновен. „Средно 60% от водата се губи, за 10 години не са направили нищо, но пак им е виновен някой от миналото. Сега опират в спасителното си решение, на съоръжения, строени в миналото. Сега търсят спасение в строителството от онова \"лошо минало\", заяви още председателят на БСП. „Най-странна е позицията на патриотите, защото това е уникален патриотизъм. Патриотизъм, при който продаваш българско гражданство с фалшиви паспорти, е антипатриотизъм. Патриотизъм, в който стигаш дотам да тровиш собствения си народ, е антипатриотизъм. Да го изтрият това „патриоти” от заглавието си”, коментира Нинова.", "date": "2020.01.21", "title": "БСП събира хидроинженери, построили язовирите на България"}
{"url": "https://www.24chasa.bg/novini/article/8094891", "text": "Министър-председателят Бойко Борисов разговаря с министъра на външните работи на Турция Мевлют Чавушоглу. Срещата се състоя в рамките на провеждащия се Световен икономически форум в Давос. Двамата обсъдиха актуални международни въпроси, като фокус на разговора им бяха резултатите от провелата се в Берлин мирна конференция за Либия. „Чудесна работа сте свършили. С тези совалки на канцлера Меркел до Москва, това че присъстваха и президентите Путин и Ердоган, държавният секретар Помпео, Меркел-Макрон, аз съм оптимист“, заяви премиерът Борисов. Турският министър на външните работи Чавушоглу подчерта, че всички участници в мирната конференция в Берлин са се обединили около разбирането, че военните действия в Либия трябва да спрат. „Трябва да се остави оръжието настрана и да се водят политически разговори“, отбеляза Чавушоглу. Премиерът Бойко Борисов и турският външен министър обсъдиха и предстоящото посещение на Чавушоглу в София в края на този месец.", "date": "2020.01.21", "title": "Чавушоглу на среща с Борисов за Либия: Трябва да се остави оръжието настрана"}
{"url": "https://www.24chasa.bg/novini/article/8094879", "text": "Почина Мина Божкова, дъщерята на Александър Божков - бившият вицепремиер и министър на промишлеността в служебния кабинет на Стефан Софиянски и в правителството на Иван Костов. За кончината й съобщи международния коментатор Илиян Василев във фейсбук. Според публикацията му жената си е отишла преди 40 дни.Самият Александър Божков също вече не е сред живите. Той си отиде през 2009 г. след неравностойна битка с онкологично заболяване. Дъщеря му има момиченце на 11 години. По думите на Илиян Василев Мина е преживявала тежко публикациите, в които до името на баща й стои прякора \"Мистър 10%\". Самата тя сподели в последното си участие в телевизионно предаване, че Божков е бил оклеветен от съпартийците си и че всъщност не е наследила нищо от богатството, което му приписват. Александър Божков е главният преговарящ за присъединяването на страната ни към Европейския съюз. Той подава оставка през 9 юни 2000 г. Божков е с ключова роля в икономическата политика на кабинета на Костов, довела до приватизацията на над 40% от държавните предприятия. Заради това и той става обект на остри критики от страна на опозицията и получава прякора \"Мистър 10%\", заради обвинения за взимани комисиони при приватизационните сделки в които участва като министър на промишлеността. В последните години Мина Божкова изживяваше трудни моменти, с които се спекулираше в обществото. Твърдеше се, че психическото й състояние се е влошило след загубата на баща й, който се е грижил неотлъчно за нея си през целия й живот.", "date": "2020.01.21", "title": "Почина Мина Божкова, дъщерята на Александър Божков"}
{"url": "https://www.24chasa.bg/novini/article/8094955", "text": "Районна прокуратура – Велико Търново внесе в съда обвинителен акт срещу румънски гражданин за измама. Обвинението срещу А.Л. е за това, че на 06.09.2019 г. в гр. Велико Търново, в игрална зала, при условията на повторност в немаловажен случай, с цел да набави за себе си имотна облага, при извършване на обмен на валута, възбудил заблуждение у двама служители, с което причинил на дружеството, за което работят, имотна вреда в размер на 400 лв., представляваща разликата между предадената и върнатата сума – престъпление по чл. 210, ал. 1, т. 4, вр. чл. 209, ал. 1 вр. чл. 28 от НК. А.Л. е осъждан с 2 влезли в сила присъди за извършени измами на територията на Р. България. Измамите извършвал по идентичен начин – посещавал игрални зали в различни градове на страната и заявявал на служителите, че желае да му бъде обменена валута. При демонстративното броене на получените от тях български лева, незабелязано скривал част от банкнотите. След това заявявал, че се отказва от обмяната и връщал парите, но без укритите. На 06.09.2019 г., А.Л. решил да извърши поредната си измама. Посетил игрална зала в гр. Велико Търново, където играл и загубил определена сума пари. След това отишъл на бара при двете крупиета и поискал да му обменят сумата от 650 евро в български лева. Дал им 650 евро. Докато проверявал пачка с банкноти по 20 лева на обща стойност 1000 лева, които му дали, незабелязано отделил 400 лева и ги прибрал в джоба си. Веднага след това, под предлог, че иска по-едри банкноти се отказал от обмяната и върнал пачката, но без скритите пари. Предстои насрочване на делото за разглеждане от съда.", "date": "2020.01.21", "title": "Румънски гражданин на съд във Велико Търново за измама в игрална зала"}
{"url": "https://www.24chasa.bg/novini/article/8094925", "text": "Баснословни 1 млрд. евро на Пловдив обеща пенсионираният професор по икономика. Божидар Попов. Той пристигна на обсъждането на бюджета на града миналата вечер с цял топ вестникарски публикации на ксерокопия. Опита се да ги пробута на зам.-кмета Стефан Стоянов, но не успя. Когато дойде ред за изказванията, професорът каза, че колкото и да е силен екипът на общината, средствата, заделени за т.г. са недостатъчни. Те са в размер на 343 млн. лева.  Попов, който поясни, че е получил професура навремето в Москва и Киев, се зарече  да осигури безвъзмездно огромни количества пари за града. \"Вижте едно село Остров на Дунава как си е решило проблемите\", размаха той вестникарски изрезки. И почти се закле, че щял да набави за Пловдив огромните средства по няколко направления - щял да продаде свое ноу-хау за еко икономическа програма на България. От най-богатите в света пък щял да получи дарения за това, че негова разработка щяла да опази от увреждане околната среда на планетата. В резултат на гениалните му прозрения милиардерите щели да развържат кесии. \"Всичко това струва 9 млрд. евро, а аз ще подаря на Пловдив от тях 1 млрд.\", обяви професорът. Секретарят на общината Ангелина Топчиева, която водеше публичното представяне на бюджета, прекъсна професора и го посъветва да представи писмено идеите си на следващия ден в общината.", "date": "2020.01.21", "title": "Пенсиониран професор предложи 1 млрд. евро дарение на Пловдив"}
{"url": "https://www.24chasa.bg/novini/article/8094987", "text": "Шведската екоактивистка Грета Тунберг заяви в Давос пред глобалния политически и бизнес елит, че на практика не е било направено нищо за климата, дори след няколкото месеца масови демонстрации на млади хора в цял свят, предадоха Франс прес и Асошиейтед прес. \"Климатът и околната среда са гореща тема днес, но на практика нищо не бе направено, емисиите въглероден диоксид не са намалели\", каза Тунберг при откриването на Световния икономически форум в швейцарския курорт, предава БТА. Тя заяви още, че борбата срещу глобалното затопляне е в самото си начало и че хората трябва да се вслушват повече в науката за климатичните промени и повишаването на температурата на планетата. \"Ако не се отнасяме към ставащото като към истинска криза, не можем да го решим\", каза 17-годишната шведка. Младите поколения трябва да бъдат включени активно в усилията за постигане на политическа промяна, заявиха на дискусия в рамките на Световния икономически форум редица млади активисти, сред които и Тунберг, предаде ДПА. Младите хора могат да предложат идеи, които да допълнят опита на политиците, каза 18-годишната Наташа Мванса, която се бори срещу детските бракове и за правата на момичетата в Замбия. Тя призова за повече конкретни действия, а не за приказки. \"Няма да сме вечно в Давос\", добави Мванса. \"Не съм аз човекът, който би се оплакал, че не е чут, но науката и гласът на младите хора не са в центъра на разискванията, а трябва да са\", заяви 17-годишната Грета Тунберг. Тя бе подкрепена от връстника си Салвадор Гомес-Колон от Пуерто Рико, който агитира за устойчиви енергийни източници. \"Нещата се политизират, но това не е политически проблем\", каза той по повод климатичните дебати.", "date": "2020.01.21", "title": "Грета Тунберг в Давос: Нищо не бе направено за климата (Снимки)"}
{"url": "https://www.24chasa.bg/novini/article/8095025", "text": "Китай е увеличил усилията в предотвратяването и контрола на опустиняването. Земята, засегната от опустиняването, продължава да намалява за последните 15 години, сочат официални данни, цитирани от  . Общо 2,26 милиона хектара земя, засегната от опустиняването, е била възстановена през 2019 г., показват данни на Държавното управление за горите и земите. Китай е третирал над 14 милиона хектара опустиняваща земя в периода 2012 -2019 г. и е разработил няколко проекта за контрол и превенция на опустиняването. В резултат бяха намалени честотата и силата на пясъчните бури в Северен Китай. Горската покривка в Китай също отчита ръст. През миналата година са били засадени около 7,07 милиона хектара с гори.", "date": "2020.01.21", "title": "Китай ускорява борбата с опустиняването"}
{"url": "https://www.24chasa.bg/novini/article/8095082", "text": "Г-н Никола Бакалов се присъединява към управленския екип на Fibank като член на Управителния съвет и изпълнителен директор. Г-н Бакалов ще отговаря за следните дирекции: „Банкиране на дребно“, „Главна каса“, „Дигитално банкиране“, „Злато и нумизматика“, „Картови разплащания“, „Клонова мрежа“, „Организация и контрол на клиентското обслужване“ и „Частно банкиране“. Г-н Никола Бакалов е завършил УНСС през 1997 г. и има магистърска степен по „Международни икономически отношения“. Към екипа на Първа инвестиционна банка се присъединява през 2000 г. През периода 2005 г. – 2011 г. е директор „Картови разплащания“. По това време е избран и за член на Изпълнителните комитети на Mastercard България и VISA България. През 2011 г. е поканен да се присъедини към управлението на „Алианц Банк България“, където е избран за член на Управителния съвет и заема последователно длъжностите – Изпълнителен директор и Главен изпълнителен директор. През 2013 г. г-н Бакалов поема управлението на „FiHealth Застраховане“ АД – един от водещите здравни застрахователи в България.", "date": "2020.01.21", "title": "Никола Бакалов се присъединява към управленския екип на Fibank"}
{"url": "https://www.24chasa.bg/novini/article/8095526", "text": "Министър-председателят Бойко Борисов разговаря с председателя на ЕК Урсула фон дер Лайен в рамките на Световния икономически форум в Давос, съобщиха от правителствената пресслужба. Във фокуса на разговора им бяха водещите теми от дневния ред на форума, свързани с опазването на природата, прозрачността на бизнеса, бъдещето на труда и геополитически въпроси. Българският премиер изтъкна, че превръщането на ЕС до 2050 г. в първия в света неутрален по отношение на климата блок е голямо предизвикателство, но също така и чудесна възможност. „Преходът към климатична неутралност ще изисква по-големи инвестиции за постигането на целта, но това ще е ярък знак, че Европа поставя на първо място здравето на своите граждани и опазването на природата за бъдещите поколения“, посочи Борисов пред Урсула фон дер Лайен. В тази връзка двамата обсъдиха значимостта и ролята на новата стратегия на ЕК, известна като Европейски зелен пакт, за който се предвижда финансиране от около 1 трилион евро през следващото десетилетие. Пактът дава възможност така да се промени начинът ни на живот, че гражданите да живеят по-здравословно, а предприятията да станат още по-модерни и конкурентоспособни. „Успехът на Европейския зелен пакт и на борбата с климатичните промени може да се осигури, ако тези инициативи бъдат подкрепени от всички държави, особено тези с високи парникови емисии. Необходимо е примерът на ЕС да бъде последван от нашите партньори и от основните играчи на международната сцена“, категоричен бе премиерът Бойко Борисов.", "date": "2020.01.21", "title": "Борисов разговаря с Урсула фон дер Лайен за Европейския зелен пакт"}
{"url": "https://www.24chasa.bg/novini/article/8095541", "text": "Три висящи досъдебни производства за кражби има 15-годишният Исмаил Асан, обвинен за жестоко убийство в Асеновград. Това се разбра на разпоредителното дело срещу него в пловдивския окръжен съд, по което е привлечен към наказателна отговорност за тежкото престъпление. Негов съучастник е Митко Асенов, също непълнолетен, на 17 г. Той ще отговаря за грабеж на портмоне с 3 лева и стар мобилен телефон от жертвата Хайредин Юмер, както и че не е попречил на убийството. Мъжът бил в парка на кв. \"Зъбчето\" в Асеновград, когато Исмаил го нападнал. Ударил го веднъж по носа и му го счупил. Според събраните доказателства тийнейджърът е скачал по главата на Юмер и го е душил. Човекът е издъхнал на място. Близките му не предявиха днес граждански иск и заявиха, че ще водят отделен процес за кръвнина. А делото за убийството на Юмер ще започне на 11 февруари при открити врати, въпреки че двамата подсъдими са непълнолетни. Съдия Силвия Цанкова заяви, че заради високия обществе интерес делото ще е публично.", "date": "2020.01.21", "title": "15-годишен, обвинен за жестоко убийство, с още 3 дела (Снимки)"}
{"url": "https://www.24chasa.bg/novini/article/8095616", "text": "Кремъл обеща днес широка публична дискусия за поправките в руската конституция, предложени от президента Владимир Путин, като подчерта, че изненадващата реформа ще бъде осъществена с ускорено темпо, предаде Франс прес, цитирана от БТА. Говорителят на Кремъл Дмитрий Песков увери пред журналисти, че предстоят мащабни дебати за предложените промени - \"широка кампания от информация и дискусии\". Владимир Путин изненадващо обяви конституционната реформа в годишното си обръщение към парламента на 15 януари; това доведе до оставката на премиера Дмитрий Медведев и правителството му. За министър-председател бързо бе назначен Михаил Мишустин, висш служител с добра репутация, но неизвестен на широката публика, отбелязва Франс прес. Вчера Путин внесе в Държавната дума поправките, предвиждащи по-специално да се засили ролята на парламента при назначаването на премиер, да бъдат намалени президентските мандати на общо два вместо два поредни, и да бъде създаден Държавен съвет с големи правомощия. Президентските инициативи винаги се осъществяват приоритетно, обясни Песков, цитиран от РИА Новости, след като бе запитан защо властите бързат да приемат конституционните поправки. Той допълни, че не са определени точни дати за приключване на реформата, но \"нищо няма да се протака\".", "date": "2020.01.21", "title": "Кремъл обеща широка дискусия за поправките в конституцията"}
{"url": "https://www.24chasa.bg/novini/article/8095659", "text": "Предизвикателствата пред Европа, Европейският зелен пакт и новата многогодишна финансова рамка на ЕС бяха във фокуса на разговора на министър-председателя Бойко Борисов с председателя на Европейския парламент Давид Сасоли. Това съобщиха от правителствената информационна служба.  Двамата се срещнаха в рамките на провеждащата се в Давос Годишна среща на Световния икономически форум. В хода на разговора им бяха откроени възможностите, които създават новия политически цикъл в ЕС и съпътстващата го нова междуинституционална динамика. Борисов и Сасоли обсъдиха също укрепването на водещата роля на ЕС при търсенето на работещи решения по глобалните теми.", "date": "2020.01.21", "title": "Борисов се срещна с председателя на Европейския парламент Давид Сасоли"}
{"url": "https://www.24chasa.bg/novini/article/8095059", "text": "Китайският апарат за изследване на Луната „Чан'ъ-4\" навлезе в работен режим за 14-ия си лунен ден на обратната страна на земния спътник. Луноходът „Юту-2\" и модулът за кацане са в нормално състояние, съобщиха от Центъра за лунни изследвания към Националната космическа администрация и по  . Апаратът „Чан'ъ-4\" бе изстрелян на 8 декември 2018 г. и на 3 януари 2019 г. осъществи първото в историята на човечеството кацане на неизследваната досега обратна страна на Луната. Луноходът „Юту-2\" работи много по-дълго от планираното и продължава да изпраща данни към контролния център на Земята. Един лунен ден трае 14 земни, нощите са със същата продължителност и по време на тях „Чан'ъ-4\" преминава в „спящ\" режим, заради липсата на слънчева светлина. Задачите на апарата включват астрономични наблюдения за нискочестотния радиоспектър, проучване на терена и формите на обратната страна на Луната, техния геоложки състав, както и замервания за неутронна радиация и неутрални атоми. Китай планира през настоящата година да изпрати към луната апарата „Чан'ъ-5\", който да донесе проби.", "date": "2020.01.21", "title": "Китайският апарат за изследване на Луната „Чан'ъ-4\" отново навлезе в работен режим"}
{"url": "https://www.24chasa.bg/novini/article/8095663", "text": "Екологични организации искат Агенция \"Пътна инфраструктура\" /АПИ/ да спре процедурите за избор на изпълнител и възлагане на строителството на Лот 3.2 на автомагистрала \"Струма\" през Кресненския пролом. Те искат да се изготви подробен устройствен план /ПУП/ на източния вариант Г20, стана ясно на пресконференция от изявлението на Петко Ковачев от Института за зелена политика. Еколози настояват да се изготви и ПУП на предвиждания вариант с дълъг тунел, както и да започне подготовка за процедура на нов избор на изпълнители. Другите предложения са за преработване на доклада по ОВОС спрямо препоръките на ЕК, и неговото ново обсъждане, предаде БТА. Ковачев отдели внимание на предприемането на предварителни мерки срещу пътните инциденти в пролома и в гр. Кресна, както и мерки за опазване на биоразнообразието, докато тече строителството, защото една от наказателните процедури е за вече извършени нарушения, свързани с намаляване и ликвидиране на биоразнообразието. Даниел Попов от екологичното сдружение \"За Земята\" отбеляза, че в проекта трябва да се избегне минаването на пътя през т.нар. Дебела земя. Налага се едно малко изместване на трасето, което да заобиколи този участък. Доц. Стоян Бешков от Националния природонаучен музей при БАН - посочи, че Кресненският пролом е уникален район, какъвто няма другаде в Европа, защото на много малка площ се среща голямо биоразнообразие и като местообитание и като видове. Това е основен район за опазване на пеперудите в Европа и България, от там минава миграционният коридор за птиците Виа Аристотелис, има две защитени територии от националното законодателство.", "date": "2020.01.21", "title": "Еколози искат АПИ да спре процедурите за строежа на Лот 3.2 на \"Струма\" (Видео)"}
{"url": "https://www.24chasa.bg/novini/article/8095697", "text": "Ирански депутат обяви награда от 3 милиона долара за \"този, който убие Тръмп\", предаде Ройтерс, цитирайки агенция ИСНА, съобщи БТА. \"От името на хората в провинция Керман, ние ще платим награда от 3 милиона долара в брой на този, който убие Тръмп\", заяви Ахмад Хамзе пред парламента. Той не уточни дали това е решение, взето от иранското религиозно ръководство. Керман е родният град на генерал Касем Солеймани, ръководител на елитните ирански сили \"Ал Кудс\" от Корпуса на гвардейците на ислямската революция, който беше убит от американски дрон на 3 януари в Ирак.", "date": "2020.01.21", "title": "Ирански депутат обяви награда от 3 млн. долара за този, който убие Тръмп"}
{"url": "https://www.24chasa.bg/novini/article/8095604", "text": "Компанията за луксозни недвижими имоти Unique Estates изпрати 2019 г. с няколко значителни събития, на които специален гост беше Крис Дийц. Той е вицепрезидент „Глобални операции” на международната мрежа Leading Real Estate Companies of the World. По време на престоя си в София Крис Дийц присъства на тържественото освещаване и откриване на новия офис на Unique Estates. Заедно с Весела Илиева, управляващ партньор на Unique Estates, на пресконференция представиха тенденциите на българския и глобалния пазар на луксозни недвижими имоти. Според Крис Дийц в глобалния пазар на луксозни недвижими имоти на преден план вече са технологиите и начинът, по който се отразяват на бизнеса. Компаниите в сектора трябва да се адаптират към новите реалности. Нужно е да работят с няколко хода напред, като предвиждат отсега пазарите и типовете клиенти, които ще бъдат таргетирани в бъдеще, техните нужди и търсене. Променя се много и ролята на консултанта. Предстоят много предизвикателства в това отношение за всички в индустрията, подчертава експертът. За търсенето на този пазар са важни стабилността на валутите, обезценките и други фактори. Луксът не е само в ценовото изражение, през тази година се очаква спад в цените на жилищата. \"През 2020 г. хората няма да харчат колкото преди, ще спестяват повече. В Европа факторът Brexit продължава да повдига редица въпроси. В някои части на Лондон цените вече падат, а в други не нарастват с темпове, каквито наблюдавахме в последните години. Въпреки това Лондон винаги е бил във фокуса на инвеститорите\", посочва Крис Дийц. Пазарът в САЩ винаги е по-стабилен и атрактивен в сравнение с Европа. \"Много азиатци с високи доходи все още се интересуват от инвестиции в луксозни имоти в САЩ. Президентските избори ще имат голямо влияние, но въпросът е ще продължи ли износът на капитали от Китай към световните пазари. Очакваме китайските купувачи да бъдат по-внимателни, особено в жилищния сегмент\", прогнозира специалистът. \"Активни през 2020 г. ще бъдат пазарите на луксозни имоти в Монако, Френската Ривиера, Париж, Лондон, Флорида, Лос Анджелис, Холивуд и Сингапур\", изрежда Крис Дийц. Нараства и необходимостта от повече маркетинг на пазара на недвижими имоти в България. В момента няма особена разлика между луксозните имоти в София и в Лондон, например. Според експерта столични имоти могат да се конкурират със световните образци, каквито на Балканите например са тези в Истанбул. Според Весела Илиева лyкcoзнитe имoти в Coфия вeчe ca нaмepили cвoитe peaлни цeни cлeд нaдцeнявaнeтo пpeз 2017 и 2018 г. Pъcтът нa cдeлкитe е 30%. При около 12% от сделките се постига пpeдoгoвapянe нa oфepтнитe цeни. Пазарът е aктивeн - има пpeдлaгaнe нa гoлям бpoй aтpaктивни имoти и инфopмиpaни кyпyвaчи c яcнa пpeдcтaвa зa тъpceния имoт. 350 xил. eвpo e cpeднaтa цeнa нa cдeлкa в ceктopa. Кредит използват eдвa 15% oт кyпyвaчитe. Окoлo 30% oт пoкyпкитe ca зa инвecтициoнни цeли. Дo 600 xил. eвpo ce пpoдaвa peдoвa къщa в зaтвopeн кoмплeкc. Цените на caмocтoятeлнитe къщи ca 450-800 xил. eвpo и пoвeчe. Предпочитаните лoкaции остават около Дoктopcкaта гpaдинa, в cтoличния иcтopичecки цeнтъp, \"Peзидeншъл пapк Coфия\", Бoянa, Дpaгaлeвци, Cимeoнoвo. Интерес предизвикват вече \"Kpъcтoвa вaдa\" и c. Лoзeн, където се предлагат нoви зaтвopeни кoмплeкcи от peдoви къщи c някoлкo cпaлни и мaлък двop зa 300-400 xил. евpo, казва Весела Илиева. Цeнитe нa квaдpaтeн мeтъp нa нoвoзaвъpшeни лyкcoзни жилищa нaдxвъpлят 2000 eвpo. Тенденцията все по-млади купувачи да излизат на пазара на луксозни имоти се засилва както у нас, така и в световен план. Нараства делът на т.нар. представители на милениал поколението – родените през 80-те и 90-те години на XX век. На глобално ниво те представляват около 37% от всички купувачи в сегмента на високия клас жилища, казва Крис Дийц. У нас са нaд 35% oт вcички кyпyвaчи, посочва Весела Илиева. „Съвсем скоро именно клиентите от милениал поколението ще движат пазара и на луксозни имоти. Трябва да се има предвид, че в изискванията за бъдещия им дом надделяват функционалността и удобството. Те държат особено на технологичните възможности, които жилището предлага“, обяснява Крис Дийц. Unique Estates откри официално нов модерен офис на престижния адрес „Оборище“10 в столицата. Освен в аристократичния си първи дом на \"Патриарх Евтимий\" 17, екипът на компанията вече посреща своите клиенти и в един от най-модерните офиси в сърцето на града. „Новият офис се появи във връзка с идеите за развитие на компанията, разширяване на екипа и бизнеса на Unique Estates. Избирахме мястото дълго, за да сме сигурни, че ще отговорим на очакванията на нашите клиенти и ще бъдем по-близо до тях. Като компания, която работи в луксозния сегмент, Докторска градина беше логичния избор за локация. Концепцията за интериора следва последните тенденции, свързани с внедряването на високи технологии в работата и идеята за елегантния брандинг в интериора“, казва Весела Илиева, управляващ партньор в компанията. Интериорният проект бе поверен на опитните архитекти от VIArchitects Studio. В него е заложено изискването за мобилност и гъвкавост в работата на консултантите, както и създаването на среда, в която комфортът на клиента е от водещо значение, добави тя.", "date": "2020.01.21", "title": "Весела Илиева, управляващ партньор на Unique Estates: Нараства делът на купувачите от милениал поколението"}
{"url": "https://www.24chasa.bg/novini/article/8095786", "text": "С ритуала \"измиване на ръце\" Бабинден беше отбелязан в столичния \"Майчин дом\", съобщи БТА. На церемонията присъстваха председателят на Народното събрание Цвета Караянчева, вицепремиерът Марияна Николова, председателят на парламентарната комисия по здравеопазването Даниела Дариткова, зам.-министърът на здравеопазването Жени Начева и др. Ръцете бяха измити на доц. Виолета Димитрова, началник на Клиниката по патологична бременност, както и на старшата сестра на родилната зала Нели Маринова. По думите на Маринова от началото на годината в \"Майчин дом\" са се родили над 200 деца. Директорът на \"Майчин дом\" проф. Иван Костов поздрави всички, пожела здраве и професионални успехи. В болницата бе открита изложба, в която е представена историята на лечебното заведение от създаването му до наши дни.", "date": "2020.01.21", "title": "\"Майчин дом\" отбеляза Бабинден (Снимки)"}
{"url": "https://www.24chasa.bg/novini/article/8095841", "text": "Досъдебно производство за незаконна лихварска дейност е образувано вчера, след получен сигнал в Участък-Бойчиновци. Това съобщиха от МВР. В хода на предприетите действия са установени и разпитани жители на селото и е изяснено, че за периода от средата на 2019 г. до момента в селото са давани заеми срещу лихва от частни лица, които не притежават разрешително за тази дейност. В РУ-Монтана е образувано досъдебно производство.", "date": "2020.01.21", "title": "Спипаха лихвари, давали заеми в Бойчиновци"}
{"url": "https://www.24chasa.bg/novini/article/8095857", "text": "Четири месеца след началото на украинската афера, която трови края на първия мандат на републиканеца, и по-малко от десет месеца преди президентските избори, на които той възнамерява да се бори за втори, стоте сенатори ще се съберат в 18 ч. по Гринуич (20 ч. българско време) под ръководството на председателя на Върховния съд Джон Робъртс. Задачата на тези сенатори, които в четвъртък положиха клетва като съдебни заседатели при официалното откриване на процеса, е да определят дали Доналд Тръмп е виновен в злоупотреба със служебно положение и възпрепятстване работата на Конгреса, както гласи обвинителният акт, който беше приет през декември от Камарата на представителите. Тържественият и сериозен характер на заседанието е подсилен от факта, че това е едва третият процес за отстраняване от длъжност на президент на САЩ след Андрю Джонсън през 1868 г. и Бил Клинтън през 1999 г. Доналд Тръмп няма да присъства на заседанията на Сената и ще бъде представляван на тях от екип адвокати. Когато започнат първите словесни дуели, той ще е произнесъл първата си реч на Световния икономически форум в Давос, където в продължение на два дни ще се среща със световния политически и икономически елит. В центъра на скандала е един телефонен разговор от юли, в който американският президент поиска от своя украински колега Володимир Зеленски да разследва Джо Байдън - потенциалния си съперник демократ на президентските избори през ноември. Демократите, които имат мнозинство в провелата разследването Камара на представителите, обвиняват бившия магнат в сектора на недвижимите имоти, че е упражнил шантаж върху Киев: започнете разследване или ще блокираме жизненоважна военна помощ. \"Не е направил нищо лошо\" \"Президентът не е направил нищо лошо\", отвръщат адвокатите на Доналд Тръмп в 110 страници аргументи, внесени вчера в Сената. Това е линията на защитата на 73-годишния бивш нюйоркски бизнесмен, който редува провокациите и обича да разбива политическите порядки. От месеци той заклеймява ставащото като \"лов на вещици\" и твърди, че телефонният му разговор е бил изряден. Неговите адвокати казват, че \"подправеният процес е довел до опасно опорочаване на конституцията\", и смятат, че обвиненията, приети само с гласовете на демократи, не са наказуеми с импийчмънт, защото \"не съдържат никакво престъпление или закононарушение\". Юридическият екип на Белия дом, който нае няколко звезди от съдебните зали като бившия прокурор Кенет Стар, опитал се да отстрани от длъжност Бил Клинтън при аферата Люински, призова Сената незабавно да оневини 45-ия президент на САЩ. Според демократите, които са натоварени с излагането на обвиненията по време на процеса, Доналд Тръмп по този начин твърди, че \"Сенатът не може да го отстрани от длъжност, дори и отправените му обвинения да бъдат доказани\". \"Тройна комбинация от нарушения на конституцията\" Конгресменът демократ Адам Шиф, който ще играе ролята на главен прокурор, напротив, смята да докаже, че обитателят на Белия дом \"е извършил тройна комбинация от нарушения на конституцията, които са наказуеми с импийчмънт: поискал е намеса на чужда държава, изложил е на опасност националната сигурност на САЩ и се е опитал да мами за следващите избори\". \"Той е най-лошият кошмар на бащите на конституцията\", заяви Шиф вчера. В действителност оневиняването изглежда почти гарантирано на Доналд Тръмп благодарение на републиканското мнозинство в Сената, което застана единно зад него. Колко дълго ще продължат дебатите оставя висящ въпрос. Броени часове преди началото на дебатите най-голяма неяснота има около това как ще протече процесът, който впрочем би трябвало да започне с гласувания за определяне на процедурата. Според членове на президентския лагер влиятелният лидер на републиканското мнозинство в Сената Мич Макконъл иска да наложи ускорено темпо на дебатите, защото е решен да даде на Доналд Тръмп исканото от него бързо оневиняване, в идеалния случай в срок от две седмици. Съгласно предложените снощи от Мич Макконъл правила той предвижда два дни по 12 часа за обвинението и още толкова за защитата за излагане на аргументи, а след това 16 часа въпроси от сенаторите. Според демократическата опозиция в Сената това е твърде кратко и лидерът й Чък Шумър определи ставащото като национален позор. Едва след тази първа фаза Мич Макконъл възнамерява да подложи на гласуване решаващия въпрос за свидетелите. Демократите настояват четирима ключови актьори от украинската афера да бъдат повикани да дадат показания. Сред тях са началникът на канцеларията на Белия дом Мик Мълвейни и бившият съветник за националната сигурност Джон Болтън. За тази цел обаче те трябва всеки един път да печелят гласуване, което се очертава трудно предвид съотношението на силите в Сената, където републиканците имат 53 от 100 места. (От БТА)", "date": "2020.01.21", "title": "АФП: В Сената на САЩ по същество започва процесът за отстраняване на Тръмп"}
{"url": "https://www.24chasa.bg/novini/article/8095861", "text": "Китайските власти потвърдиха, че новият вирус, който води до дихателно заболяване, се предава от човек на човек, каза днес говорител на Европейската комисия. Досега случаи на съмнително заболяване са отчетени в Китай, Тайланд, Япония, Южна Корея и Австралия. ЕС е обсъдил възможностите за предприемане на предпазни мерки в края на миналата седмица. Предвижда се в следващите десетина дни ЕК да свика нова среща, след като бъде ясно становището на европейските здравни власти, предаде БТА. Говорителят уточни, че държавите от ЕС обменят данни по системата за ранно предупреждение. Той добави, че засега няма препоръки за налагането на ограничения за пътуване.", "date": "2020.01.21", "title": "ЕК: Китай потвърди, че новият вирус се предава между хора (Видео)"}
{"url": "https://www.24chasa.bg/novini/article/8095926", "text": "Министър-председателят Бойко Борисов се срещна с премиера на Грузия Гиорги Гахария в рамките на провеждащия се в Давос Световен икономически форум. Акцент в разговора между двамата правителствени ръководители беше задълбочаването на политическите и икономическите връзки между двете страни, съобщиха от правителствената пресслужба. Пред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ. „България счита Грузия за свой традиционен икономически партньор, с когото желаем да развиваме всестранно, дългосрочно и взаимноизгодно сътрудничество“, подчерта българският министър-председател. В рамките на срещата Бойко Борисов посочи, че България приветства засилването на партньорството ни в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. По думите на българския премиер това ще допринесе за укрепването на стабилността, сигурността и икономическото благосъстояние на двете страни и на Черноморския регион като цяло. В хода на разговора българският министър-председател Борисов изтъкна ролята на Грузия като стратегически партньор на ЕС във връзка с повишаване сигурността на енергийните доставки, диверсификацията на маршрутите и източниците на доставки на газ за Европа и за България в частност. „Развитието на Южния газов коридор, включително разширяването на газопровода в Южен Кавказ на територията на Грузия, е общ приоритет с цел транспортиране на каспийските енергийни ресурси към западните пазари“, допълни Бойко Борисов пред грузинския премиер. В контекста на българската подкрепа за европейската и евроатлантическата перспектива на Грузия, премиерът Бойко Борисов отбеляза, че страната ни ще продължи да работи и за в бъдеще за стратегическия избор на Грузия. „България ще продължи да споделя своя опит в направление ЕС и НАТО, както и цялостно в процеса на провеждане на демократични реформи в Грузия“, заяви Борисов.", "date": "2020.01.21", "title": "Борисов се срещна с премиера на Грузия Гиорги Гахария в Давос"}
{"url": "https://www.24chasa.bg/novini/article/8095918", "text": "Когато приемат България в НАТО, Даниела Манолова се оказва на мястото на събитието по случайност и започва да предава за БНР. След месеци получава хонорар за репортажите си - 3 пъти по 2 лева.  \"Трябват радикални мерки за заплатите и хонорарите в БНР, някои от които са обидно ниски. Това са финансови рестрикции, които блокират таланта\", обяви пред СЕМ драматуржката от радиотеатъра Даниела Манолова, която е кандидат за генерален директор на БНР.  В представянето си тя неколкократно се връщаше към финансирането на БНР, след като се оказа, че всички въпроси от представителите на радиото са само за ниските заплати - има такива по 680 лева.  Манолова е на мнение, че държавната субсидия трябва да е процент от БВП или от лицензионни такси, които биха осигурили по-голяма стабилност и независимост на БНР.  Според Манолова, есенната криза в БНР със спирането на \"Хоризонт\" е показала колко уязвими са обществените медии. Именно заради кризата тя е променила приоритетите си в концепцията, тъй като се явява за втори път на конкурса. Сега основните й цели са да превърне БНР в модерна и независима медия и да я адаптира към дигиталния медиен пейзаж. За да се случи, БНР трябва публично да заяви позицията си за обществените задачи, които има да изпълнява. Трябва да го направи чрез публично събитие - конференция, на която да декларира независимостта си.  \"Не си ли независим от теб няма нужда\", каза Манолова.  Целите й са паралелно развитие на програмите на БНР, висококачествено аудио, стратегия за дигитална трансформация, собствени мобилни приложения и дългосрочна стратегия към децата. За съдържанието най-важно е връщането на доверието в радиото.  За втори път концепцията на Даниела Манолова се отличи със своята задълбоченост и интелигентност. ", "date": "2020.01.21", "title": "Даниела Манолова: Радикални мерки за заплатите в БНР"}
{"url": "https://www.24chasa.bg/novini/article/8095068", "text": "Правителството на Хонконг обяви вчера, че е „силно разочаровано\" от последното решение на агенция „Мудис\" да понижи кредитния рейтинг на специалния административен район от AA3 на AA2 и кредитната перспектива от „стабилна\" на „негативна\". Това информира  . „Абсолютно несъгласни сме с оценката на „Мудис\" за настоящата ситуация в Хонконг и сме силно разочаровани от решението за намаляване на кредитния рейтинг. От връщането на Хонконг в пределите на Китай, правителството ни се ръководи от политиките за „една държава, две системи\", „управление на Хонконг от хонконгците\" и висока степен на автономия, придържайки се стриктно към Основния закон на района. Не смятаме, че има достатъчно основания за „Мудис\" да се съмнява в която и да е от тях\", посочи говорител на правителството. Той подчерта, че независимо от редицата социални проблеми, пред които е изправен Хонконг, включително неравномерно разпределение на благосъстоянието, застаряващо население и високи цени на жилищата, които бяха отбелязани от „Мудис\", те не са уникални за района. Независимо от тях, „институционалната устойчивост на Хонконг и неговите основни конкурентни предимства като международен финансов и търговски център, както и едно от най-добрите места в света за правене на бизнес, остават непроменени\", добави говорителят.", "date": "2020.01.21", "title": "Правителството на Хонконг „силно разочаровано\" от решението на „Мудис\" да намали кредитния рейтинг на района"}
{"url": "https://www.24chasa.bg/novini/article/8095990", "text": "Ограничава се движението на камионите над 12 т по моста над р. Марица при 119-ти км на път II-66 Чирпан - Поповица, между селата Мирово и Милево, съобщиха от пресцентъра на АПИ. Причината е влошеното състояние на съоръжението от значителното понижение на речното дъно след изземването на големи количества кариерни материли (пясък и чакъл) от Марица. Предстои през февруари да започнат ремонтно-възстановителни работи, които да спрат деструктивните процеси, да възстановят носещата способност и да осигурят дълготрайната експлоатация на моста. В момента се изработва технологичен проект за ремонт на съоръжението. До завършване на ремонтните дейности тежкият трафик се пренасочва по алтернативни маршрути. В посока Поповица тежкотоварните автомобили над 12 т се насочват при кръстовището между път II-66 и път III-666 към автомагистрала „Тракия“. В посока Чирпан камионите над 12 т се насочват по път I-8 или към АМ „Тракия“ при пътен възел „Скобелева майка“ в Пловдив. Превозните средства до 12 тона ще преминават по моста като скоростта на движение е ограничена до 50 км/ч.", "date": "2020.01.21", "title": "Спират камионите по моста над Марица на пътя Чирпан - Поповица"}
{"url": "https://www.24chasa.bg/novini/article/8096009", "text": "Премиерът Бойко Борисов успя да се срещне и с дъщерята на американския президент Доналд Тръмп - Иванка Тръмп. \"Разговарях с Ivanka Trump след като двамата изслушахме речта на американския президент Donald J. Trump. Тя е в официалната делегация на Белия дом на Световния икономически форум в Давос като съветник на президента Тръмп. Споделихме впечатления си от форума и от обръщението на президента на САЩ, в което той изтъкна визията си за редица глобални въпроси\", написа във фейсбук Борисов. ", "date": "2020.01.21", "title": "Борисов и Иванка Тръмп споделиха впечатленията си от форума в Давос (Снимки)"}
{"url": "https://www.24chasa.bg/novini/article/8096040", "text": "47-годишен мъж от Видин, заподозрян за убийството на 31-годишния Теодор В., се е предал в понеделник в полицията. Това съобщи окръжният прокурор на Видин Ваня Ненкова, на съвместна пресконференция с директора на ОД на МВР  Петър Коцин. Заподозреният Александър Стоянов-Шемета се е предал в присъствието на адвокат, като е отказал да дава показания. Спрямо него ще бъде приложена мярка за неотклонение \"задържане под стража\" за срок от 72 часа. В този срок ще бъде направено искане и до окръжния съд във Видин за вземане на най-тежката мярка, уточни Ненкова. Образуваното досъдебно производство се води по чл. 115 от НК, за убийство, за което законът предвижда наказание \"лишаване от свобода\" от 10 до 20 години. Инцидентът, при който почина 31-годишен мъж, стана на 19 януари в местно заведение. При скандал в компания от 4-5 души е произведен изстрел от газов пистолет, собственост на обвиняемия, при който е пострадал млад мъж. Той е транспортиран с линейка и на път за болницата е починал. Мотивите за престъплението тепърва ще бъдат изяснявани при разследването, съобщи Петър Коцин.  изнесе факти около това как се е стигнало до стрелбата. Изяснено е чия собственост е заведението, но подробности ще бъдат предоставени на по-късен етап, той като разследването е в самото начало, каза  още Петър Коцин. Досега в полицията са постъпвали сигнали за продажба на наркотици в заведението, но към момента не са потвърдени и не са установявани в самото заведение лица, които да употребяват или да разпространяват наркотици. При посещение от органите на МВР не е установено заведението да работи в нерегламентираното му работно време, а в разрешеното, което е сутрин от 4.00 часа до 7,30-8.00 часа. Сигналите са били за скандали, но при пристигане на патрула не са констатирани такива. В заведението не е имало охрана, в хода на разследването е било установено, че камерите вътре не работят.", "date": "2020.01.21", "title": "Във Видин обвинен за убийство се предал сам, но отказал да дава показания"}
{"url": "https://www.24chasa.bg/novini/article/8095829", "text": "Великобритания ще започне да спира допускането на нискоквалифицирани работници от ЕС още от 2021 г., а не поетапно в продължение на две години, както бе предвидено в разработената от екипа на Тереза Мей нова имиграционна система заради Брекзит. Очаква се тази седмица вътрешният министър Прити Пател да внесе в правителството специален документ по въпроса. за толкова рязка промяна, и то толкова скоро. Прогнозите са, че тя ще засегне ключови сектори като селско стопанство, хранителна индустрия, транспортни и куриерски услуги, в които се трудят и много българи. Плановете са да се дават визи на нискоквалифицирани работници само ако работодателите докажат, че наистина има недостиг на необходимите им служители във Великобритания. Освен това визите за тях ще са краткотрайни, до една година, след което получилите ги ще трябва да се върнат в родината за минимум 12 месеца, преди отново да могат да кандидатстват. Това ще засегна основно работещи в селското стопанство, тъй като обикновено те идват за няколко месеца да се трудят в английски ферми, след което се връщат за зимния период при семействата си в родината. които, ако не успеят да получат статут на уседналост във Великобритания преди Брекзит, вече няма да могат свободно да влизат в страната, за да се трудят. Проучване на неправителствена организация показа, че повече от един на всеки десет европейски граждани в Обединеното кралство вече неправилно е бил третиран от работодател или хазаин да представя статут на уседналост, за да бъде сключен дългосрочен договор с него. Експертите на The3million обясняват, че това е незаконно, докато страната не е напуснала ЕС, което се очаква да стане в края на януари, и не е изтекъл преходният период за Брекзит до 2021 г. Още повече че електронната система за кандидатстване за статут ще продължава да приема заявления до юни. Според организацията това се дължи на по време на дългия процес за реализиране на Брекзит. И много хора се възползват да въвеждат правила, за които се говори, но официално не са станали. Така например на европейски гражданин е поискано да покаже, че има статут на уседналост, за да си смени шофьорската книжка с английска, на друг – да си извади банкова карта, а на трети – да получи постоянен договор за работа. Очаква се новата визова система на Великобритания да заработи от догодина. Тя ще бъде направена по австралийски модел, като кандидатите се пресяват чрез точкова система, пропускаща само наистина търсени специалисти и хора, които ще допринесат за икономическия ръст на Великобритания и няма да тежат на социалната ѝ система. Първата ще е за изключителни таланти в областта на науката, културата и икономиката. Премиерът Борис Джонсън обясни, че такава виза ще се дава например на примабалерини и първи цигулки. Те ще получават бързо разрешително за влизане в Обединеното кралство, дори да нямат сключен договор за работа. За останалите две категории визи обаче такъв ще е необходим. Освен предложение за работа квалифицираните служители ще трябва да отговарят на изискване и за определено ниво на заплащане, за да получат разрешение за постоянен престой във Великобритания.", "date": "2020.01.21", "title": "Българи трудно ще работят в английски ферми още от догодина"}
{"url": "https://www.24chasa.bg/novini/article/8096417", "text": "Тайван съобщи днес, че е регистрирал първи случай на новия коронавирус, предадоха Франс прес и Киодо, цитирана от БТА.  Заболяването е диагностицирано у 55-годишна тайванка, която вчера се завърнала от китайския град Ухан, където болестта за пръв път беше установена през декември. При пристигането си на международното летище Таоюан в Тайпе жената е имала треска, кашлица и болки в гърлото и сама е потърсила здравни служители, за да съобщи за състоянието си, съобщи националният Център за контрол на заболяванията. \"Призоваваме населението да не изпада в паника, тази жена е била отведена директно от летището в болница\", пише в съобщение на центъра, който се е свързал със Световната здравна организация и с Китай. Болната жена е уверила, че в Китай не е посещавала селскостопански пазари, нито е била в контакт с птици или диви животни в Ухан. Прегледани са били всичките около 46 души които са били в самолета - пасажери и екипаж. Китай вече е регистрирал около 300 случая на това заболяване, а в Ухан, където е епицентърът на епидемията, починаха шестима души, отбелязва АФП. Заразени с коронавируса има също в Япония, Южна Корея и Тайланд. Световната здравна организация (СЗО) се събира утре, за да реши дали да обяви международно извънредно положение в сферата на общественото здраве. Китайските власти информираха на 31 декември СЗО за появата на неизвестна досега пневмония в централния град Ухан. На 7 януари китайски специалисти установиха причинителя на болестта - коронавирус 2019-nCoV, припомня ТАСС. Властите в Китай потвърдиха 291 случая на зараза. Болни от коронавируса има в Ухан, Пекин, Шанхай, Шънчжън и други градове. Лекари посочват, че характерни симптоми за коронавируса са хрема, кашлица, болки в гърлото и стягане в гърдите. Възможни са също главоболие и треска, която може да продължи няколко дни, отбелязва ТАСС. Рискови групи са лица с отслабена имунна система, деца и възрастни хора. При тях се наблюдават симптоми, подобни на тези при пневмония и бронхит.", "date": "2020.01.21", "title": "Първи случай на новия коронавирус в\nТайван"}
{"url": "https://www.24chasa.bg/novini/article/8096404", "text": "64-годишният Сашо Димитров, който уби по особено жесток начин жена си в Кюстендил, се опитал да прикрие следите. Това стана ясно в окръжния съд по време на гледане на мярката му за неотклонение. Кървавата трагедия се разиграла в нощта срещу събота в апартамент в кв. Герена. Димитров пребил 63-годишната си жена Райка, след това я намушкал и няколко пъти с нож. След като тя издъхнала, той изчистил кръвта наоколо, преоблякъл я с чисти дрехи и извикал траурна агенция, която да подготви погребението. Пристигналата служителка обаче забелязала раните по трупа и подала сигнал в полицията. Съдът остави за постоянно в ареста убиеца. Пред магистратите той отрече да е извършил тежкото престъпление. \"Не съм добре, целият треперя. Искам да ме пуснете под домашен арест. не съм я убил\", каза Сашо Димитров. По данни на прокуратурата престъпното деяние било извършено в условията на домашно насилие, предшествано от системно упражняване на физически и психически тормоз.", "date": "2020.01.21", "title": "Мъжът, убил жена си в Кюстендил, я облякъл за погребение и повикал траурна агенция"}
{"url": "https://www.24chasa.bg/novini/article/8096454", "text": "Патриарх Неофит отбеляза днес своя имен ден с архиерейска Света литургия и с благодарствен молебен, които бяха отслужени в митрополитския храм \"Св. Неделя\". Това съобщиха от Българската патриаршия. Българската православна църква почита на 21 януари паметта на Свети Максим Изповедник и на Свети мъченик Неофит, който е духовен покровител на предстоятеля на БПЦ-БП патриарх Неофит. \"Единството и взаимната обич и подкрепа между архиереите на нашата Света Православна църква е първото и най-важно условие за успеха на нейната мисия сред поверения й народ, и свидетелство за приемственост на църковност и духовност, които са ни завещани от нашите велики достославни предци\", е казал в словото си патриарх Неофит след края на Светата литургия и на тържествения молебен за неговия имен ден. По решение на Светия синод тайнството Евхаристия е било възглавено от митрополита на САЩ, Канада и Австралия Йосиф, който е бил в съслужение с Ловчанския митрополит Гавриил, със Западноевропейския митрополит Антоний, с Варненския и Великопреславски митрополит Йоан, с Неврокопския митрополит Серафим, с Русенския митрополит Наум, със Старозагорския митрополит Киприан, с Врачанския митрополит Григорий и с Видинския митрополит Даниил. В литургията са участвали също главният секретар на Светия синод Мелнишкият епископ Герасим, Адрианополският епископ Евлогий - игумен на Рилския манастир, Величкият епископ Сионий - игумен на Троянския и на Бачковския манастир, и Белоградчишкият епископ Поликарп, който е викарий на патриарха. В тайнството Евхаристия са участвали също архимандрит Василий - протосингел на Софийската митрополия, архимандрит Васиан - представител на патриарха на Русия у нас, архимандрит Теоктист, отговарящ за Българското църковно подворие в Москва, архимандрит Пахомий - ректор на Софийската духовна семинария, ставрофорен иконом Нелуц Опря - представител на патриарха на Румъния у нас, свещеници от София и страната, и дякони. Проповед за празника е произнесъл митрополит Йосиф, който е говорил за подвига и живота на Свети Неофит, както и за неговата пламенна вяра и готовност за себежертва. В края на богослужението приветствие от Светия синод е прочел Западноевропейският митрополит Антоний. \"Знаем с каква ревност, плам и дръзновение бяха изпълнени делата Ви в полза на Църквата, на различните поприща, на които бяхте призован - протосингел на Софийската епархия, преподавател и ректор на Духовната академия, главен секретар на Светия синод, Доростолски и Червенски митрополит. Накрая бяхте избран и за най-високото служение - предстоятел на Българската православна църква. Светските хора приемат тази длъжност като висок пост, но ние в Църквата знаем, че архиерейското служение и най-вече патриаршеското, изисква саможертва и пълна отдаденост на вярата, с което се приближава до мъченичеството\", е казал митрополит Антоний в словото за патриарха. От името на служителите и духовниците от Софийската митрополия приветствие е прочел епископ Поликарп. Той е пожелал на патриарх Неофит дълголетно служение, крепко здраве, телесни и духовни сили, бодрост на душата и тялото, за да ръководи Светата ни Православна църква и Софийската епархия, както и досега.", "date": "2020.01.21", "title": "Патриарх Неофит отбеляза своя имен ден със Света литургия и с молебен"}
{"url": "https://www.24chasa.bg/novini/article/8096443", "text": "Премиерът Бойко Борисов разговаря с президента на Полша Анджей Дуда в Давос в рамките на Световния икономически форум, съобщиха от правителствената пресслужба. Двамата обсъдиха засилването на двустранните отношения на политическо и икономическо ниво, както и ключови теми от международния дневен ред. Акцент в разговора им беше европейската перспектива на страните от Западните Балкани, която е във фокуса на „Берлинския процес“. От тази година съпредседатели на инициативата са България и Република Северна Македония, а миналата година домакин бе Полша. Бойко Борисов и Анджей Дуда бяха категорични, че евроатлантическото бъдеще на страните от Западните Балкани означава сигурност, стабилност и просперитет за региона. На срещата беше отбелязана необходимостта от още по-активното насърчаване на добросъседските отношения и регионалното сътрудничество, което е от ключово значение за цяла Европа.", "date": "2020.01.21", "title": "Борисов говори за евроатлантическото бъдеще на Западните Балкани с Дуда"}
{"url": "https://www.24chasa.bg/novini/article/8096491", "text": "Компанията \"Луи Вюитон\" изложи новозакупения огромен нешлифован диамант в магазина си на площад \"Вандом\" в Париж, съобщи Ройтерс. Диамантът \"Севело\" тежи 1758 карата (около 350 гр). Той е вторият по големина в света и още е покрит с въглерод. По-голям е само 3100-каратовият \"Кулинан\". \"Севело\" е намерен миналата година в Ботсвана и ще бъде нарязан на по-малки камъни. Името \"Севело\" означава \"рядка находка\" на местния език тсвана. \"Луи Вюитон\", която е собственост на конгломерата \"Ел Ве Ем Аш Мое Енеси\" (LVMH Moet Hennessy), не издаде цената на диаманта, когато съобщи за покупката миналата седмица. Компанията, известна с чантите и куфарите си, навлезе в бижутерията през 2012 г. и вече съперничи на \"Булгари\", също част от Ел Ве Ем Аш, и \"Картие\". Престижните бижутерски къщи излагат продукцията си в Париж паралелно със Седмицата на висшата мода. Техните произведения обикновено струват десетки хиляди долара. Бижутерията е един от най-бързо разрастващите се сектори от пазара с луксозни стоки напоследък.", "date": "2020.01.21", "title": "\"Луи Вюитон\" показа новозакупения огромен диамант в Париж"}
{"url": "https://www.24chasa.bg/novini/article/8096521", "text": "Великобритания иска бъдещите отношения с Европейския съюз да се основават на приятелско сътрудничество, заяви днес говорител на британския премиер Борис Джонсън, цитиран от Ройтерс. Той каза това в отговор на въпрос по повод доклад, в който пише, че Великобритания може да бъде глобена, ако наруши условията на бъдещото търговско споразумение с ЕС, предаде БТА.  По-рано в. \"Файненшъл таймс\" писа, че плановете, представени вчера от Европейската комисия, навеждат на мисълта, че Великобритания може да бъде глобена или да изгуби преференциалния си достъп до пазара на ЕС, ако наруши условията на бъдещо споразумение за двустранните отношения. Говорителят на британския премиер заяви също, че правителството ще се опита да отхвърли всякакви промени, които ще внесе в сделката за развода Камарата на лордовете, горната камара на парламента.", "date": "2020.01.21", "title": "Великобритания желае приятелски отношения с ЕС след Брекзит"}
{"url": "https://www.24chasa.bg/novini/article/8096526", "text": "Швейцарските власти са предотвратили вероятен опит за шпионска операция от руснаци, представяли се за водопроводчици в Давос, където днес започна тазгодишното издание на Световния икономически форум, съобщи в. \"Тагес анцайгер\", цитиран от Ройтерс. През август миналата година двама руснаци са били проверени от швейцарската полиция в зимния курорт, където тази седмица се е събрал глобалният политически и бизнес елит. Те са представили дипломатически паспорти и са напуснали страната, пише швейцарското издание, предава БТА. Полицията в източния швейцарски кантон Граубюнден заяви, че двама мъже с руски дипломатически паспорти са станали обект на рутинна проверка в Давос през август 2019 г., но не е установена връзка между посещението им и Световния икономически форум. \"Не можахме да установим никаква причина да ги задържим. Беше им разрешено да си тръгнат\", каза полицейска говорителка. Тя добави, че полицията не е идентифицирала мъжете като водопроводчици. Говорител на руското посолство в Берн отхвърли информацията на вестника, заявявайки, че двама руски дипломати, акредитирани извън Швейцария, са били проверени и им е било разрешено да продължат по пътя си. \"Дипломатически паспорти се издават на високопоставени служители, а не на общи работници. Мисля, че това вероятно е тъпа шега\", каза говорителят.", "date": "2020.01.21", "title": "Швейцария разкри шпионски заговор на руски\n\"водопроводчици\" в Давос"}
{"url": "https://www.24chasa.bg/novini/article/8096580", "text": "Днес Върховният касационен съд отказа регистрацията на партия „Няма такава държава“, защото използвала цветовете на българското знаме. Това написа Слави Трифонов във фейсбук след  . \"Ами, добре. Това ли измислихте? Е, много сте умни, няма що! Така ли мислите, че ще ни спрете? С боички и с наименования? Важно е съдържанието, а не опаковката. Затова, ние, същите хора, със същите идеи, със същото съдържание и със същите намерения, ще регистрираме нова партия. С ново име и други цветове! Влизам в регистрация на партия, която ще се нарича „Има такъв народ“ и в логото си ще има съвсем други цветове. Чакам ви да видя какво ще измислите сега!\", написа още Трифонов.", "date": "2020.01.21", "title": "Слави гневен: Регистрирам партия \"Има такъв народ\" с други цветове"}
{"url": "https://www.24chasa.bg/novini/article/8096558", "text": "51-годишният гражданин на Нидерландия Р. Писени и 56-годишният белгиец К. Миделдорп бяха признати днес от състав на Варненския окръжен съд за контрабанда на над 16 тона прекурсори и материали за производство на синтетична дрога. Престъплението е извършено в съучастие и като продължавано деяние, е особено тежък случай и в особено големи размери, съобщиха от прокуратурата на своя сайт. Двамата участници в схемата за контрабанда на прекурсори и материали за производство на синтетична дрога от Азия и Латинска Америка през пристанище Варна-запад за Европейския съюз ще търпят наказание по 10 години лишаване от свобода. С присъдата на Варненския окръжен съд всеки от тях ще плати и глоба по 100 000 лева. Чужденците са осъдени да платят и равностойността на липсващия предмет на контрабандата в размер на над 5,5 млн. лева. В тяхна тежест са и направените разноски по делото. Осъдените остават в затвора, след като съдебният състав потвърди мерките им за неотклонение „Задържане под стража“ вчера. Досъдебното производство под надзора на Окръжната прокуратура във Варна с двама наблюдаващи прокурори започна на 10 февруари 2017 г. по сигнал на служител на Митница Варна. По метода анализ на риска е била извършена проверка на контейнер на пристанище Варна-запад, пътуващ от Лаос през Виетнам с кораб през Варна и крайна точка Холандия. По документи съдържанието на контейнера било декларирано като 14 400 литра почистващ препарат за прозорци. След лабораторен анализ се оказало, че 5000 литра от стоката е пиперонилметилкетон /РМК/, като веществото е директен прекурсор за производство на синтетичен наркотик MDMA. Прекурсорът е предназначен за действащи нелегални лаборатории на териториите на Холандия, Белгия и Великобритания, където се произвеждат тъй наречените таблетки „екстази“, предназначени за пазара на синтетична дрога на територията на Европейския съюз и Азия. Задържаното количество, предмет на контрабандата, е 16 тона и 222 кг . Стойността му се изчислява на близо 226 млн. лева. Случаят със засечения контейнер с прекурсор на варненското пристанище бе изпратен до Евроджъст, като българската прокуратура потърси и получи съдействие с молби за правна помощ в Белгия и Холандия. По линия на трансграничното наблюдение са били установени участниците в контрабандата. На координационна среща с участието на Интерпол и властите в Холандия, Белгия и Великобритания през април 2017 г. е било договорено контейнерът да бъде „пропуснат“ с цел осъществяване на контролирана доставка. Уведомени са със съдействието на ВКП правосъдните органи на всички държави по пътя на контролираната доставка. Следва втора среща в Евроджъст в Хага през май 2017 г., след като постъпва информация, че на 30 май на порт Варна-запад се очаква 20-футов контейнер от Шанхай, който превозва по документи 10 457 кг стеаринова киселина. Контейнерът е предназначен за Кралство Нидерландия, а организатори на канала от Китай през България за Холандия са същите чужденци. За организацията на канала за контрабанда е отговорен холандският гражданин Р. Писени. Логистиката - намирането на подставени лица, фирми и транспорт за Холандия, е поверено на живеещия в Бургас белгиец К. Миделдорп, който осъществява подкрепа на територията на България. Доставката на контейнера със стеаринова киселина било проконтролирано до разтоварването му в софийски склад. При последвалия на по-късен етап оглед се установило, че 350 кашона от общо 485 са различни по размери и цвят. Те съдържали 7 тона и 525 кг алфа-фенилацетоацетамид. То представлява препрекурсор за производство на амфетамин АРАА. Действията на двамата организатори на канала се наблюдават от българските и партньорските служби. Получена е и информация, че Писени подготвя за транспорт контейнер с 1 тон и 300 кг кокаин от Колумбия през Перу до порт Варна-запад. Участниците в престъпната мрежа по доставката на кокаина са привикани на среща в испанското имение на Писени за уточняване на важни детайли. Действително на Варна-запад пристигнал контейнер от Перу, деклариран като течен кози тор. Съдържанието по документи отговаряло на действителното, с което бил тестван каналът за кокаин, както и за създаването на добра митническа история. На 16 март 2018 г. на пристанище Варна-запад пристигнал нов контейнер от Китай, в който сред превозваната по документи стеаринова киселина били открити 4 тона и 400 кг от прекурсора АРААN /алфа-фенилацетоацетонитрил/. И този прекурсор се влага в директното производство за амфетамини. На 7 юни 2018 г. Р. Писени пристигнал в България за среща с Миделдорп и български гражданин. Трябвало да бъде обсъдено изпращането на последната доставка на прекурсора АРААN за Испания. На срещата бил коментиран и адресът на получателя, както и бъдещи доставки на прекурсори и препрекурсори от Азия и на кокаин от Латинска Америка. Срещата е документирана от българските власти и лицата са задържани. Още същия ден Р. Писени и К. Миделдорп са привлечени към наказателна отговорност за това, че в периода от 26 януари 2017 г. до 16 март 2018 год. в условията на продължавано престъпление чрез използване на документи с невярно съдържание са пренесли пред границата на Република България без знанието и разрешението на митническите власти над 16 тона прекурсори след сговор помежду си. Контрабандата е в особено големи размери и представлява особено тежък случай. Двамата подсъдими се запознали чрез техни общи познати от криминалния контингент. Писени контролирал нелегални лаборатории за производство на синтетични наркотици, като суровините за производството набавял чрез директни производители в страни от Азия. Успял да изгради и контакти със страни от Латинска Америка, откъдето искал да доставя големи количества кокаин. Трескаво търсел морско пристанище в Европейския съюз, където под прикриващ товар, да пристигат контейнери със забранените вещества от трети страни. Давал си ясно сметка, че трябва да бъде преодоляна външна граница на ЕС. Мидедорп вече се бил установил да живее в България, като използвал контакта си с българка, с която се запознал в белгийски затвор. Там той изтърпявал присъда за международен трафик на 1 тон кокаин. Българката била осъдена за трафик на хора. След изтърпяване на присъдите двамата заживели в Бургас, регистрирали и фирма. Белгиецът и нидерландецът общували помежду си с висока степен на конспиративност. Използвали устройства за криптиран чат, в който след получаване на съобщението то автоматично се изтривало. И двамата са осъждани в държави от Европейския съюз. Миделдорп участвал в международен трафик на наркотици, като първата му присъда е постановена в Белгия през 1988 г. Търпял е ефективна присъда от 7 години затвор за внос на 1 тон кокаин през пристанище в Антверпен. Р. Писени е част от европейския криминален контингент още от 1989 г. Осъждан многократно - на 3 години лишаване от свобода за участие в престъпна организация, извършваща преднамерени действия по Закона за опиатите и за опиума, на 2 години лишаване от свобода за документни фалшификации и измами в съучастие.", "date": "2020.01.21", "title": "Осъдиха чужденци на по 10 г. затвор за контрабанда на 16 т материали за дрога"}
{"url": "https://www.24chasa.bg/novini/article/8096560", "text": "Информацията бе разпространена от пресслужбата на университета в Бингъмтън с препратка към публикация в сп. \"Нейчър Състейнабилити\". \"Екологичните следи от индианците, живели на територия на Нова Англия в продължение на хиляди години при голяма гъстота на населението, са почти невидими. Ако не знаехме, че тук някога са живели хора, никога нямаше да открием следи от тях в целия регион. В миналото смятахме, че индианците са прочиствали горите с помощта на огъня, но нашето изследване доказва, че това не е така\", казва археологът от университета в Бингъмтън Елизабет Чилтън. Повечето историци смятат, че предците на съвременните индианци са дошли на територията на Новия свят преди около 15 хиляди години през Беринговия проток, когато той е бил тясна ивица суша, съединяваща тогава Аляска и Чукотка. Първата култура на тези древни преселници, чиито останки са съхранени до днес и са открити от учените, възниква на територията на съвременните САЩ преди 13 хиляди години. Наречена е Кловис в чест на града в щата Ню Мексико, където преди век е открито едно от първите селища на древните аборигени. Генетическите изследвания доказват, че до наши дни няма доживели техни потомци и сега в Америка живеят потомци на други групи древни индианци, възникнали доста по-късно. Чилтън и колегите й се интересуват от това как древните индиански племена са повлияли на облика и екологията на съвременна Нова Англия, включваща шест щата от североизточното крайбрежие на САЩ и където през 1620 година се установяват едни от първите англоезични колонизатори. Учените анализират почвени образци и изучават древния климат на региона, като предполагат, че човечеството е започнало да влияе на работата на екосистемите, и дори на климата, още от началото на съществуването си, преди появата на първите цивилизации и на промишлеността. В случая с индианците, обитавали този район преди колонизаторите, археолозите с удивление установяват, че в почвите няма никакви следи от съществуването на селища и пребиваването на големи групи хора. Те не откриват и намек за това, че местните гори са реагирали по какъвто и да било начин на присъствието на човека сред тях в продължение на близо осем хиляди години. Ситуацията се променя след пристигането на колонизаторите, които започват масово изсичане на гори и установяването на флора и фауна, които обикновено съпътстват настъпващата цивилизация.", "date": "2020.01.21", "title": "Индианците почти не въздействали на природата преди да дойдат европейците"}
{"url": "https://www.24chasa.bg/novini/article/8096684", "text": "Когато отпускът по майчинство свърши, много жени чувстват вина, че трябва да ходят на работа, защото лишават детето си от време и грижи, пропускайки едни от най-формиращите години за малчуганите, предаде  Но жените могат да не се терзаят повече и да изпитват угризение, защото проучване на американска специалистка от Харвардския университет изследва щастието при децата на работещите майки в сравнение с майките, които остават вкъщи. Проф. Катлийн МакДжин установява, че децата на работещите майки са също толкова щастливи като възрастни, колкото децата на майките, които остават вкъщи. \"Хората все още вярват, че когато майките работят, това по някакъв начин е пагубно за техните деца. Така че откритието ни, че работата на майката не влияе върху щастието на децата в зряла възраст, е наистина важно\", казва ръководителката на проучването от Харвардското бизнес училище.", "date": "2020.01.21", "title": "Децата на работещите майки растат също толкова щастливи, колкото на домакините"}
{"url": "https://www.24chasa.bg/novini/article/8096706", "text": "Бивш известен баскетболист сега е клошар, който проси на улицата, често пъти доста агресивно, и затова често е пребиван като куче. 36-годишният Дилонти Уест има 10 сезона в някои от най-големите отбори в НБА, изиграл е над 400 мача в баскетболния елит на Америка заедно с мегазвезди като ЛеБрон Джеймс, спечелил е през кариерата си над 16 милиона долара, пише Канал 3.  Според американските медии Уест, който още по време на кариерата си е диагностициран с биполярно разстройство, е стигнал до дъното заради психични проблеми и пристрастености. Един от най-скандалните инциденти с него е отпреди 10 години, когато е спрян на магистралата с мотоциклет триколка. Полицията открива у него пистолет Берета, револвер Рюгер и пушка Ремингтон в калъфа за китара на гърба му. Отървава се с електронна гривна, пробация и 40 часа обществен труд, както и сеанси при психолог.  Скорошно видео как го ритат насред шосето потресе феновете, а негови бивши съотборници и треньори призоваха ръководството на НБА да помогне на един от многото блудни синове на най-бляскавата и богата баскетболна лига. ", "date": "2020.01.21", "title": "Баскетболист от НБА сега е клошар, пребиват го по улиците (Видео)"}
{"url": "https://www.24chasa.bg/novini/article/8096733", "text": "Гърция е ключов играч в Източното Средиземноморие и на Балканите. Това се казва в писмо на държавния секретар на САЩ Майк Помпео до гръцкия премиер Кириакос Мицотакис. Неотдавнашното посещение на Мицотакис в САЩ беше „ясно потвърждение на тесните връзки и сътрудничеството между двете държави”, се подчертава в писмото. Атина е ключов съюзник и основен играч в Източното Средиземноморие и на Балканите. Съединените щати ще продължат да подкрепят просперитета, сигурността и демокрацията в Гърция, пише Помпео и повтори позицията, че Вашингтон гледа на Атина като на лидер в Европа. САЩ следят внимателно случващото се в региона и смятат, че всички, които имат интереси в Източното Средиземноморие, трябва да търсят мирно решение и „да се въздържат от каквито и да било действия или декларации, които могат да се приемат за провокативни”. Помпео потвърждава, че Съединените щати не искат ескалация на напрежението в региона, а диалог, който ще доведе до резултати, съобразени се с международното право. В писмото си споменава и подписването на договора за сътрудничество в областта на отбраната между двете държави и повтори позицията на Тръмп, че отношенията между САЩ и Гърция са специални. По време на днешния редовен брифинг говорителят на гръцкото правителство Стелиос Пецас съобщи, че писмото е отговор до всички онези, които „побързаха да дискредитират” посещението на Мицотакис в САЩ и от съдържанието му е видно, че отношенията между Гърция и САЩ се намират „в най-доброто си състояние от последните десетилетия”.", "date": "2020.01.21", "title": "Помпео: Гърция е ключов играч на Балканите и Източното Средиземноморие"}
{"url": "https://www.24chasa.bg/novini/article/8096776", "text": "Изненадващо обвинение получи бившият председател на Държавна агенция Разузнаване (ДАР) Драгомир Димитров. Настоящият генерален консул в Мюнхен според военно-окръжна прокуратура е нарушил през 2016 г. служебните си задължения - не организирал и не контролирал дейностите по Защита на класифицираната информация в Държавна агенция „Разузнаване“. По-нататък в лаконичното съобщение пише, че става дума за набавяне на \"облага за определено дружество в размер на 91 500 евро\". От това пък настъпили \"немаловажни вредни последици – осъществен нерегламентиран достъп до класифицирана информация по Закона за защита на класифицираната информация\". Постановена е мярка за неотклонение и бившият шеф на разузнаването е платил гаранция от 5 хиляди лева. Загадъчното съобщение на военно-окръжна прокуратура провокира въображението на сайтове, които прибавиха и обвинение в шпионаж за генерал Димитров, каквото реално няма. Според колеги на бившия шеф на българското разузнаване става дума по-скоро за интриги в агенцията след неговото напускане през лятото на 2018 г., които провокирали проверката. От дълго време е бил търсена подходяща причина за нея и въпросната доставка, свързана с чуждестранна фирма, е използвана за сигнал до военно-окръжна прокуратура. В самата агенция \"Разузнаване\" били наясно с истината по този казус и документите по него. \"Добре знам какво съм правил. Знам, че съм спазвал всички закони. Аз съм човек на дисциплината и ще изчакам да завърши делото, след което ще правя коментари\", лаконичен беше консулът в Мюнхен пред \"24 часа\". Външно министерство пък написа до медиите, че към момента няма основания за предприемане на действия от страна на работодателя, тъй като от съобщението на прокуратурата става ясно, че обект на проверка са действия, извършени от служителя преди назначаването му в дипломатическата служба. 60-годишният Драгомир Димитров е завършил немска филология във Великотърновския университет и школата на МВР в Симеоново. Работил е в контраразузнаването, бил е шеф на полицията във Велико Търново. От 2007 г. до 2011 г. в посолството ни в Германия е офицер за връзка на Националната разузнавателна служба. От 2012 г. поема българското разузнаване, а от 2018 г. поема дипломатическия пост в Мюнхен.", "date": "2020.01.21", "title": "Обвиниха ексразузнавач N 1, че не контролирал както трябва една тайна"}
{"url": "https://www.24chasa.bg/novini/article/8096773", "text": "Министър-председателят Бойко Борисов проведе среща с президента на Азербайджан Илхам Алиев. Двамата разговаряха в рамките на Годишната среща на Световния икономически форум в Давос. Това съобщиха от правителствената информационна служба. Премиерът Борисов отбеляза, че сътрудничеството между България и Азербайджан е достигнало до стратегическо равнище в областта на енергетиката през последните години. „Наш общ приоритет е диверсификацията на източниците и маршрутите и гарантиране сигурността на енергийните доставки за Европа“, заяви българският министър-председател. Борисов добави, че България винаги е подкрепяла изграждането на Южния газов коридор, неразделна част от проекта е и интерконекторът Гърция-България, чрез който страната ни ще получава азербайджански природен газ. В тази връзка премиерът Борисов информира президента Алиев за напредъка по газопровода между Гърция и България, който се очаква да бъде изграден в края на годината. В продължение на разговорите от миналата година в Азербайджан, двамата обсъдиха и възможността азерската нефтена компания СОКАР да започне инвестиции в газоразпределителната система на България в населените места - с две цели – чистота на въздуха и конкурентоспособност. Премиерът Борисов изрази очакване в скоро време азербайджанската страна да ни запознае с официалните резултати от проучването на газовия сектор у нас, което възложиха и с последващите техни стъпки и действия. Българският министър-председател изрази оптимизъм относно възможността СОКАР да започне инвестиции в газоразпределението в нашата страна. Борисов и Алиев бяха единодушни, че съвместната работа на двете страни в сферата на енергетиката ще продължи, за да се гарантират доставките на природен газ за региона на ЕС на конкурентни цени.", "date": "2020.01.21", "title": "Борисов се срещна с президента на Азербайджан Илхам Алиев"}
{"url": "https://www.24chasa.bg/novini/article/8096775", "text": "Инициатива \"Единение\", в която членуват академиците Стефан Воденичаров, Георги Марков и други  разпространи в медиите гневно обръщение, че взема нещата в свои ръце, защото държавата е много зле. Писмото започва със: \"Скъпи съотечественици, съдбата на Отечеството е съдба и отговорност на всеки от нас! А Отечеството е в дълбока криза не от вчера и не в една област. Държавата се разпада, нацията е сред най-бързо изчезващите в света, доходите са унизителни, икономиката е инерционна и зависима, а държавният бюджет - зле събиран и разходван\". В заключението на писмото става ясно, че учените от инициативата \"Единение\", чийто председател е акад. Стефан Воденичаров, вземат нещата в свои ръце и ще предприемат активни действия за спасяване на България. \"24 часа\" попита академика какви точно ще са тези действия, дали ще свалят правителството или ще предприемат други крути мерки. \"Досега никой не обръща внимание например, че здравната система се нуждае от абсолютно реформиране. През последните 2-3 седмици и частници, и държавници, и каси повтарят, че има проблеми. Няма ли да престанем да се вайкаме, а да седнат професионалистите заедно с политиците да решават проблемите на държавата\", коментира пред \"24 часа\" акад. Стефан Воденичаров. Проблеми имало в много области и не трябвало да се стои и да се чака. Според него това е призивът на инициативата \"Единение\", която нямала намерение никого да сваля. Ние сме направили разработки по доста въпроси, не че са перфектни, но те са темата, върху която може да се дискутира, каза още акад. Воденичаров. Той допълни, че материалите са предадени на президента Румен Радев още преди година и половина. Ето пълния текст на революционното обръщение: Обръщение на Инициатива „Единение” Скъпи съотечественици, Съдбата на Отечеството е съдба и отговорност на всеки от нас! А Отечеството е в дълбока криза не от вчера и не в една област. Държавата се разпада, нацията е сред най-бързо изчезващите в света, доходите са унизителни, икономиката е инерционна и зависима, а държавният бюджет – зле събиран и разходван. Няма нито една област, която да се развива нормално, а в повечето кризата е дълбока и трайна. Няма нито една реформа – в нито една област, с видим резултат. Има отделни успехи, но нито една значима положителна тенденция! В нито една сфера. Управлението е превърнато в политическо самохвалство. Нация, която за 30 години е загубила 30% от населението си, а други 15% живеят извън територията й, а повечето останали в Родината са съсипани от тревоги и лишени от идеали и надежди, е загиваща нация. Държава, в която с капачки се купуват кувьози за новородените и с есемеси – дефибрилатори за болниците, е държава без управление. Държава, в която парламентът се ползва с 8% доверие, а съдът – с 12%, е територия без управление. Държава, в която 30% от гласовете на избори са невалидни, не е демократична държава. И държава, 70% от живеещите в която смятат положението си за „лошо” или „недобро”, 30% от работещите и 67% от пенсионерите получават доходи под социалния минимум не е социална държава. Държава с такива равнища не е правова държава. Държава с всички тези недъзи не е европейска държава. Фактите са ясни, изводът също: България се руши, българската нация загива! Не можем и нямаме време и право повече да търпим драматичната неадекватност и безпомощност на управлението. Сегашната българска демокрация не предлага решения – изборите, все по-манипулирани, не водят до никаква промяна. Но древното ни Отечество все още има едно огромно богатство: народ с изключителни и несъмнени качества. Народ с висок интелект, с изобилие от таланти, с научен и природен потенциал. Народ с минало, което ни задължава да се държим като народ с бъдеще. Но бъдеще имат само народите, които не търпят безобразията, лъжата, кражбата, управленската безпомощност. Народите, които реагират! Години наред Инициатива „Единение” разработваше анализи какво да се направи във всеки отрасъл. Предлагаше готови и работещи решения на политическите партии. Но те не желаят да работят за Отечеството. ЗАТОВА ОБЯВЯВАМЕ, ЧЕ ПРЕМИНАВАМЕ КЪМ ПОРЕДИЦА ОТ АКТИВНИ ДЕЙСТВИЯ ЗА СПАСЯВАНЕ НА БЪЛГАРИЯ. ИСТОРИЧЕСКАТА ПАМЕТ НИ ЗАДЪЛЖАВА, НАЦИОНАЛНАТА СЪВЕСТ НИ ОВЛАСТЯВА ДА ВЗЕМЕМ СЪДБАТА НА ОТЕЧЕСТВОТО В РЪЦЕТЕ СИ! ИНИЦИАТИВА „ЕДИНЕНИЕ“", "date": "2020.01.21", "title": "Гневни академици вземат нещата в свои ръце и спасяват България"}
{"url": "https://www.24chasa.bg/novini/article/8097357", "text": "Полша призова президента на Русия Владимир Путин да не използва за политически цели Втората световна война и Холокоста, предадоха Асошиейтед прес и БТА. Призивът отправи днес държавният министър в полското външно министерство Шимон Шинковски вел Сенк преди насрочената за тази седмица конференция в Израел по случай 75-годишнината от освобождаването на нацисткия концлагера \"Аушвиц-Биркенау\" от съветските войски. Путин, който ще бъде сред ключовите оратори на проявата, обвини наскоро Полша, че носи известна вина за избухването на Втората световна война и обвини тогавашното полско правителство в антисемитизъм. Президентът на Полша Анджей Дуда бойкотира конференцията с аргумента, че не му е дадена възможност до говори на нея. По думите на Шинковски вел Сенк, ако на конференция в Израел бъдат повторени изопачените твърдения и неверни обвинения, Полша ще предостави исторически документи и факти, за да ги обори. Министърът спомена за усилията на полската нелегална съпротива и правителството в емиграция в Лондон да съберат и споделят със световните лидери фактите за масовото унищожаване на евреи от нацистките окупатори. Един от тези документи е полски доклад, получен от няколко правителствени ръководители през 1942 г., когато е функционирал \"Аушвиц-Биркенау\". В периода 1940-1945 г. в този лагер са убити около 1,1 милиона души, повечето евреи от цяла Европа. Втората световна война започва на 1 септември 1939 г. с нахлуването на Вермахта (въоръжените сили на нацистка Германия) в Полша, последвано от инвазия от изток на Червената армия на 17 септември, припомни АП.", "date": "2020.01.21", "title": "Полша призова Путин да не използва Втората световна война за политически цели"}
{"url": "https://www.24chasa.bg/novini/article/8097443", "text": "Виден представител на управляващата партия в Турция отхвърли вероятността за предсрочни избори в страната, като заяви, че \"няма логична причина\" за изтеглянето на вота, съобщиха \"Дейли сабах\" и БТА. \"Няма логична причина, която да изисква предсрочни избори, при настоящите политически обстоятелства в Турция\", заяви заместник-председателят на Партията на справедливостта и развитието (ПСР) Нуман Куртулмуш. Той посочи, че Турция ще произведе общи избори през 2023 г. и местни избори през 2024 г., както предвижда редовният график. Изказването му идва на фона на спекулации в страната, че правителството може да изтегли датата на изборите преди 2023 г. \"Нашата цел е да се уверим, че Турция ще стане по-силна до 2023 г.\", добави Куртулмуш. През 2023 г. Република Турция ще отбележи стогодишнината от основаването си и ПСР полага усилия да завърши до тогава серия амбициозни цели, в т.ч. мегапроекти и реформи, напомня \"Дейли сабах\".", "date": "2020.01.21", "title": "Управляващата партия в Турция отхвърля спекулациите за предсрочни избори"}
{"url": "https://www.24chasa.bg/novini/article/8097489", "text": "Президентът Владимир Путин назначи тази вечер новото руско правителство, в което досегашният външен министър Сергей Лавров и министърът на отбраната Сергей Шойгу запазват постовете си, предадоха Франс прес и БТА. Искрено ви желая успех, това е в интерес на цялата страна, заяви Путин на среща с членовете на новия кабинет в присъствието на новия премиер Михаил Мишустин. Изявлението беше предадено по телевизията.", "date": "2020.01.21", "title": "Владимир Путин назначи новото руско правителство"}
{"url": "https://www.24chasa.bg/novini/article/8097505", "text": "Установяването на търговски полет между Белград и Прищина е добра стъпка към нормализиране на отношенията, заяви днес Питер Стано, говорител на ръководителя на европейската дипломация Жозеп Борел и добави, че тази форма на сътрудничество се подкрепя от Европейския съюз, съобщиха Танюг и БТА. Отговаряйки на въпроси във връзка със самолетната линия Белград-Прищина, дали това е заслуга на Америка или Европа и дали ЕС смята това за външен или вътрешен полет, Стано каза, че гледа на това само като на търговски полет. Подновяването на полетите между Белград и Прищина ще се изпълнява от германската нискотарифна компания Юроуингс /част от групата Луфтханза/, която вече има един самолет в Косово. Европейският комисар за външна политика Жозеп Борел ще посети идната седмица Прищина, съобщават медиите на албански в Прищина, позовавайки се на свои източници в Брюксел. Те добавят, че визитата се очаква преди изтичането на срока, даден на партиите, които спечелиха изборите в Косово да формират правителство. Жозеп Борел, който на няколко пъти отлагаше посещения, със сигурност пристига идната седмица. Вероятно ще посети и Белград , но не е известно къде ще кацне първо, пише прищинският портал \"Експрес\", цитиран от сръбската държавна телевизия РТС. Визитата на Борел в Прищина идва във време, когато е сложен срок на усилията на Демократичния съюз на Косово и движението Самоопределение да формират новото правителство, след като президентът Хашим Тачи даде на Албин Курти мандат да състави правителство. Изглежда ЕС няма да пропусне да направи стъпка към диалог между Косово и Сърбия, особено сега, когато пратеник на президента Доналд Тръмп направи сериозен пробив, убеждавайки Белград и Прищина да бъде открита самолетна линия между двете столици, пише \"Експрес", "date": "2020.01.21", "title": "Търговският полет между Белград и Прищина - стъпка към нормални отношения"}
{"url": "https://www.24chasa.bg/novini/article/8097522", "text": "ООН предупреди за \"нарастващ скептицизъм\" относно постигането на споразумение между двете общности в Кипър, предадoха Анадолската агенция и БТА. Специалният представител на ООН в Кипър Елизабет Спехар заяви пред репортери в централата на международната организация, че са нужни повече усилия за преодоляване на различията между двете общности на разделения средиземноморски остров. \"Според скорошни проучвания в Кипър, продължава да има силно желание и в двете общности за постигане на цялостно решение. В същото време обаче има нарастващ скептицизъм дали това все още е възможно\", каза Спехар, след като информира при закрити врата Съвета за сигурност за най-новите развития в Кипър. Представителката похвали напредъка, постигнат по време на срещата през ноември в Берлин на генералния секретар на ООН Антониу Гутериш с лидерите на двете кипърски общности Мустафа Акънджъ и Никос Анастасиадис. \"Ролята на лидерите остава от критично значение, а ролята на страните гарантки е, разбира се, \"също ключ към достигането до решение\", каза Спехар, имайки предвид Турция, Гърция и Великобритания. Кипър е разделен от 1974 г., когато Турция нахлу на острова след преврат на кипърци, стремящи се към обединение с Гърция. В резултат в северната част бе провъзгласена Севернокипърска турска република, която е призната единствено от Турция. Многобройни кръгове преговори през последните над 40 години не доведоха до решение за обединение.", "date": "2020.01.21", "title": "ООН предупреди за \"нарастващ скептицизъм\"\nза постигането на решение в Кипър"}
{"url": "https://www.24chasa.bg/novini/article/8097131", "text": "Новият мистериозен вирус, който се появи първо в Китай, може да се предава от човек на човек, потвърди китайски експерт и разпали страховете, че заразата бързо ще плъзне по света, а последиците ще са непредвидими. Световната здравна организация, която потвърди разпространението между хора, свиква спешна среща в сряда, на която се очаква СЗО да обяви извънредно положение. До момента новият коронавирус, наричан засега 2019-nCov, е убил шестима души в китайския град Ухан, откъдето тръгна. Те се разболели от пневмония без видима причина. Той е от същото семейство като вируса на тежкия остър респираторен синдром (SARS), отнел в периода 2002-2003 г. живота на 774 души по света, от които 349 в Китай и 299 в Хонконг. Всичките 6 смъртни случая са на хора, свързани с рибен пазар в 11-милионния Ухан. Двама от починалите не са посещавали пазара, но се заразили от роднини, които вероятно са пипнали вируса там. Смъртта им настъпила заради отказ на много от органите им. На пазара за морски продукти е започнало разследване, за да се установи дали наистина той е първопричина за възникването на новата заплаха. Във вторник случаи на заразени с мистериозния вирус бяха регистрирани за първи път в Тайван и Австралия, а Филипините проучват съмнения за заболяло петгодишно дете. По-рано Южна Корея, Япония и Тайланд също съобщиха, че непознатата досега болест е стигнала дотам. 32-годишен британец се бори за живота си в болница на тайландския остров Пукет и се смята, че той е първата западна жертва. В САЩ започнаха проверки на пътниците от Китай, пристигащи на летище \"Кенеди\" в Ню Йорк, както и на международните летища в Сан Франциско и Лос Анджелис. Експерти обаче предупреждават, че тъй като инкубационният период на вируса е сравнително дълъг, подобни мерки едва ли биха могли да попречат на разпространението му навсякъде по света, обяви пред Си Ен Ен шефът на австралийското здравеопазване Брендан Мърфи. Според него вероятно случаите са много повече от докладваните до момента. Американски учени пък вече са започнали работа по ваксина срещу новата зараза, макар че ще минат месеци до първите изпитания и може би година, преди тя да може да бъде приложена, съобщи още Си Ен Ен. Учените вече имали богат опит в изследването на коронавирусите, но в същото време ги смятали за една от най-големите съвременни опасности за човечеството, посочва американската телевизия. Заразеният в Австралия е жител на Бризбейн, който е изолиран и е под наблюдения в дома си. При него все още се очакват окончателните резултати от тестовете. В Тайван пък става дума за жена на около 50 г., живееща в Ухан, която се почувствала зле при пристигането си на летището и веднага била откарана за лечение. Болните вече са 304, като Китай потвърди за 291 случая на своя територия до 20 януари. 54 други случая са в процес на потвърждаване, а още 900 пациенти са под наблюдение. 14 от заразените са медицински лица, които са се грижили за болни. Въпреки призивите да не се създава паника, продажбите на хирургически маски за предпазване са скочили многократно. В момента има 270 потвърдени случая в провинция Хубей, чиято столица е град Ухан, отбелязва Ройтерс. Случаи са регистрирани още в столицата Пекин, в Шанхай и южната провинция Гуандун. Заради новия вирус властите в Ухан въвеждат ограничения за пътуванията Забранява се организирането на екскурзии от града в опит да се намали разпространението на коронавируса. Пътната полиция ще проверява влизащи и излизащи от града частни коли за това дали в тях има живи птици или диви животни. На летищата, гарата и автогарите ще бъдат инсталирани инфрачервени термометри, за да се идентифицират нови случаи на заболяването. Обществените транспортни средства ще се дезинфекцират всекидневно. Туристическите компании в Китай са били принудени да правят безплатно отмяна на резервации в навечерието на китайската Нова година, когато милиони хора в страната тръгват на път. Застрашените страни в региона също започнаха спешно да въвеждат мерки. Япония и Австралия обявиха, че ще подлагат на проверки пътниците на полети от Китай. На пасажерите ще бъдат раздадени и листовки на английски и китайски за симптомите на болестта.", "date": "2020.01.21", "title": "Ужас! Загадъчният китайски вирус уби 6, зарази стотици, стигна до Австралия (Обзор)"}
{"url": "https://www.24chasa.bg/novini/article/8097551", "text": " остава извън българското си семейство. На заседание днес съдът в град Винзен все пак е решил, че майката може да се грижи за детето си, но в социалната служба, под надзор. На бащата е позволено да ги посещава, предаде  . Решението по делото не е окончателно. В Германия са в очакване на заключително медицинско становище. От външното ни министерство са осигурили становища и на български лекари. Какво пише в тях. не е достъпно за медиите. „Събраните веществени доказателства не позволяват еднозначно да се вземе решението. Целта е да се формира обективно становище по случая - има ли насилие над дете в семейството, начинът на предизвикване на травмите, евентуално виновно поведение”, обясни завеждащият консулска служба Даниел Данов. Според адвокатка, която се занимава с международно семейно право, подходът на социалните в Германия е стандартен за Западна Европа. „Цяла Западна Европа всъщност имат една и съща социална система, в която реагират при случаи и хипотези за деца, поставени в риск. А именно незабавно отнемане на детето от семейството, в случай, че говорим за заплаха за живота на детето”, обясни адвокат Йорданка Бекирска. Детето беше отнето от семейството след преглед при лекар заради катастрофа. Тогава медици в Германия установили, че момиченцето има стар кръвоизлив в мозъка. Според разказа на майката социалните й обяснили, че такъв кръвоизлив се получава от разтрисане на главата на детето. „Подходът, който те са използвали по отношение на нашите съграждани, е същият, който използват и към техните съграждани”, смята адвокат Бекирска. И прави паралел с българската система и последния случай от Галиче. „Имаме българско дете, което на 17 години убива 18-годишно друго дете в България. Всъщност е дете, което е било в риск и е било в риск в продължение на цели 10 години. Къде е нашата социална система в случая? И къде бяха нашите отдели за закрила на детето и какво направиха с детето в риск?”, пита адвокатката. Предстои да бъде насрочено следващо съдебно заседание.", "date": "2020.01.21", "title": "Отнетото от българско семейство бебе в Германия остава в социален дом"}
