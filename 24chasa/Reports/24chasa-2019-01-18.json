{"url": "https://www.24chasa.bg/novini/article/7252508", "text": "Американският президент Доналд Тръмп оттегля изцяло делегацията на САЩ за Световния икономически форум в Давос, съобщи Си Ен Ен. Преди седмица той отказа собственото си участие във форума заради “затварянето” на американското правителство, докато демократите в Конгреса не одобрят новия бюджет, в който е включено и финансиране на граничната стена с Мексико. Оттеглянето на американската делегация в Давос отменя и договорената среща на четири очи на българския премиер Бойко Борисов с американския държавен секретар Майк Помпейо. Двамата трябваше да разговарят в Давос, като основна тема се очакваше да бъде сделката за закупуване на осем изтребителя Ф-16 от страна на България.  Освен Помпейо в Давос трябваше да отидат финансовият министър на САЩ Стивън Мнучин, търговският секретар Уилбър Рос и върховният търговски представител Робърт Лайтизър. Тръмп е отменил визитата на делегацията, защото ще се нуждае от министрите си при преговорите с Конгреса, стана ясно от изявлението на прессекретаря на Белия дом Сара Сандърс. ", "date": "2019.01.18", "title": "Тръмп оттегля делегацията  на САЩ в Давос, пропада  среща Борисов - Помпейо"}
{"url": "https://www.24chasa.bg/novini/article/7252432", "text": "Около 300 кметове и общински съветници от цяла Полша се събраха днес в корабостроителницата в Гданск за траурно заседание в памет на убития гдански кмет Павел Адамович, ден преди неговото погребение, предадоха Асошиейтед прес и ТАСС, цитирани от БТА. Очаква се председателят на Европейския съвет Доналд Туск, който е бил личен приятел с Адамович, полският президент Анджей Дуда, премиерът Матеуш Моравецки и други високопоставени лица да присъстват утре на погребалната церемония в катедралата \"Дева Мария\" в Гданск. Ковчегът с тялото на покойника бе изложен през последните няколко дни в сградата на Европейския център на Солидарност. Днес десетки хиляди жители на Гданск се включиха в шествието, съпровождащо пренасянето на тленните останки на кмета до базиликата. Процесията мина край родния му дом и училищата, които е посещавал. Петдесет и три годишният Павел Адамович почина в понеделник, след като предната вечер бивш затворник го нападна по време на публична благотворителна проява и го прободе неколкократно в сърцето и корема, преди да бъде заловен. Нападателят заяви, че отмъщава за съдебната присъда срещу него за банкови обири, произнесена по времето на управлението на партията \"Гражданска платформа\", чийто член е бил Адамович. По разпореждане на президента Дуда двудневният национален траур ще продължи до утре вечерта.", "date": "2019.01.18", "title": "В Гданск десетки хиляди се сбогуват с кмета на града, убит от психар"}
{"url": "https://www.24chasa.bg/novini/article/7252389", "text": "Дигиталните уроци помагат за създаване на уменията за XXI век, които ще направят децата успешни. Това са * критичната работа с информация, * умението за комуникация, * разрешаването на проблеми, * творческото мислене * умението за безопасност. Това каза Петър Кънчев, експерт в Националния център за безопасен интернет. Той говори в началото на дискусията “Родители за дигитално образование” - третата от инициативата “Образование 4.0” на “24 часа” и “Виваком”. В кръглата маса взеха участие над 80 родители от повече от 20 училища. Миналата есен се проведе дискусия с учители от цялата страна, за да се чуе тяхната гледна точка за предизвикателствата пред въвеждането на технологично образование. Месец по-късно кръглата маса беше с ученици, които дадоха своите предложения. “На децата им трябват личностни качества, които да използват в живота. Трябват им вдъхновяващи хора и ментори. В двете училища, в които са децата ми, има много млади преподаватели. да се научи нещо през телефона и по игрови начин”, каза Галина Чолакова, майка на ученици от Първа английска гимназия и от Испанската гимназия в София. “Видеоуроците запалват интереса. Децата виждат нещо на клипче и вече искат да го направят”, каза Елена Димитрова, чиито две деца са ученици в столичното 51-о училище “Елисавета Багряна”. В същото училище учат и децата на Латинка Дучева. Там учениците са с таблети. Откакто всъщност въвели мобилното устройство, синът ѝ се влюбил в математиката. “Мамо, аз уча математика на XXI век, досега бях калкулатор”, казвало детето и очите му светели от ентусиазъм. “Трябва да направим така, че а не играта да бъде образователна с помощта на технологиите”, коментира Адриан Георгиев, родител от 51-о училище и университетски преподавател. Ана Абджиева, родител от Националната природо-математическа гимназия, която преподава във Факултета по математика и информатика в Софийския университет, беше категорична, че “математиката се учи на лист”. Според нея децата трябва да могат да пишат на ръка, не само да ползват таблети. Директорът на 51-о училище Асен Александров обаче ѝ опонира, като обясни, че платформата GeoGebra е незаменима, когато става дума за и за изследване свойствата на функции чрез техните графики. Родителите предложиха да има индивидуални устройства за учениците в горните класове. Трябва да отидем при децата, човечеството нямаше да е тук сега, ако родителите не са до децата си, включи се Дарина Василева, майка на ученици от 3-и и 10-и клас в 18-о училище “Уилям Гладстон”. “Кауза пердута е, ако се изправим срещу дигитализацията. Въпросът е как да я осигурим в училищата, защото е недопустимо 3 деца да работят на 1 компютър”, каза Кирил Алексиев, родител от 30-о училище. Леда Григорова, майка на 9-класничка от 18-о училище и учителка по немски език, благодари на сайта “Уча.се”. “Лесно, достъпно, полезно са направени уроците. Такива видеа са полезни, интересни, учителите трябва да бъдат инициативни и да съветват учениците да ги гледат, за да бъде по-ясно всичко по различните предмети”, допълни Григорова. Таблети да заменят тежките хартиени учебници. Създателят на сайта “Уча.се” Дарин Маджаров, който води дискусията с учениците, припомни на родителите какви са исканията на малките. Сред тях са уроците и домашните да са в облачно пространство и достъпни за всеки, а самите уроци да бъдат направени интересни и да са полезни за живота, а също така и най-сетне написани на достъпен език. Таня Михайлова, заместник-министър на образованието, разказа как дъщеря ѝ успяла да поправи телефона ѝ след “консултация” с видеоклипче. Супер беше клипчето, а си упражних и френския, казало момичето. “Целта е да се развият умения. С технологиите се намира решение в проблемна ситуация. Технологиите са инструмент и трябва да се използва по предназначение”, обобщи Таня Михайлова. Министерството на образованието инвестирало в квалификация на учителите.", "date": "2019.01.18", "title": "Дигитални уроци създават 5 умения, които правят децата успешни"}
{"url": "https://www.24chasa.bg/novini/article/7252277", "text": "74% от шведските фирми, работещи в България, планират да разширят бизнеса си тук през следващите 3 години, като 60% от онези сред тях, които имат производствени бази тук, възнамеряват да инвестират още в тях. Това гласят резултатите от проучване сред шведския бизнес, представено в четвъртък вечерта на неформална сбирка в столичен клуб по повод създаването на шведско-българска търговска камара. Председател на камарата ще е Стефан Бенгтсон, директор за България на СААБ Интернешънъл. В управителния съвет на организацията влизат също Зоя Паунова, изпълнителен директор на АстраЗенека за България, и др. Шведските инвестиции в България са около 200 млн. евро, като с тяхна помощ са разкрити 8500 нови работни места.", "date": "2019.01.18", "title": "74% от шведските  фирми у нас планират  разширение на бизнеса"}
{"url": "https://www.24chasa.bg/novini/article/7252495", "text": "Поетесата Катарина Фростенсон, която е обвинена в разкриване имената на бъдещи лауреати на Нобелова награда за литература, напусна Шведската академия, предаде ТАСС, цитирана от БТА. В информация на сайта на академията се казва, че поетесата ще получава около 13 000 шведски крони (1500 долара) месечно до края на дните си. В информацията се уточнява, че Фростенсон, която 26 години бе член на академията, е отговорна за разкриване на професионални тайни пред свои близки. През месец май м.г. Шведската академия реши да отложи за 2019 г. присъждането на Нобеловата награда за литература за 2018 г. след скандала със съпруга на Фростенсон, известния деец на културата Жан-Клод Арно. Осемнадесет жени го обвиниха в сексуален тормоз и сексуално насилие. Извършеното по този повод разследване установи, че някои членове на академията са нарушили строгото правило да не разгласяват името на бъдещия лауреат преди официалното съобщение. Катарина Фростенсон предпочете да напусне Шведската академия, се казва в информацията. Двете страни стигнали до споразумение, в съответствие с което поетесата и преводачка ще получава пожизнена компенсация.", "date": "2019.01.18", "title": "Поетеса, разкривала бъдещи лауреати на Нобелова награда, напуска академията"}
{"url": "https://www.24chasa.bg/novini/article/7252493", "text": "32-годишен треньор по конна езда от София е арестуван за изнасилване и блудство с 2 малолетни момичета в клуба, където преподава. С едно от момичетата се харесвали и започнали интимна връзка, въпреки че детето било под 14 г., казва източник на “24 часа”, запознат с разследването. Заради възрастта ѝ мъжът е обвинен, че е блудствал с нея от началото на май 2017 г. до края на септември м.г. Освен това треньорът имал интимни отношения и с друга своя възпитаничка на същата възраст. Той блудствал с нея няколко пъти от декември 2017 г. до средата на януари 2018 г. Тогава и я изнасилил веднъж. Треньорът е задържан, след като родителите на момичетата научили за отношенията им с него.", "date": "2019.01.18", "title": "Арестуваха треньор по езда от София за изнасилване на малолетна"}
{"url": "https://www.24chasa.bg/novini/article/7252299", "text": "Личен асистент ще се грижи и ще води на лекар възрастните хора или инвалиди, които не могат да се обслужват сами. Той ще е безплатен само за хората без доходи, предвижда Законът за социалните услуги, който в петък депутатите приеха на първо четене. Той трябва да влезе в сила от 2020 г. За инвалидите и възрастните, които имат доходи, се очаква държавата да регламентира такси за помощник и асистент, които ще зависят от възможностите им. Законът за социалните услуги е третият ключов проект за хората с увреждания. Той предвижда до 30 дни в рамките на една година родителите на деца с увреждания и членове на семейства, които полагат грижи за инвалиди или възрастни, да може да оставят своя близък в социална услуга или да получат заместваща грижа в домашна среда. Ако детето или възрастният човек е с 90 и повече процента увреждане, първите 14 дни ще са безплатни. Разписани са и други безплатни услуги - обучения за родители на деца с увреждания или други проблеми, превенция на изоставянето на деца, ранната интервенция на уврежданията за деца, подслон за жертви на домашно насилие и трафик, приюти за бездомни. За да получат достъп до тези социални услуги, хората ще трябва да отидат до общината и там експертите ще преценят коя е подходяща за тях. Социалните услуги, предоставяни от държавата, ще са безплатни за децата, младежите от домовете, както и за хората без доходи. Ще се направи и карта на нуждите от социални услуги във всяка община. Ще се приеме и Наредба за качеството на социалните услуги, в която ще се определят стандартите. В подзаконова наредба ще бъдат въведени минимални изисквания за заплащането на работещите в социалните услуги. “Какъвто и закон за социалните услуги да приемем, той ще си остане рамков и пожелателен, ако не го обезпечим финансово”, предупреди левият депутат Георги Гьоков. “Държавата има ангажимент за финансиране на всички включени в националната карта услуги, като покрива не само разходите за тях, но и тези за насочване към ползването на услугата”, увери социалният министър Бисер Петков.", "date": "2019.01.18", "title": "Само инвалиди без доход няма да плащат за асистент или помощник (Обзор)"}
{"url": "https://www.24chasa.bg/novini/article/7252336", "text": "Във Вашингтон започна срещата на американския държавен секретар Майк Помпейо с Ким Йон Чхол, високопоставения пратеник на севернокорейския лидер Ким Чен Ун, предаде Франс прес, цитирана от БТА. Двамата разговарят в хотел в американската столица. Разговорът им е от голямо значение за евентуална втора среща на върха на Тръмп с Ким Чен Ун. Възможно е днес севернокорейският емисар да се срещне в Белия дом и с Доналд Тръмп. Тръмп и Ким Чен Ун се срещнаха за първи път на 12 юни миналата година в Сингапур. Това беше първата среща на върха на действащ американски президент и севернокорейски лидер. Тя приключи с ангажимент на севернокорейския лидер за пълна денуклеаризация на Корейския полуостров. Но след това преговорите за постигане на това обещание забуксуваха и конкретните постижения се броят на пръстите на едната ръка, отбелязва Франс прес. Ким Йон Чхол трябваше да посети Вашингтон в началото на ноември, но тогава визитата му беше отменена в последния момент.", "date": "2019.01.18", "title": "Помпейо прие пратеник на Северна Корея в хотел във Вашингтон"}
{"url": "https://www.24chasa.bg/novini/article/7252329", "text": "Холандският премиер Марк Рюте заяви днес, че е казал на британската министър-председателка Тереза Мей, че не вижда как сегашната сделка за излизане на Великобритания от Европейския съюз може да бъде \"пипната\", предаде Ройтерс, цитирана от БТА. Рюте заяви, че казал това на Мей по телефона вчера, след като сделката беше отхвърлена от британския парламент. \"Аз казах: \"Не виждам как сегашната сделка може да бъде пипната\", заяви той пред журналисти. По думите му Мей \"наистина очаква Брекзитът да се осъществи на 29 март\". Председателят на Европейския съвет Доналд Туск заяви в Туитър, че днес е обсъдил по телефона с Мей \"следващите стъпки от британска страна\" по въпроса за Брекзит.", "date": "2019.01.18", "title": "Рюте към Мей: Трудно е да се промени отхвърленото споразумение за Брекзит"}
{"url": "https://www.24chasa.bg/novini/article/7250474", "text": "Една планинска махала се прочу тези дни покрай снимка на мъж от Ловеч, захвърлил дрехите си и застанал, както майка го е родила, пред табелата ѝ. Мъжът, макар и отдавна живеещ извън България, не е загубил балканското си чувство за хумор и гордо позира пред надписа, указващ, че това зад него е квартал “Попишка” на Троян. Фотото с голия Йонко Петков стана сензация във фейсбук и отприщи лавина от лайкове и споделяния. Той пък си призна, че не е търсил подобен ефект, а просто бил провокиран от името на табелата и се пошегувал с него и със себе си В “Попишка” не знаят за внезапно споходилата ги известност, но определено са хора веселяци. Потвърждава го и първият, когото екип на вестника ни спира по средата на квартала. За наш късмет Михаил Ангелов е не само словоохотлив, но и с кеф разказва историята на някогашната махала, издигнала се днес до квартал на Троян. От него разбираме, че в “Попишка” живеят около 120 души и никой не се впечатлява от името на родното им място. Къщите на махалата са се сипнали от двете страни на едноименната река Попишка и по протежението на единствената 3-километрова ул. “Нейчо войвода”. На пръв поглед в безредното им разположение все пак се вижда някаква подреденост, подсилвана от тук-там белеещите се нови вили. Някога в далечни времена махалите били две - горна и долна. В горната живеели богаташите, а в долната - бедняците. Там, при заможните, имало манастир. “В святото място служел един поп. Ама туй не го записвайте”, брани честта на махалата разказвачът, след което продължава с тънка усмивка. Веднъж попът се напил и хукнал гол-голеничък от горната махала към долната. След него заподскачали една сюрия дечурлига, викайки: “Поп по пишка! Поп по пишка”, и оттам тръгнало името на махалата.   През годините на социализма то не се понравило на партийните другари и те го сменили. Всъщност тогава махалата “пораснала” до квартал, който кръстили на ремсиста Христо Цонковски. Бил около 20-годишен, когато го разстреляли фашистите, но преди това проектирал пътя, разделящ махалата на две. След 1989 г. хората в махалата върнали старото име на селището си. Някои се опитвали да попроменят звученето му на Попешка, но местните не се съгласили. “И знаете ли защо? Защото нямаме основание да се срамуваме. Оттук са излезли петима генерали, имало е много опълченци, участници във войните”, присъединява се към разговора ни Димитър Димитров. Сетне отскача до дома си, за да ни покаже стрелковата книжка на дядо си - участник в легендарния 34-и Троянски пехотен полк. Имената на всички герои са обезсмъртени върху нова паметна плоча, монтирана пред старо оръдие. Попишчани съхраняват и помнят историята си. История има дори в много от къщите, които са запазили автентичния си облик. Под откъртената на места мазилка се виждат основите от преплетени пръти - така се е строяло в миналото. “Къщата, в която живея, е на 200 години”, казва бай Михаил. И си припомня как баба му разказвала що знаела от своята баба: как са купили къщата през 1921 г., как са отглеждали челядта си, какви геройства са вършили през турско негови деди.   Димитър пък допълва, че тук имало най-много прякори, където цели родове били кръщавани на животни. Такива били Въшките, Кенгурата, Соколите, Котките, Кучетата, Пъловете ( ), Мечките и други представители на фауната. Покрай това мъжът разкрива, че прадядо му е бил даскал и училищен настоятел, а бащата на Михаил бил счетоводител на кметството. Тези спомени водят до други - двамата ни събеседници се връщат към детските лудории, защото в подновената сграда, пред която сме застанали, някога се помещавало кметството. “Имаше табела: Кметство м. Попишка. Взехме бяла боя и заличихме по-то, остана само другото”, разсмиват се зевзеците. “Казват хората, че ако попишчанин те хване за пръста, най-добре си късай ръката до лакъта и бягай - няма отърваване”, допълва Димитър. После разкриват още една от веселите страни на хората в махалата. В горния ѝ край имало площад с интересно име. Предлагат да ни го покажат. Когато се изкачваме дотам, се оказва, че определението площад е силно преувеличено - то си е най-обикновено, при това маломерно кръстовище. Изглежда, това май пак е част от балканджийския хумор на местните, защото така нареченият площад се казвал “Забравени от Бога”. Само че табелата отдавна е заличена от времето. След тази среща за пореден път се убеждаваме, че балканджиите са по-широко скроени - в душите си кътат и доброто, и лошото, което преживяват с усмивка. И това им е помогнало да оцелеят и да ги има и днес - мъдрите жители на махалата със странното име Попишка.", "date": "2019.01.18", "title": "Снимка на гол прослави квартал “Попишка”, кръстен на ремсист по време на социализма"}
{"url": "https://www.24chasa.bg/novini/article/7252364", "text": "Индийската организация за космически изследвания няма първо да изпрати животни в космоса по примера на други страни, а ще изведе в орбита специално създаден за целта робот андроид, предаде ТАСС. Това заяви ръководителят на организацията Кайласавадиву Сиван, цитиран от БТА. Първият индийски самостоятелен пилотиран полет е насрочен за декември 2021 г. Както по-рано бе оповестено, първо се предвижда в орбита да бъдат изведени два космически кораба за изпитания в безпилотен режим - в края на 2020 г. и през юли 2021 г. С тези кораби се предвижда да бъде изведен в орбита роботът андроид. \"Нашият робот ще бъде идентичен на човека, ще може да прави всичко, което правят хората, макар и не в толкова широк смисъл\", заяви Сиван. Той отбеляза, че Индия разработва самостоятелно робота. По думите му, роботът е почти готов и ще участва в изпитанията в безпилотен режим, преди индийски екипаж да се отправи в космоса в края на 2021 г.", "date": "2019.01.18", "title": "Индия разработва робот андроид, който ще изпрати в космоса"}
{"url": "https://www.24chasa.bg/novini/article/7252392", "text": "Тежка катастрофа е станала преди минути на международния път Е-79 между Мездра и Ботевград,  Български ТИР с хасковска регистрация се е обърнал близо до село Ребърково. Камионът е пътувал към Дунав мост 2, когато по неясни на този етап причини самокатастрофирал вдясно по посоката на движението си. На мястото на инцидента е пристигнала полиция, пожарна и линейка. Спешните медици успели да стигнат до шофьора, но за съжаление той вече е бил починал. Не е изключено водачът на тежкия камион да е получил инфаркт по време на движение, но това тепърва ще се изяснява. Всеки момент на мястото на катастрофата се очаква да пристигне дежурен дознател. Пожарникарите изчакват разрешение, за да започнат да режат кабината и да извадят трупа на шофьора. По тази причина е възможно през следващия час да има временни затруднения на движението по международния път. От пътна полиция увериха, че ще направят всичко възможно да бъде блокирана само едната лента на пътя, а в другата да регулират трафика.", "date": "2019.01.18", "title": "Тежка катастрофа между Мездра и Ботевград, има загинал"}
{"url": "https://www.24chasa.bg/novini/article/7251751", "text": "Белгийското правителство е изготвило мерки, които ще бъдат приложени, ако Великобритания се оттегли от ЕС без споразумение, съобщиха местни медии. Мерките засягат работата на министерствата на външните и вътрешните работи, на икономиката и на финансите, надзора по храните, превозите. Предвижда се назначаването на още 245 митничари, освен вече осигурените 145 нови бройки, както и на 21 служители на министерството на икономиката. В граничните служби ще бъдат разкрити още 40 работни места. Белгия ще трябва да изпрати в Лондон представител за обмен на разузнавателни данни, информира БТА. Предприемането на посочените мерки изисква увеличение на федералния бюджет за тази година с 21 милиона евро. Правителственото постановление е изпратено за съгласуване и се очаква да бъде прието по спешна процедура от парламента.", "date": "2019.01.18", "title": "Белгия се подготвя за оттеглянето на Великобритания от ЕС без споразумение"}
{"url": "https://www.24chasa.bg/novini/article/7252307", "text": "Външният министър на Кипър Никос Христодулидис е изразил оптимизъм, че САЩ скоро ще започнат да вдигат десетилетното оръжейно ембарго срещу страната, защото Вашингтон признава приноса на Кипър за укрепването на стабилността и сигурността в Източното Средиземноморие, съобщава Асошиейтед прес, цитирана от БТА. Пред агенцията Христодулидис е казал, че Вашингтон вижда \"добавената стойност\" на това да позволи на Кипър за придобие военно оборудване, което би засилило способностите му да укрепва регионалната сигурност. Кипърският външен министър е заявил още, че е изпратил към руския си колега посланието, че по-силните връзки с Вашингтон не трябва да бъдат тълкувани като \"предопределящи\" за кипърските отношения с която и да било друга страна. Христодулидис е добавил, че кипърската външна политика не участва в антагонистична игра. Той е казал също, че САЩ и някои страни от ЕС имат желание да се присъединят към енергийните сътрудничества, които Кипър е установил със съседни страни, включително Египет, Йордания и Израел.", "date": "2019.01.18", "title": "Кипър очаква САЩ да вдигнат оръжейното ембарго срещу страната"}
{"url": "https://www.24chasa.bg/novini/article/7252316", "text": "Съпругата на бившия ръководител на \"Интерпол\" Мън Хунвей, който е обвинен в корупция в Китай, казва, че е заплашвана и иска политическо убежище във Франция, предаде Франс прес, като се позова на френското \"Радио Франс\" и на в. \"Либерасион\", съобщи БТА. Мън Хунвей изчезна в края на септември при завръщането си в родината си. После Пекин съобщи, че го разследва за корупция. На 7 октомври Мън Хунвей подаде писмено оставка като ръководител на Интерпол. Неговата съпруга Грейс Мън, която остана в Лион, където се намира централата на Интерпол, казва, че се нуждае от помощта на френското правителство и казва, че е била жертва на опит за отвличане. Тя обяснява, че в началото на октомври в дома й дошли двама китайски бизнесмени. Те поискали от нея да ги придружи до Чехия с частен самолет. Тя отказала. Два дни по-късно те се върнали, за да й предложат \"обиколка с тях из европейски градове\". \"След опита за отвличане, предупредих полицията, която ме постави под защита заедно с децата ми - седемгодишните ми близнаци\", казва госпожа Мън и добавя, че днес ще отиде във Френската служба за защита на бежанците. Още миналия октомври Грейс Мън каза, че се страхува за сигурността си и обвини китайското правителство в \"политическо преследване\". Китайската Национална комисия за надзор, която разследва случая на Мън Хунвей, има правото да държи на тайно място заподозрените в продължение на 6 месеца, без да информира семействата им или да им осигури достъп до адвокат. Китайските власти по принцип пречат на близките на свалени от власт китайски ръководни кадри да правят изявления. Ето защо изявленията на Грейс Мън пред медиите са необичайни и несъмнено са неудобни за Пекин, отбелязва Франс прес. Изборът на Мън Хунвей начело на Интерпол в края на 2016 г. беше възприет като победа за Китай въпреки безпокойството, което това породи у правозащитниците. През ноември \"Интерпол\" избра за свой ръководител южнокорееца Ким Чен Ян.", "date": "2019.01.18", "title": "Съпругата на бившия шеф на \"Интерпол\" иска убежище във Франция"}
{"url": "https://www.24chasa.bg/novini/article/7252315", "text": "Ако утре в Сърбия се свика референдум по въпроса \"Подкрепяте ли членство на Сърбия в ЕС?\", 55 процента от сръбските граждани биха гласували с \"да\", 25 на сто биха били против, а по 10 процента не биха гласували изобщо или не знаят как да отговорят. Това са резултатите от най-новото проучване на общественото мнение, извършвано на всеки шест месеца от министерството за европейската интеграция, предаде Танюг, цитира БТА. В проучването, извършено по стандартите на Евробарометър, са участвали 1050 пълнолетни граждани. Цели 75 процента от анкетираните, седем процента повече отколкото преди шест месеца, подкрепят реформите, необходими за приемане на Сърбия в ЕС. Двайсет и пет процента от гражданите са отговорили, че ЕС е най-големият донор на Сърбия в периода от 2000 до днес, на второ място са гражданите, посочили Русия - 23 процента, на трето са гражданите, посочили Китай - 19 процента, а девет на сто са посочили Япония. Всички позитивни асоциации с ЕС имат тенденция на увеличение. 49 на сто свързват понятието ЕС с по-добро бъдеще за младите, по-добър живот, по-висок стандарт, благосъстояние, пътувания, показват резултатите от проучването.", "date": "2019.01.18", "title": "Проучване: \"За\" членство в ЕС се обявяват 55% от сръбските граждани"}
{"url": "https://www.24chasa.bg/novini/article/7252000", "text": "\"Администрацията в България далеч не е сред най-многобройните в Европа, но има логика броят на заетите в нея да бъде намален. Опитваме се оптимизацията да стане по интелигентния начин. По предложение на министрите започваме с 1600 щатни бройки, но процесът ще продължи. Към април ще сме готови с анализите и оттам ще имаме информация за дублиращи се звена, които изпълняват едни и същи функции. 1600 души е малко под 2 процента от цялата администрация. Но това е само първата вълна от съкращения\". Това обяви вицепремиерът Томислав Дончев в предаването \"Лице в лице\" по   И не отрече, че има напрежение сред администрацията. Дончев обясни, че съкращенията за никой не са приятни, но администрацията отдавна трябва да бъде оптимизирана. Тя е създавана за друго време, когато комуникациите са били по-слаби. „През пролетта – март-април, ще сме готови с функционален анализ, за да се види и къде има излишни звена, защото имаме дублиране. Не става дума за юристи, счетоводители и IT специалисти, а за звена, които изпълняват едни и същи функции”, коментира вицепремиерът. Томислав Дончев коментира и строежа на АМ „Хемус” без обществени поръчки. „Законодателството казва, че може по този начин да се строи. Възложителят има право на ниво европейско законодателство да възлага без конкурентна процедура, без процедурите, които са уредени в закона. Това е законно. Практика в редица държави е. Най-важно е да се построи „Хемус” с добро качество на добра цена и законно. А и строежът на магистрала се вижда от всички и е публично колко пари са изхарчени. Ще контролираме”, отбеляза вицепремиерът. \"Имаме непроведен разговор в обществото ще развиваме ли ски-туризма в България. Има две непримирими точки и си струва да потрошим няколко месеца, за да потърсим относителен компромис\", добави Дончев.", "date": "2019.01.18", "title": "Дончев: Започваме съкращенията на чиновници с 1600 щатни бройки (Обновена)"}
{"url": "https://www.24chasa.bg/novini/article/7252118", "text": "Председателят на Комисията по разузнаване в долната камара на американския Конгрес днес заяви, че ще направи нужното за проверка на медийна информация, че президентът Доналд Тръмп е наредил на личния си адвокат Майкъл Коен да излъже Конгреса за преговорите по инвестиционен проект в Москва по време на изборите през 2016 г., предаде Асошиейтед прес. Конгресменът демократ от Калифорния Адам Шиф заяви, че твърденията, че Тръмп е поискал от Коен да лъже, за да възпрепятства разследването и да прикрие бизнес отношенията си с Русия, са едни от най-сериозните до момента. Ще направим необходимото, за да разберем дали това е вярно, каза той, предава БТА. Информационният сайт \"БъзФийд\" разкри снощи, позовавайки се на два анонимни източника от федералната полиция, че Тръмп е поискал от Коен при изслушването му в Конгреса през 2017 г. да излъже за разговорите по предприемачески проект в Русия, отбелязва Франс прес.", "date": "2019.01.18", "title": "Опозицията иска разследване дали Тръмп е искал от адвоката си да излъже в Конгреса"}
{"url": "https://www.24chasa.bg/novini/article/7252163", "text": "Еврокомисарят за разширяването Йоханес Хан е заявил днес в Тирана на среща с премиера Еди Рама, че борбата против организираната престъпност и корупцията остава приоритет в отношенията между ЕС и Албания, предаде агенция МИА,  цитирана от БТА. В съобщение на Делегацията на ЕС в Тирана се подчертава, че Хан и Рама са разговаряли за напредъка в реформите, свързани с интеграцията на страната в ЕС, и за най-новите политически събития в региона. Еврокомисарят е заявил, че е важно появилият се миналата година добър импулс да продължи. Хан е добавил, че реформата в правосъдието продължава да дава резултати и подчертал, че институционалната реформа на съдебната система трябва да завърши през следващите няколко седмици. Той е изтъкнал предприетите неотдавна действия против организираната престъпност, но посочил, че преследването и наказването на извършителите трябва да продължи. Еврокомисарят посочил също, че конструктивният политически диалог между всички политически партии и готовността за съвместна работа в интерес на всички албански граждани е от съществено значение за европейското бъдеще на Албания. Хан призовал парламентарно представените партии да постигнат договореност за изборните реформи.", "date": "2019.01.18", "title": "ЕС натиска Албания да продължи борбата с престъпността и корупцията"}
{"url": "https://www.24chasa.bg/novini/article/7252171", "text": "Турски съд осъди съдия, носител на награда за човешки права, на 10 години затвор заради връзки с движението на живеещия в САЩ ислямски проповедник Фетхуллах Гюлен, когото Анкара обвинява за организирането на опита за преврат през юли 2016 г., предаде Ройтерс, като се позовава на Анадолската агенция, съобщи БТА. Мурат Арслан, който се намира в затвора от 22 месеца, бе осъден за членство във въоръжена терористична организация, след като прокурорите го обвиниха, че е използвал мобилното приложение Байлок /ByLock/. Смята се, че приложението е използвано за подготовката и реализирането на опита за преврат. Парламентарната асамблея на Съвета на Европа /ПАСЕ/ присъди през 2017 г. . на Арслан, който тогава бе в затвора, Наградата за човешки права \"Вацлав Хавел\". Това решение накара Турция да заяви, че ще намали финансовите средства, които предоставя за ПАСЕ. Арслан е бивш председател на Съюза на съдиите и прокурорите в Турция - асоциация, която бе закрита с указ на правителството по време на чистките след опита за преврат. След опита за преврат турските власти арестуваха близо 77 000 души и уволниха или временно отстраниха от работа над 150 000 военни, държавни служители и други лица заради предполагаеми връзки с движението на Гюлен. Правозащитни групи и западните съюзници на Турция изразяват безпокойство от мащаба на чистките, като изтъкват, че Ердоган е използвал опита за преврат като претекст за разправа с инакомислещите.", "date": "2019.01.18", "title": "Турция осъди на 10 години затвор съдия, получил награда за човешки права"}
{"url": "https://www.24chasa.bg/novini/article/7252161", "text": "Спасен е само един от летците на двата руски изтребителя \"Су-34\", а предишната информация за втори спасен не се потвърждава. Това съобщи днес министерството на отбраната в Москва, предаде ТАСС, цитирана от БТА. Спасеният щурман на единия от двата \"Су-34\", сблъскали се във въздуха над Японско море, е евакуиран с медицински самолет \"Ан-26\" към Хабаровск. Състоянието му е удовлетворително и няма заплаха за живота му. По-рано днес два многоцелеви изтребителя бомбардировача \"Су-34\" при изпълнение на учебно-тренировъчни полети се сблъскаха във въздуха над Японско море на 35 км от брега. По предварителни данни екипажите и на двата самолета (четирима души) са успели да се катапултират. В издирвателно-спасителната операция при тежки метеорологични условия участват бойни кораби и авиация, както и граждански плавателни съдове. Следственият комитет на Русия е определил причината за катастрофата като \"нарушение на правилата за полети и подготовката за тях\". Източник от министерството на отбраната каза, че се разглежда версията за пилотска грешка.", "date": "2019.01.18", "title": "Спасен е само един от летците на руските изтребители, сблъскали се над Японско море"}
{"url": "https://www.24chasa.bg/novini/article/7252206", "text": "Повече от половината разновидности на дивото кафе са на ръба на изчезване заради глобалното затопляне, пише екип от учени от Великобритания, Австралия и Аржентина в доклад, публикуван в списание Science Advances, информира Нова телевизия. Изследователите правят извод, че около 60% от всички известни видове кафе може да изчезнат в близко бъдеще. Насажденията от кафе са унищожавани от честите дъждове, вредители и заболявания, а проблемът е толкова сериозен, че до 2050 година световното производство на кафе може да спадне наполовина.", "date": "2019.01.18", "title": "Кафето изчезва заради глобалното затопляне"}
{"url": "https://www.24chasa.bg/novini/article/7252231", "text": "Приходите от международен туризъм възлизат на 3,6 млрд. евро в периода януари- ноември 2018 г. Това показват данните на БНБ, публикувани днес и цитирани от пресцентъра на министерството на туризма. Ръстът, който се отчита е 6,6% спрямо януари-ноември година по-рано. През 11-те месеца на 2018 г. чуждестранните туристически посещения у нас са повече от 8,834 млн., като нарастват с 4,9 на сто в сравнение със съответния период на предходната година. Данните са много положителни и показват, че усилената работа на туристическата администрация и бизнеса да се привличат все повече висококатегорийни чуждестранни посетители, дават резултат. Показателно е, че ръстът на приходите изпреварва нарастването на броя на туристическите визити, коментира министърът на туризма Николина Ангелкова. И допълни, че данните са стимул да продължаваме активната политика за популяризиране на България като дестинация за четири сезона. През 11-те месеца на 2018 година постъпленията устойчиво нарастват, очакваме тази тенденция да се запази и за декември и да отчетем успешна година за сектора, посочи още министърът. Само за ноември 2018 г. постъпленията на международен туризъм са повече от 140 млн. евро. Отчита се увеличение от 2,3 на сто спрямо същия месец година по-рано.", "date": "2019.01.18", "title": "3,6 млрд. евро са приходите от международен туризъм, отчитат ръст от 6,6%"}
{"url": "https://www.24chasa.bg/novini/article/7252255", "text": "Новата версия 1.11 на мобилното приложение  , която вече е налична за   и ще бъде налична за   в близките дни, предлага още удобства и възможности за потребителите. Версията е достъпна за потребители със смартфони с операционни системи Android 4.4 и iOS 9 или по-нови. Клиентите на абонаментните планове на Теленор, вече могат да получат справка за потреблението си под формата на PDF файл от секция „Сметки“ на приложението. Справката съдържа обобщена информация за таксуваните услуги и потреблението по дадена фактура, издадена за мобилния номер, с който се ползва мобилното приложение. В случай че клиентите са заявили и ползват услугата „Детайлна справка на потреблението“, в справката ще се съдържа и подробна информация за проведените разговори, изпратените съобщения и ползвания мобилен интернет. Услугата „Детайлна справка за потреблението“ е налична за абонатите на Теленор, които са заявили получаването ѝ. Клиентите, които не са заявили това, могат да го направят в магазин на Теленор, чрез обаждане до кратък номер 123, чрез портала   или чрез портала за бизнес клиенти на оператора. Услугата не се предлага за потребители на предплатените услуги на Теленор. С цел по-добра защита на информацията на потребителите, получаването на справка за потреблението чрез приложението ще е възможно чрез въвеждане на еднократен код, който потребителят ще получи чрез SMS. Също така, Теленор съветва своите клиенти да защитят допълнително своята информация като активират ПИН код за достъп до цялото приложение MyTelenor. Тази опция е налична в меню „Настройки“ в секция „Профил“ на приложението. Друга новост в тази версия на MyTelenor е удобството да се маркира по подразбиране банковата карта, която е използвана последно за плащане на месечна сметка (в случай че потребителят е запазил картата в профила си). Също така, потребителите на приложението вече ще получават и известия за наличието на нова версия на приложението.", "date": "2019.01.18", "title": "Още удобства и възможности за потребителите с новата версия на мобилното приложение MyTelenor"}
{"url": "https://www.24chasa.bg/novini/article/7252244", "text": "Испанските власти са решили частично да премахнат бодливата тел от загражденията, разположени по границата между испанските автономни анклави Сеута и Мелиля с Мароко, съобщи на пресконференция днес вътрешният министър на Испания Фернандо Гранде-Марласка, цитиран от ТАСС и БТА. Тези загражденията имат за цел да контролират потока от мигранти. \"Сигурност и хуманност - това е концепцията, с помощта на която ние ще укрепим сигурността на граничната система на Сеута и Мелиля чрез използване на технологични елементи, които не нанасят вреда на хората\", отбеляза министърът. Според него \"спазването на правата на човека и сигурността са напълно съвместими\". Във връзка с това правителството е одобрило замяната на бодливата тел, за да \"гарантира сигурността на границата\" с не толкова радикални средства. Двата анклава Сеута и Мелиля са разположени на африканския бряг и имат статут на автономни испански градове. Поради географското си положение миграционният проблем е сред главните за тях. За контрол на потока от бежанци и нелегални мигранти от Африка по границата им с Мароко са издигнати високи заграждения с бодлива тел. Въпреки това зачестяват случаите оградата да бъда щурмувана от мигранти и някои от тях успяват да се прехвърлят през нея.", "date": "2019.01.18", "title": "Испания маха частично бодливата тел от оградата между Сеута и Мелиля с Мароко"}
{"url": "https://www.24chasa.bg/novini/article/7252267", "text": "Мъж се самозапали днес на Вацлавския площад в Прага, където преди 50 години се самозапали студентът Ян Палах в знак на протест срещу съветската инвазия в Чехословакия, предадоха световните агенции, цитирани от БТА. Мъжът е получил 30 процента изгаряния по главата и ръцете, приет е в болница и е поставен в изкуствена кома. Според първоначална информация той е роден през 1964 г. Към 15 ч. той се полял със запалителна течност на площада и се е запалил. Минувачи успели да изгасят пламъците. Не се знае какви са били мотивите му.", "date": "2019.01.18", "title": "Мъж се самозапали в центъра на Прага (Снимки)"}
{"url": "https://www.24chasa.bg/novini/article/7252283", "text": "Косовският премиер Рамуш Харадинай поиска да бъде намалена заплатата му, на фона на стачките на работещите в здравеопазването и образованието в страната, които искат увеличение на възнагражденията си, съобщи агенция МИА, цитирана от БТА. \"Знам за стачките в здравеопазването и образованието, осъзнавам го, виждам и чета всеки ден за това. Единственото, които искам от служителите, които изготвят закона за заплатите в държавната администрация, е да се намали само една заплата, тази на премиера. Поисках да се увеличат заплатите във всички сектори, освен тази на премиера\", каза Харадинай на днешната си среща с представители на структурите на неговата партия, Алианса за бъдещето на Косово, в Митровица. Здравните работници са в стачка от миналия декември, а сега към тях се присъединяват хирурзите и ортопедите. Със същото искане, за увеличение на заплатите, от 14 януари стачкуват и всички държавни образователни институции в Косово.", "date": "2019.01.18", "title": "Косовският премиер Харадинай поиска да бъде намалена заплатата му"}
{"url": "https://www.24chasa.bg/novini/article/7252309", "text": "Полицията разследва смъртта на възрастна жена от Враца, съобщи  . По случая е арестуван синът й, който е с психични отклонения. Зловещата находка е направена преди около час в къща на метри от централния площад „Христо Ботев“ във Враца. Към момента причината за смъртта на жената не е изяснена, тъй като тялото е било в напреднал стадий на разложение. Предполага се, че тя е мъртва от дни. Когато видял полицейските служители пред вратата си, синът на мъртвата се опитал да избяга, но бил заловен от униформените. От пресцентъра на МВР във Враца потвърдиха информацията. Оттам обаче казаха, че разследването все още тече и официална информация се очаква да има едва утре в бюлетина на МВР. Пред къщата е отишла линейка, която да извози тялото към местната болница за аутопсия.", "date": "2019.01.18", "title": "Откриха разложения труп на жена във Враца, арестуваха сина й"}
{"url": "https://www.24chasa.bg/novini/article/7252042", "text": "“Дунарит” е придобит с пари от КТБ. За тези пари има подсъдими от организирана престъпна група с ръководител Цветан Василев. Нормално е този завод да е част то активите на КТБ, която е в несъстоятелност. Ако синдиците успеят да го продадат, с парите ще може да се плати на вложителите, чиито средства не са гарантирани”, каза зам.-главният прокурор Иван Гешев в петък. Той посочи, че \"Дунарит\" има запори от КПКОНПИ и от НАП, които защитават интересите на държавата. По-рано днес бизнесменът Емилиян Гебрев обяви, че изпратил есемес до премиера Бойко Борисов, за да му каже, че напрежението ескалира и става много неприятно. Той едва удържал работниците от “Дунарит”, които искали да протестират пред Министерския съвет. Гебрев съобщи това пред Националната следствена служба, където беше призован за получи новите си обвинения за придобиването на оръжейния завод. Той и още двама души са обвинени в пране на пари, защото са сключили сделката като са знаели, че той е финансиран с престъпни средства. “Определен кръг от лица полагат усилия Дунарит да не отиде при ощетените вложители от КТБ и при държавата. Прилагат адвокатски трикове, действия, които заобикалят запорите, включително и с увеличението на капитала. Искат да притежават завода и да получават приходи от него. Това е накратко ситуацията. Не ме интересува какво казва Гебрев, нито дали е свързан с Цветан Василев, а дали ще се докаже прането на парите от КТБ и този актив да отиде към НАП, към КПКОНПИ, към хората, които не са получили парите си от КТБ”, коментира още Гешев.", "date": "2019.01.18", "title": "Иван Гешев: \"Дунарит\" да се продаде и да се обезщетят вложителите в КТБ"}
{"url": "https://www.24chasa.bg/novini/article/7251912", "text": "Председателят на парламентарната група на ГЕРБ и зам.-председател на партията Цветан Цветанов проведе работна среща с посланика на Израел в България Н.Пр. Ирит Лилиан. Двамата обсъдиха двустранните отношения, като набелязаха действия за засилване на сътрудничеството на парламентарно ниво между двете държави, особено в сектор „Сигурност“ с цел обмен на добри практики, съобщиха от пресцентъра на ГЕРБ. Цветан Цветанов и посланик Лилиан дискутираха и предстоящото отбелязване на 27 януари на Международния ден в памет на жертвите на Холокоста. В тази връзка Цветанов подчерта, че подобни възпоменателни дати са от ключово значение не само за да не забравяме историята и научените от нея уроци, но и за да покажем истинския ефект, който езикът на омразата има в нашите общества и да не позволяваме той да се разпространява под каквато и да било форма.", "date": "2019.01.18", "title": "Цветанов и посланичката на Израел: Да не забравяме уроците на историята"}
{"url": "https://www.24chasa.bg/novini/article/7251916", "text": "Българин с Европейска заповед за задържане беше заловен в Италия, съобщи  . Патрул на карабинерите в Мелфи, Потенца, спрял за проверка в ранните часове на 17 януари автомобил с българска регистрация. Оказало се, че единият от пътниците е 27-годишен българин с Европейска заповед за задържане за грабеж, извършен през 2014 г. В колата е пътувал още един български гражданин, и двамата са без постоянно местожителство в Италия. При проверка на автомобила в багажника са намерени незаконно притежавани оръжейни инструменти. Българите са арестувани и им е повдигнато обвинение.", "date": "2019.01.18", "title": "Задържаха българин с Европейска заповед за арест в Италия"}
{"url": "https://www.24chasa.bg/novini/article/7251828", "text": "Районният съд в Казанлък се съгласи с искането на прокуратурата и наложи днес най-тежката мярка за неотклонение - задържане под стража, на 29-годишният Васил Станков, който през нощта срещу четвъртък се опита да избяга от рутинна полицейска проверка и бе задържан след преследване с автомобили в продължение на близо 250 км на територията на областите Стара Загора и Пловдив. Решението подлежи на обжалване пред Окръжния съд в Стара Загора, а мярката по закон не може да трае по-дълго от 2 месеца. Станков е обвинен за хулиганство на пътя, управление на автомобил след употреба на наркотични вещества и неизпълнение на полицейско разпореждане. Най-тежкото наказание по тези обвинения, което може да получи, е до 5 години лишаване от свобода. На 17 януари т.г. младият мъж, който е от старозагорското село Ракитница, бил с още двама свои приятели на казино в Стара Загора. На тръгване по ул. \"Гурко\" двама полицейски служители опитали да спрат автомобила им \"Пежо 307\", но Станков, който бил зад волана, не се подчинил и опитал да избяга. След преследване в село Калояновец обвиняемият блъснал полицейския патрулен автомобил \"Опел Астра\", като му нанесъл материални щети, и продължил с бягството си. Това му деяние, според прокуратурата, се отличава с изключителен цинизъм и дързост. Колата-беглец е спряна с помощта на лента с шипове, които спукали предните й гуми, след преследване в продължение на почти 250 километра. Когато пежото най-после е спряно, двамата съптници на шофьора се предават на полицаите без съпротива, но той бяга отново, вече пешком, и е открит 4 часа по-късно в землището на мъглижкото село Шаново с помощта и на полицейски кучета. Направената му там проверка с техническо средства показала, че той е употребил наркотици - метамфетамини. По време на екшъна не е използано оръжие, няма пострадали хора. Директорът на ОДМВР в Стара Загора старши комисар Стоян Стоянов обясни, че през цялото време колата на бегълците е била под контрол. Тя не била спряна веднага, за да бъде избрано такова място за действие, където няма риск да пострадат хора. Съдът прие, че дейнието на Васил Станков е с висока обществена опасност и че съществува вероятност той да се укрие, след като вече на два пъти е бягал от униформените - първо при опита да бъде спрян за проверка в Стара Загора и след това - при спирането на колата му с шипове на пътя между селата Ръжена и Ягода. Служебният защитник на Станков поиска по-лека мярка за клиента си с аргумента, че той е с чисто съдебно минало. Според адвоката, Васил Станков бил превърнат в престъпник от медиите. Самият той бил направил пълни самопризнания, но отричал да е карал пежото под влиянието на наркотици. Защитната му теза е, че пробата му не е взета веднага в колата, докато бил зад волана, а няколко часа по-късно, когато бил задържан в района на село Шаново след дълго издирване. Двамата спътници на Станков - 32-годишният Владимир М. и 23-годишният Денислав Д., които били с него в пежото през цялото време, остават само свидетели по делото. Те бяха пуснати днес от ареста, след като изтече времето за 24-часовото им полицейско задържане в края на екшъна от четвъртък сутринта.", "date": "2019.01.18", "title": "Съдът в Казанлък остави шофьора-беглец в ареста (Обновена)"}
{"url": "https://www.24chasa.bg/novini/article/7251744", "text": "В Плевен е проведена специализирана операция за предотвратяване, пресичане, разкриване и документиране на закононарушения, насочени срещу трафика на нелегални стоки и разпространението на фалшиви и контрабандни стоки, съобщиха от пресцентъра на МВР. В акцията са участвали служители на сектор \"Противодействие на икономическата престъпност\" и експерти на патентно ведомство. В склад, стопанисван от 52-годишна плевенчанка, проверяващите открили и иззели общо 234 артикула спортни стоки, носещи запазени търговски марки, които се предлагат за продажба без съгласието на притежателя на изключителното право. По случая е образувано досъдебно производство, уведомена е прокуратурата. Работата по досъдебното производство продължава.", "date": "2019.01.18", "title": "Откриха контрабандни спортни стоки в склад в Плевен"}
{"url": "https://www.24chasa.bg/novini/article/7251774", "text": "Русия е получила от германския външен министър Хайко Маас, който пристигна в Москва днес, документ с предложения относно положението в Керченския проток и възнамерява да го проучи, каза руският външен министър Сергей Лавров, цитиран от ТАСС, съобщи БТА. Лавров съобщи това на пресконференция след преговорите с германския си колега. \"Току-що получихме този документ и аз го видях за първи път в хода на (днешните) преговори. Няма да се впускам в подробности, ние трябва да го проучим\", каза той. Руският външен министър, цитиран от Интерфакс, разказа как преди повече от месец канцлерката Ангела Меркел е помолила президента Владимир Путин да разреши на германски специалисти да пристигнат в района на Керченския проток и да видят как се извършва преминаването на кораби през тази акватория с оглед на това, че е необходимо да се спазват нормите за сигурност. Путин се съгласил, а малко по-късно Меркел помолила германските специалисти да дойдат заедно с френски колеги, с което Путин отново се съгласил. Френско-германският екип и досега не е пристигнал, а според Лавров на днешните преговори Маас му предал предложението, което \"опакова това обикновено посещение в някакъв документ, който трябва да бъде съгласуван с Украйна\". Руският външен министър отбеляза, че Москва не смята за възможно участието на Украйна в някакви формати, отнасящи се до Керченския проток. \"Ако идеята се състои в необходимостта да се облече цялата тази ситуация в политическа процедура, в която решения ще взема украинската страна, то ние рискуваме да се окажем в същото положение, в което се оказа нормандският формат\", подчерта Лавров, цитиран от ТАСС. Четиристранният нормандски формат буксува вече месеци наред. Маас от своя страна уточни на пресконференцията, че е внесъл едва на днешните преговори новата оферта, която предлага Германия и Франция да се заемат с въпросите, свързани с осигуряването на свободното преминаване през Керченския проток. Поради това Москва не е могла да разполага с тази информация предварително.", "date": "2019.01.18", "title": "Лавров: Ще проучим документ с германски предложения за Керченския проток"}
{"url": "https://www.24chasa.bg/novini/article/7251758", "text": "Състав на Хасковския окръжен съд постанови временна мярка \"задържане под стража\" за срок до 40 дни спрямо гражданин на Киргизстан, който е обвинен за участие във въоръжена терористична групировка в Турция, предаде БТА. Рустем Юзбаши /36 г./ е издирван от турското правосъдие и с червена бюлетина от Интерпол. Според наличните досега материали по делото, той снабдявал с взривни вещества групировка в югоизточната ни съседка. Арестувани от властите в Турция трима членове на групировката са свидетелствали за участието на Юзбаши в престъпната организация. Рустем Юзбаши е бил установен по съвпадане на дактилоскопични отпечатъци и портретна снимка в център за мигранти в Бусманци. Преди това той е влязъл като бежанец от Турция у нас и не е имал документи за самоличност. Турция иска и екстрадиране на подозирания за тежкото престъпление. След получаване на необходимите документи в съда предстои да започне дело за екстрадиция по същество.", "date": "2019.01.18", "title": "Задържаха киргизстанец в Хасково, обвинен в тероризъм в Турция"}
{"url": "https://www.24chasa.bg/novini/article/7251752", "text": "Главният прокурор Сотир Цацаров участва в среща, организирана от премиера Бойко Борисов, с министъра на вътрешните работи на Турция Сюлейман Сойлу. Вътрешният министър на южната ни съседка е на еднодневно посещение в София. В хода на разговорите бяха обсъдени сътрудничеството в сферата на сигурността, борбата с тероризма, ограничаване на миграционния натиск, борбата с контрабандата и организираната престъпност. Това съобщиха от пресцентъра на прокуратурата.  Турският вътрешен министър посочи високото ниво на сътрудничество в областта на сигурността, което България и Турция са изградили. В срещата са участвали и министърът на вътрешните работи Младен Маринов и главният секретар на МВР Ивайло Иванов.", "date": "2019.01.18", "title": "Борисов, Цацаров и турският\nвътрешен министър обсъдиха борбата с тероризма"}
{"url": "https://www.24chasa.bg/novini/article/7251754", "text": "Споразумението между Русия и Сърбия за преминаването през сръбска територия на газопровода \"Турски поток\" и за разширяване на газовия терминал има стратегическо значение за Белград, заяви сръбският президент Александър Вучич в обръщение към нацията за резултатите от визитата на Владимир Путин, предаде ТАСС. Подписаното споразумение включва не само строителство на газопровода през Сърбия, но и разширяване на подземното газохранилище \"Банатски двор\" до 750 милиона кубически метра. \"Това ще направи територията на нашата страна много по-ценна, също така ще удовлетворим нуждите на страната ни от газ\", каза Вучич, цитиран от БТА. Газпром в най-скоро време ще започне изграждането на инфраструктура в Сърбия за газопровода \"Турски поток\", съобщи по-рано днес ръководителят на Газпром Алексей Милер пред телевизия Россия 1. Руският президент Владимир Путин заяви на пресконференцията с Вучич вчера, че Русия е готова да вложи около 1,4 милиарда долара за развитието на инфраструктурата в Сърбия за преминаване през тази страна на разклонение на \"Турски поток\". Вучич изрази задоволство и от военно-техническото сътрудничество с Русия. Русия ще ни достави тази година 10 вертолета - седем Ми-35 и три Ми-17 през тази година, съобщи сръбският президент. По думите му, като се прибавят закупените по-рано вертолети Н145М, страната ще има най-силната вертолетна група за последните 30 години. \"Какво още направихме - договорихме се за по-нататъшно модернизиране на нашите 14 МиГ-29 до поколение 4+ с най-съвременни радарни системи\", допълни президентът. През октомври сръбските ВВС получиха от Русия шест изтребителя МиГ-29, предоставени като военно-техническа помощ. Освен тях, Сърбия ще получи безплатно от Русия 30 танка Т-72 и 30 бронирани автомобила БРДМ-2. Обсъжда се и въпросът за системи за противовъздушна отбрана Бук-М1, Бук-М2 и зенитен ракетен комплекс \"Тунгуск\".", "date": "2019.01.18", "title": "Вучич: Газовият договор с Русия има \nстратегическо значение за Сърбия"}
{"url": "https://www.24chasa.bg/novini/article/7251802", "text": "По време на вчерашното си посещение в Белград руският президент Владимир Путин е загатнал за възможен нов сценарий за решаване на косовския въпрос, предполагащ участието на Русия и САЩ, каза бившият посланик на Сърбия в Беларус Сречко Джукич, цитиран от Танюг. Това произлиза от позицията на Путин, че посредничеството на ЕС в диалога между Белград и Прищина не е дало желаните резултати въпреки Брюкселското споразумение и очевидно трябва да се търси нов начин, предава БТА. Според Джукич трябва да се очаква предложение от страна на великите сили за решаване на косовския проблем. \"Това има своето обяснение, тъй като Западът маргинализира и почти не признава резолюция 1244, на основата на която е уреден досегашният статут на Косово, а за руската страна тя винаги е била и остана основа за решаване на косовския въпрос\", поясни дипломатът за Танюг. \"Това означава, че от съществуващата резолюция трябва да се направи изход към нова резолюция, която да бъде решение на косовския въпрос\", подчерта Джукич. Какво е посланието на Путин за косовския въпрос, според Джукич ще се разбере в близките дни. \"Без участието на Русия не може да се сложи точка на косовския въпрос\", каза в заключение той.", "date": "2019.01.18", "title": "Сръбски дипломат: Путин има нов сценарий\nза решаване на косовския въпрос"}
{"url": "https://www.24chasa.bg/novini/article/7251799", "text": "Френското правосъдие взе днес решение да започне процес срещу 14 души по обвинение, свързано с тероризма, предаде Франс прес. Става дума за лица, заподозрени в логистично подпомагане на извършителите на атентатите във Франция през януари 2015 г., предава БТА. Мишени на атентатите станаха редакцията на сатиричното издание \"Шарли Ебдо\" и еврейски магазин за хранителни стоки. Нападенията бяха първите от вълната на джихадистки терористични актове, отнели живота на общо 251 души. Извършителите им, братята Шериф и Саид Куаши и Амеди Кулибали, бяха убити от силите на реда. От общо 14 души, които ще бъдат изправени пред съда, 11 вече са в ръцете на френското правосъдие, а за трима е издадена заповед за арест. Разследването по случая ще продължи с фокус върху съучастниците на братята Куаши, най-вече тези в Йемен. Отговорност за нападението срещу \"Шарли Ебдо\" пое базираният в Йемен клон на терористичната организация Ал Каида.", "date": "2019.01.18", "title": "Френското правосъдие започва процес срещу 14-има за атентатите от януари 2015 г."}
{"url": "https://www.24chasa.bg/novini/article/7251384", "text": "\"Евроизборите ще бъдат индикация за това дали се разпада малката патриотична коалиция, но и сега се вижда, че тя не е стабилна\". Това каза днес в Казанлък вицепремиерът и министър на отбраната Красимир Каракачанов, който е и лидер на една от партиите в тази коалиция - ВМРО. Той се оплака, че коалиционните му партньори в нея не са го подкрепили вече на два пъти - по темата за покупката на американските военни самолети \"F-16\", с несериозни по думите му аргументи, и по \"циганския въпрос\". По въпроса за циганите той посъветва политиците у нас \"да спрат да се правят на политически коректни и да видят истината в очите\". \"На практика сега в България има две Българии - едната, която работи, спазва законите и си плаща данъците, и тази, която смята, че има само права и никакви задължения. Не е тайна, че от много години насам има проблем с част от циганското население в България. Каква ти тук обида - всеки ден има най-малкото притеснени хора от представители на този контингент. Наливаме милиарди за тяхната интеграция и ето ви резултата: през 2013 г. у нас непълнолетните майки са били 380, през 2017-а г. те вече са 3300. Няма да мълча, защото минаха всякакви граници\", бе категоричен пред журналисти Красимир Каракачанов. Като военен министър той призна, че има проблеми с охраната на някои от военните обекти в страната. \"Става въпрос за 12 обекта, на които Съвместното командване на силите, към което са те, избра частна фирма за охрана. Тя не се справя и въпреки препоръката ни, до момента договорът с нея не е прекратен. Ние вече имаме концепция как да се организира охраната на военните обекти - тези, в които се съхраняват въоръжение и опасни материали, да се поема от фирмата за сигуронст на министерството МОБА, а останалите - от частни охранителни фирми, защото няма как да минем изобщо без такива фирми\", обясни още Каракачанов. Той дойде в Казанлък, за да участва в тържествата по повод 130 години от създаването на 23 пехотен шипченски полк. Министърът награди с медал \"100 години от Първата световна война\" казанлъчани с принос към живота в армията, сред които бе и съсобственикът на оръжейната фирма \"Арсенал\" Николай Ибушев. В словото си пред събралото се множество министър Каракачанов посъветва младите хора да търсят примери за подражание в българската история и в подвизите на българския войник в миналото, вместо да имат чужди кумири.", "date": "2019.01.18", "title": "Каракачанов посъветва политиците да видят истината в очите по \"циганския въпрос\" (Обновена, снимки)"}
{"url": "https://www.24chasa.bg/novini/article/7251810", "text": "Във връзка с повишените температури и през днешния ден продължава миенето на столичните булеварди, съобщиха от пресцентъра на Столичната община. Миенето е една от мерките за намаляване концентрацията на фини прахови частици в града. Продължават и дейностите по отстраняване на наноси от регулите на пътните платна. През днешния ден екипите на почистващите фирми са мили локалното платно на бул. „България“, бул. „Овча купел“ и пл.“Ручей“. През почивните дни ще бъдат измити пътните платна на ул. „Житница“, бул. „Н.Мушанов“, площад „ Руски паметник“ и бул. „Скобелев“.", "date": "2019.01.18", "title": "Продължава миенето на столичните улици заради фините прахови частици"}
{"url": "https://www.24chasa.bg/novini/article/7251814", "text": "170 електронни магазини вече са обявени в НАП, съобщават от приходната агенция. Търговците, които използват собствени, наети е-магазини или публично достъпни онлайн платформи за продажби са длъжни да подадат информация за това пред Национална агенция за приходите до 29 март 2019 г. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си.  Подаването на информация става само по електронен път чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е. не засяга гражданите, които инцидентно са продали свои лични вещи, допълват от приходната агенция. Допълнителна информация за изискванията към е-търговците може да се получи на телефона на Информационния център на НАП 0700 18 700.", "date": "2019.01.18", "title": "170 електронни магазини обявени в НАП"}
{"url": "https://www.24chasa.bg/novini/article/7251051", "text": "Жън Джънфей, основател на китайския технологичен гигант \"Хуауей\" каза, че компанията вероятно ще удвои приходите си в рамките на пет години, тъй като трудностите, пред които е изправена днес, няма да окажат голямо влияние върху бизнеса ѝ, съобщава  . В интервю за китайска медия наскоро Жън каза, че компанията ще инвестира също 100 милиарда долара през следващите пет години в създаването на най-добрата мрежа в света и подобри нейната сигурност. По думите му, приходите на \"Хуауей\" се очаква да достигнат 125 милиарда тази година. Според 74-годишният предприемач, компанията е предвидила още преди 10 години трудностите, пред които е изправена днес. „Не сме изцяло неподготвени да се справим със ситуацията. Проблемите ще окажат известно влияние, но не в голяма степен.\", добавя той. Основана през 1987 г, компания \"Хуауей\" разшири бизнеса си през годините, който днес включва телекомуникационно оборудване, полупроводници, смартфони и решения за големи данни. Продуктите ѝ са достъпни в повече от 170 държави и региона, а служителите на компанията наброяват 180 хиляди по целия свят.", "date": "2019.01.18", "title": "Основателят на \"Хуауей\" предвижда удвояване на печалбите на компанията до 5 години"}
{"url": "https://www.24chasa.bg/novini/article/7251833", "text": "Как работи тя? Хaуала в превод от арабски може да означава промяна, замяна, обмен, превод, прехвърляне на средства, промяна на собственост и т.н. В Европа тази дума се използва за описание на древна система за прехвърляне на парични средства. Тя съществува още преди исляма, но е развита през Средновековието и се разраства с налагането на исляма по света заради необходимостта от финансиране на търговски дела на големи разстояния. Така системата хауала се повлиява и става част от ислямското правораздаване, шариата. Хауала се гради основно върху доверие между отделните лица по веригата. Така тя започва да служи на арабските търговци и керванджиите, които вместо да носят големи суми и ценности по целия път, излагайки се на риск, използват това средство - отложено разплащане срещу гаранция. Така плащането се извършва не в момента, а чрез възможността страните да се разплатят по-късно чрез изграденото помежду им доверие. Така например първият по веригата насочва втория да потърси трето лице, което вече става длъжник вместо него. Системата хауала е всъщност прехвърляне на дълг между субекти, които погасяват задълженията си чрез поръчител. Финансови операции от този тип у нас започват по-масово през 2013 г. по данни на финансовото разузнаване. Засечени са много на брой парични преводи по едно и също време от много различни хора, които видимо нямат връзка по между си от разни места, които не са далеч едно от друго. Повечето от хората, които го правят са бежанци от Сирия или нелегални мигранти от различни арабски страни, Афганистан Пакиснат и Иран, които временно живеят в България или просто преминават от тук на път за Западна Европа.", "date": "2019.01.18", "title": "Първо и единствено в \"24 часа\"! Как работи системата хауала, ползвана от терористите"}
{"url": "https://www.24chasa.bg/novini/article/7251856", "text": "Една след друга, държавите от Европейския съюз харчат милиони, наемат хиляди работници и издават спешни постановления, за да се справят с все по-голямата вероятност на 29 март Великобритания да напусне блока без план. Брекзит без сделка може да разтърси останалата част от континента по начини, за които много европейци досега не са си и представяли, от объркан въздушен трафик до парализирани пристанища и милиони работници, поставени в правна неопределеност. Франция харчи 50 млн евро, за да засили сигурността на летищата си и в Евротунела и наема стотици допълнителни митнически служители. Португалия отваря специални ленти на летищата за британски пътници, основният източник на туристи. Холандия търси методично квалифицирани ветеринари, които да извършват нови проверки върху вноса на живи животни. Германия спешно обсъжда как да решава бюрократичните проблеми, ако има Брекзит без сделка. Правителствата от европейския атлантически бряг до Черно море подготвят правила за британските граждани, които живеят и работят в техните държави, за периода, когато те вече няма да се ползват от правата за пребиваване на граждани на ЕС и се надяват, че Великобритания върши същото за техните граждани. Великобритания, която може да бъде изправена пред най-големите проблеми, предвижда хиляди държавни служители и няколко милиарда лири за мерки за облекчаване на най-лошите последици - макар че официални представители могат само да предполагат какво точно ще се случи на 30 март, ако има Брекзит без сделка. След като тази седмица британският парламент с огромно мнозинство отхвърли сделката за развод на министър-председателката Тереза Мей, други правителства също се стягат за хаос. \"Силно вярваме\", че Великобритания ще напусне без сделка, обяви вчера френският министър-председател Едуар Филип, оповестявайки множество спешни мерки за справяне с тази перспектива. \"При тези условия нашата отговорност /.../ е да гарантираме, че страната ни е готова, че интересите на гражданите са опазени и защитени\". Френското правителство ще изгради нова инфраструктура и ще наеме нов персонал на летища и пристанища и в тунела под Ламанша. Компанията, която управлява Евротунела, казва, че една четвърт от цялата търговия между Великобритания и ЕС минава през тунела, който може да бъде важен контролен пункт в случай на Брекзит без сделка. Извънредните укази на Франция временно ще позволят на британски компании да превозват стоки във Франция и ще позволят на някои застрахователни и други финансови дейности да продължат във Франция, въпреки че Великобритания ще загуби достъпа си до финансовия пазар на ЕС. Изключителното прехвърляне на военно оборудване между двете държави също ще бъде позволено. В Берлин германските законодатели в четвъртък обсъждаха законопроект, който да разреши бюрократични проблеми, произтичащи от Брекзит. \"Искаме щетите, а със сигурност ще има щети от напускането на Великобритания, да бъдат колкото е възможно по-малки\", каза в сряда германският канцлер Ангела Меркел. \"Затова, разбира се, ще направим всичко, за да намерим порядъчно решение, но сме готови също, ако няма порядъчно решение\". Португалският министър-председател Антониу Коща каза вчера, че 80 процента от британските туристи пристигат на летища във Фару, Алгарве и Фуншал на архипелага Мадейра, където определени за тях специални гишета ще помогнат за избягване на забавяния. Холандските власти казват, че се надяват на най-доброто и се готвят за най-лошото. Митническата служба в момента наема около 900 нови служители. Службите, които се занимават с храни и защита на животните, търсят методично из Южна и Източна Европа квалифицирани ветеринарни лекари, които да проверяват вноса на живи животни. Правителството създаде онлайн гише за Брекзит и контролен списък на холандски компании, които правят бизнес с Великобритания - около 35 000 от които нямат опит в работа с държави извън единния пазар на ЕС. Румънските лидери се опитаха да уверят живеещите във Великобритания половин милион румънци, че няма да бъдат оставени на произвола на съдбата - но не дадоха конкретна информация. В момента Румъния е ротационен председател на ЕС. Чехия и Словакия подготвят закони за уреждане на краткосрочните права на британските граждани при Брекзит без сделка, докато холандците ще позволят на британските граждани, живеещи в страната, да останат 15 месеца и им предлагат възможността да кандидатстват за разрешения за престой. Във Великобритания, правителството обяви вчера, че поставя запасняци от армията в готовност за постоянна служба, в случай че страната напусне без сделка. Същевременно се назначават стотици допълнителни митнически служители и граничен персонал и бяха приети закони за подпомагане на продължаването на трансграничната търговия, като разрешения за шофьори на тирове. Много фирми взимат нещата в свои ръце и трупат стокови запаси. Великобритания казва, че гражданите на ЕС ще могат са останат временно въпреки Брекзит без сделка. Високопоставен представител на ЕС в момента обикаля всички столици на останалите 27-те държави от блока, за да оцени подготовката за Брекзит и да осигури помощ, където е необходимо, каза вчера говорителят на Европейската комисия Маргаритис Схинас. ЕС е издал 88 уведомления как конкретни сектори следва да се справят с вероятни спешни ситуации, произтичащи от Брекзит. \"Не поемаме никакви рискове\", каза Схинас. (БТА)", "date": "2019.01.18", "title": "Летища, митници, търговия: Европа се готви за хаотичен Брекзит"}
{"url": "https://www.24chasa.bg/novini/article/7251843", "text": "Смърт на един от частните обвинители отложи делото срещу  Пострадалият Данчо Каменаров, който единствен оцеля със средни телесни повреди след зловещата касапница, е починал, без да дочака правосъдие, стана ясно на поредното заседание в Окръжния съд. Той има наследница, която е в чужбина, и съдът даде време тя да встъпи в процеса като отложи делото за 1 март. Жестоката катастрофа стана в нощта на 25 срещу 26 ноември 2016 г. Тогава автомобилът на 41-годишния долнооряховчанин Тони Паунов пропада в канавка на пътя между Лясковец и Долна Оряховица. Мъжът моли за помощ приятели и на място пристигат 37-годишният Марио Начев, Николай Паралесов на 50 г. и 55-годишният Данчо. Четиримата се опитват да измъкнат закъсалата кола, когато в тъмнината ги връхлита \"Форд Мондео\". Зад волана е 33-годишния Бисер Арсов от горнооряховското село Върбица, който заедно с приятели се завръща от купон и отива да си допива в дискотека в Горна Оряховица. Фордът се е движел през нощта със 110,7 км/ч. Забива се в ладата, с която дошли помагачите. Четиримата приятели в това време са зад нея и ударът се оказва смъртоносен за Марио, Николай и Тони. Данчо е с тежки травми, но оцелява. Ранени са и пътуващите във форда. Бисер Арсов се опитва да натопи свой 19-годишен спътник, който избягал от произшествието, че той е бил на волана. Полицията обаче бързо установява, че това е лъжа. Назначената по делото ДНК експертиза установява, че по скоростния лост, кормилото и контактния ключ кървавите следи са от Бисер. Арсов е привлечен като обвиняем и изправен на подсъдимата скамейка за непредумишлено убийство на трима, причинено след употреба на алкохол - 1.28 промила и при шофиране с несъобразена скорост.Той вече е осъждан за шофиране пиян. Шофьорът се прочу с това, че след като не бе арестуван, напусна страната, но след време се яви сам в полицията в Горна Оряховица с топадвоката Марин Марковски. На предишното заседание пък заяви, че иска да даде обяснения, но само в присъствието на адвоката си Димитър Марковски, който не присъстваше в залата заради здравословни проблеми. Две години и два месеца след катастрофата той се явява в съда с патерици и отказва да разговаря с журналисти.", "date": "2019.01.18", "title": "Смърт на частен обвинител пак отложи\nдело срещу шофьор, убил трима на пътя край Лясковец"}
{"url": "https://www.24chasa.bg/novini/article/7251875", "text": "Турска благотворителна организация строи най-голямата джамия на Балканите в Тирана, съобщава Анадолската агенция, цитирана от БТА. В съобщение, публикувано днес, Турската фондация по религиозните въпроси, свързана с държавната Дирекция по религиозните въпроси, посочи, че джамията Намазгах в Тирана ще бъда завършена и открита до края на тази година. Турският президент Реджеп Тайип Ердоган присъства на церемонията по полагане на основите на джамията през 2015 г., припомня агенцията. Вярвам, че тази джамия ще бъде уникален символ на братството между нашите нации, заяви тогава турският президент. В съобщението се посочва, че 70 процента от строежа на джамията - \"100-годишна мечта на мюсюлманите в района\", вече е завършен. Джамията ще бъде с капацитет да побере 5000 богомолци вътре и още 5000 в комплекса към нея. Джамията се очаква да се превърне в един от символите на Тирана. Комплексът на джамията ще включва също бибилиотека, културен център, паркинг, място за провеждане на курсове за изучаване на Корана, изложбена зала, кафетерия и конферентна зала.", "date": "2019.01.18", "title": "Турция строи в Тирана най-голямата джамия на Балканите"}
{"url": "https://www.24chasa.bg/novini/article/7251877", "text": "Пациент беше арестуван, след като взе за заложник друг пациент в болница в Южна Германия, предадоха ДПА и ТАСС, цитирани от БТА. Полицията каза, че е задържала 40-годишен мъж, който взел за заложник 57-годишна жена в болница в град Дегендорф. Жената не е ранена. Мъжът, въоръжен с два ножа, се барикадирал с нея в помещение в болницата. Полицията установила контакт с него и в крайна сметка го обезвредила. При операцията никой не е пострадал сериозно. Няма информация за мотивите на мъжа. Той не е отправил някакви искания. Не е установено да става дума за тероризъм.", "date": "2019.01.18", "title": "Пациент с нож взе заложница в болница в Бавария, арестуваха го (Обновена)"}
{"url": "https://www.24chasa.bg/novini/article/7251473", "text": "Екипажът на единия от  , беше спасен, след като катапултира успешно, съобщи министерството на отбраната в Москва, цитирано от Асошиейтед прес. Няма информация за съдбата на другия екипаж и машината, предаде БТА. Двата самолета Су-34 са извършвали учебно-тренировъчен полет, когато се сблъскали на около 35 км от бреговете на Японско море, съобщи руското военно ведомство. Единият от самолетите паднал в морето. Няколко часа по-късно било установено местоположението на един пилот. Той бил на надуваем сал в морето. Спасителната акция била затруднена от силни мразовити ветрове, но хеликоптер успял да изтегли пилота. След това бил спасен втори пилот, който също е открит на сал. И двамата пилот са в добро състояние. Другият екипаж също е катапултирал, но не е открит, няма и информация за съдбата на изтребителя. Военното министерство съобщи, че двата самолета не са носели ракети.", "date": "2019.01.18", "title": "Спасиха екипажа на единия от двата руски изтребителя, сблъскали се над Японско море"}
{"url": "https://www.24chasa.bg/novini/article/7251467", "text": "Заместник-председателят на Европейската комисия Марош Шефчович се кандидатира за президент на Словакия, съобщи говорител на институцията. Председателят на ЕК Жан-Клод Юнкер е приел молбата на Шефчович за неплатен отпуск в рамките на предизборната кампания. Отговорностите на Шефчович временно ще бъдат поети от еврокомисаря по енергетиката Мигел Ариас Канете, предава БТА. Съобразно правилата, докато е в неплатен отпуск, всеки еврокомисар е лишен от правото да използва средства на ЕК. Дори докато е в отпуск, Шефчович остава подчинен на правилата за поверителност. Отпускът на Шефчович, който отговаря за енергийния съюз, започва от 1 февруари и може да продължи до края на март, ако президентът на Словакия бъде избран с гласуване на втори тур.", "date": "2019.01.18", "title": "Еврокомисарят Марош Шефчович се кандидатира за президент на Словакия"}
{"url": "https://www.24chasa.bg/novini/article/7251474", "text": "Проверка на съмнителен пакет на Централна автогара в София извършват служители на МВР.  Сигналът там е постъпил към 12,40 часа. В момента тече проверката, от пресцентъра на МВР казаха, че евакуация не е имало.                                                                                                                                                                                                                                                                    ", "date": "2019.01.18", "title": "Проверяват съмнителен пакет на автогарата в София"}
{"url": "https://www.24chasa.bg/novini/article/7251491", "text": "Малолетни потрошиха 16 коли в автоборса в Шумен. Повредените автомобили са от висок клас и са производство след 2000 година. Сигналът за инцидента е получен тази сутрин в полицията, когато собствениците пристигнали на работа. На място веднага са насочени полицейски екип. Изяснено било, че са нанесени щети на 16 автомобила, различни марки и модели. Всеки е с различна степен на унищожаване и повреждане. Непълнолетните влезли в автоборсата през нощта. Намерили отворен джrп с ключове на таблото. Един от непълнолетните успял да подкара колата и движейки се напред-назад трошил колите. Експерти установяват на каква стойност са нанесените щети. Работата по изясняване на случая продължава. Докладван е на прокурор от РП- Шумен и всички действия по разследването продължават под надзор на дежурен прокурор.", "date": "2019.01.18", "title": "Малолетни потрошиха коли в автоборса в Шумен"}
{"url": "https://www.24chasa.bg/novini/article/7251486", "text": ", предаде Ройтерс. Принц Филип управлявал лично своя \"Ланд Роувър\", когато се блъснал в друг автомобил на път близо да частната кралска резиденция Сандрингам в Норфолк, посочи Бъкингамският дворец. Принцът останал невредим, но е стресиран от преживяното. Другия водач - 28-годишна жена - е с наранено коляно, а спътничката й на 45 години е със счупена китка. В колата е имало също деветмесечно бебе, което не е пострадало. Всички те били откарани в болница, но вече са изписани, предава БТА. \"Това е чудодейно оцеляване за всички. Можеше да загинат хора. Последиците можеше да са изключително тежки\", каза пред телевизионни репортери 75-годишният Рой Уорн, измъкнал принца от автомобила му. \"Той е много смел човек. Не вдигна шум, а отиде да пита всички останали дали са пострадали\", каза Уорн за принц Филип. Полицията каза, че е взела проби за алкохол и на двамата шофьори, но при никой от тях не е установено превишаване на нормата. \"Като стандартна процедура при катастрофа с ранени случаят ще бъде разследван и ще бъдат извършени съответните действия\", посочи в изявление полицията в Норфолк. Любопитно съвпадение е, че днес местните власти възнамерявали да обсъждат безопасността и ограничаването на скоростта на движение в района на катастрофата.", "date": "2019.01.18", "title": "Принц Филип се възстановява от стреса след катастрофата. Вижте кадри от мястото (Снимки)"}
{"url": "https://www.24chasa.bg/novini/article/7251479", "text": "По внесен обвинителен акт на Окръжна прокуратура – Бургас и след постигнато споразумение в съдебно заседание, съдът наложи ефективно наказание от 2 г. и 4 м. „лишаване от свобода“ на Цветомир И. Той е приел всички факти от обвинителния акт и е признал вината си за това, че на 23.10.2018г. в гр. Бургас, при условията на опасен рецидив, държал с цел разпространение, без надлежно разрешително, високорискови наркотични вещества - коноп, хероин и метамфетамин ( всичко на обща стойност 2842 лв.). Това съобщиха от прокуратурата.  Наказанието трябва да бъде изтърпяно при първоначален „строг“ режим в затвор. Споразумението, което е одобрено от Окръжен съд – Бургас, има силата на влязла в законна сила осъдителна присъда.", "date": "2019.01.18", "title": "2 г. и 4 м. затвор за мъж от Бургас, хванат с наркотици за близо 3000 лева"}
{"url": "https://www.24chasa.bg/novini/article/7251510", "text": "Мъж, оцелял при атентатите срещу Световния търговски център в Ню Йорк на 11 септември 2001 г., загина при терористична атака в Найроби, съобщиха световните медии. 21 души починаха при нападение срещу луксозен хотел и офиси в столицата на Кения в началото на седмицата. Отговорност за нападението пое сомалийската ислямистка групировка Аш Шабаб,  Една от жертвите е 58-годишният Джейсън Спиндлър - бизнесмен от американския град Хюстън, разположен в щата Тексас. На 11 септември 2001 г. той закъснял за работа. Излизайки от метрото, видял първата кула да пада. Мъжът помагал в спасителните работи, а след това се присъединил към Корпуса на мира. Атаката в Найроби продължи повече от 20 часа и приключи в сряда сутринта. По време на обсадата бяха евакуирани повече от 700 гости на хотела, а днес в неизвестност все още се водят 50 души. Всички терористи бяха елиминирани, а по-късно стана ясно, че в операцията е участвал и служител на британските спецслужби. Не е ясно обаче дали той е бил гост на хотела и в какво точно се състои помощта му, посочват световните агенции.", "date": "2019.01.18", "title": "Мъж, оцелял на 11 септември, загина при атентата в Найроби (Снимки)"}
{"url": "https://www.24chasa.bg/novini/article/7251540", "text": "Ще бъде преосмислена дейността на Центъра за образователна интеграция на децата и учениците от етническите малцинства към Министерството на образованието и науката /МОН/. Това заяви пред журналисти в парламента министърът на образованието и науката Красимир Вълчев, цитиран от БТА. Повод за коментара беше протест, организиран от служителката на центъра Лиляна Ковачева, срещу вицепремиера Красимир Каракачанов след случая в с. Войводиново. \"Ковачева е била в неплатен отпуск в деня на протеста. Нямам основание да й търся дисциплинарна отговорност. Всеки има право да си изрази позицията. Но аз лично не мисля, че това да организираш протест, е в съответствие с добрата професионална култура на държавния служител\", каза Вълчев. \"Ако иска да си изрази звучно и категорично отношението на протеста, можеше да го направи и като подаде молба за прекратяване на служебното правоотношение\", каза още министърът. През тази година центърът ще бъде партньор и ще участва в администрирането в големия проект, който стартираме за допълнително обучение по български език в детските градини, т.е. ние преориентираме дейността му към системните мерки и към системните проекти, уточни Красимир Вълчев. Той припомни, че центърът е създаден през 2005 г. като част от инициативата Десетилетие на ромското включване. \"Той финансира проекти в областта на интеграцията в училищата, детските градини и общините, т.е. само на публични организации. В малка част от проектите има партньорство с неправителствени организации\", посочи министърът. По думите му практиката показва, че такова грантовото проектно финансиране е подходящо, но по-скоро като допълнително финансиране. При проектното финансиране, ползата се получава от това да се провокира допълнително взаимодействие и партньорство, но не винаги успяваме да постигнем устойчивост, каза той.", "date": "2019.01.18", "title": "Вълчев: Организаторката на протеста срещу Каракачанов да напусне Центъра, ако иска да прави протести"}
{"url": "https://www.24chasa.bg/novini/article/7251504", "text": "Екипажът на самолет на Търкиш еърлайнс, изпълняващ полет за Южна Африка, е бил атакуван от група въоръжени крадци в Йоханесбург на 13 януари, съобщи днес турският посланик в Република Южна Африка, цитирана от в. \"Дейли сабах\". Пред в. \"Таймс\" Елиф Чомоглу Юлген потвърди за кражбата, като заяви: \"За съжаление, се случва\". Инцидентът е станал, докато персоналът на авиопревозвача се прибирал с превоз на хотела след вечеря в центъра на Йоханесбург. Нападателите блокирали автобуса с колата си и обрали служителите, заплашвайки ги с огнестрелно оръжие. След това крадците избягали, предава БТА. В жалбата си пред полицията членовете на екипажа на Търкиш еърлайнс заявили също, че по време на обира главният пилот е бил удрян. Екипажът се е върнал в Турция, а южноафриканската полиция е започнала разследване по случая. ", "date": "2019.01.18", "title": "Въоръжени крадци нападнаха екипажа на турски самолет в центъра на Йоханесбург"}
{"url": "https://www.24chasa.bg/novini/article/7250993", "text": "Възрастен мъж загинал при пожар, възникнал в покрива на жилищен блок в Русе в нощта срещу петък, съобщиха от ОД на МВР в дунавския град. В 02:37 часа в дежурната на РДПБЗН – Русе постъпило обаждане за пламнал огън в таванските помещения на покрива на четириетажен жилищен блок „Капка”, намиращ се на ъгъла на улиците „Муткурува” и „Петко Каравелов” в Русе. Към адреса били изпратени незабавно общо четири противопожарни автомобила и 12 огнеборци. От сградата били евакуирани петима души. При гасенето на пожара, в едно от таванските помещения е намерен загинал възрастен мъж, вероятно от задушаване, който по данни на живущите в блока е на 78 години. Човекът се опитал да се укрие от дима в гардероба, но там намерил смъртта си. Други трима възрастни са били откарани за преглед и оказване на медицинска помощ в многопрофилната болница „Канев“ в Русе и са настанени в интензивно отделение. По информация от лечебното заведение. По информация от там и тримата – две жени, на 64 и 68, и мъж на 64 години, са със сериозно обгазяване, има опасност за живота им. Според първоначалните огледи пожарът е нанесъл щети на покривната конструкция, домашно имущество и стени. На местопроизшествието и в петък сутринта продължи работата на огнеборците по разчистване на пожара. Предстои извършването на допълнителни огледи от дежурна оперативна група на МВР. Причините за възникване на произшествието са в процес на изясняване. Вероятно пожарът е тръгнал от отоплителен уред, едва ли става дума за умишлен палеж. Образувано е досъдебно производство.  ", "date": "2019.01.18", "title": "Възрастен мъж загина при пожар в Русе (Снимки, обновена)"}
{"url": "https://www.24chasa.bg/novini/article/7251553", "text": "Нов имиграционен закон, приет днес от германския Бундестаг, прави по-трудно получаването на убежище от алжирци, мароканци, тунизийци и грузинци във ФРГ, предаде ДПА. Новата мярка беше одобрена с 509 срещу 138 гласа с много въздържали се. Тя беше подкрепена от управляващата коалиция и някои опозиционни партии. Против бяха само \"зелените\" и \"левите\". Новият закон трябва да бъде одобрен и в горната парламентарна камара - Бундесрата, предава БТА. Хелге Линд, членка на левоцентристката социалдемократическа партия, която е ключов партньор в управляващата коалиция, каза, че законът е важен, за да не се дават \"напразни надежди\" на хора, които разчитат да се установят в Германия. Линд подчерта, че одобряването на тази мярка е \"проява на здравословен прагматизъм\".", "date": "2019.01.18", "title": "Бундестагът затегна правилата за даване на убежище на хора от четири държави"}
{"url": "https://www.24chasa.bg/novini/article/7251562", "text": "Председателят на Европейската комисия Жан-Клод Юнкер ще разговаря днес по телефона с британския премиер Тереза Мей, съобщи говорител на институцията. Разговорът ще бъде по молба на Мей, уточни той. Това ще бъде първият разговор между Юнкер и Мей от отхвърлянето от британския парламент на споразумението за оттеглянето на Великобритания от ЕС. Досега двамата разменяха текстови съобщения, както поясни по-рано говорителят, предава БТА. В отговор на въпроси говорителят отново заяви, че ЕС досега не е получавал искане от Лондон за отлагане на датата на оттеглянето на Великобритания. Той отбеляза, че вчера Мей отново е изключила възможността за подобно отлагане. Говорителят не отговори дали ЕК се подготвя за развитие, при което Великобритания все още е пълноправен член на ЕС през октомври. Той посочи, че според договора за ЕС евродепутатите трябва да бъдат избрани до началото на юли. Говорителят днес не изключи напълно възможността Юнкер да се наложи да остане на поста си и след изтичането на мандата на ЕК на 31 октомври заради неразбориите около действията на британската страна.", "date": "2019.01.18", "title": "Мей помолила Юнкер да се чуят по телефона"}
{"url": "https://www.24chasa.bg/novini/article/7251564", "text": "Приключи проверката за , съобщиха от пресцентъра на СДВР за \"24 часа\". Оттам обясниха, че около 12:40 ч. на телефон 112 е получен анонимен сигнал за оставен в сградата пакет. Заради непосредствената близост е имало и проверка в Централна гара. Незабавно към мястото са изпратени екипи на полицията, които обаче не са открили нищо съмнително. Имало е кратка евакуация на Централна автогара, която е продължила не повече от 15 минути, казаха от СДВР. На влаковата гара пък е имало само проверка. В момента на автогарата и на гарата е спокойно, хора си купуват билети, а автобусите и влаковете вървят по разписание. ", "date": "2019.01.18", "title": "Приключи проверката на автогарата и Централна гара в София, имало е кратка евакуация (Снимки)"}
{"url": "https://www.24chasa.bg/novini/article/7251034", "text": "Приблизително 3 милиарда пътувания се очаква да бъдат направени в пиковия период на почивката за Китайската нова година, който започва от 21 януари и приключва на 1 март, съобщава  . Цифрата е с 0,6% по-висока от миналата година, каза Лиен Уейлян, заместник директор на Държавната комисия за развитие и реформа на пресконференция. Пътуванията по пътищата се прогнозира да достигнат 2.46 милиарда, а с влак вероятно 413 милиона, с 8.3% повече на годишна база. При въздушния транспорт се очакват 73 милиона пътувания или с 12% ръст спрямо миналата година. Една от новите тенденции, които се наблюдават тази година е, родителите да посещават децата си в големите градове и прекарат празника заедно с тях. Тази година Пролетният празник се пада на 5 февруари. Той е и най-важният за китайците през годината.", "date": "2019.01.18", "title": "Близо 3 млрд. пътувания се очакват в периода на Пролетния празник в Китай"}
{"url": "https://www.24chasa.bg/novini/article/7251586", "text": "Сумите, с които са финансирани терористични организации от България, са били насочвани към чужбина и разследващите нямат данни у нас да има пряка опасност от терористична заплаха. Това обяви зам.-главният прокурор Иван Гешев за мащабното разследване на територията на няколко града у нас.  При акцията бяха задържани 43-ма души, като според прокуратурата основен организатор е сириец, живеел у нас. През него са минавали паричните преводи за чуждите терористични формирования. Гешев обясни още, че с парите са били финансирани логистиката, както и хора, за които има информация, че са свързани с даване на пари за тероризъм и други престъпления. ", "date": "2019.01.18", "title": "Иван Гешев: Хванатата банда е пращала пари навън, няма заплаха за България"}
{"url": "https://www.24chasa.bg/novini/article/7251575", "text": "Пловдивският апелативен съд увеличи от 14 на 16 години лишаване от свобода наказанието на Илиян Рангелов, който уби зверски годеницата си Милена Динова. Кървавият инцидент стана в нощта на 28 декември 2016 г. в с. Куртово Конаре. Магистратите са завишили наказанието му, вземайки под внимание поведението на подсъдимия по време и след деянието. Милена е била настигната на безлюдна улица в тъмницата, когато отивала на работа нощна смяна. Единственият, но фатален удар, е нанесен с предварително подготвен нож. След пристигането на разследващите подсъдимият се е опитал да ги насочи към друго лице, което според него било с психични отклонения и се навъртало наоколо. В същото време, като смекчаващо отговорността обстоятелство съдът е отчел, че по време на досъдебното производство Илиян направил самопризнания в присъствието на защитник, които са подкрепени и с други доказателства. Участвал в проведения следствен експеримент и подробно описал действията си в нощта на деянието. По време на съдебното следствие подсъдимият отрекъл да е извършвал убийството. Апелативните магистрати увеличиха и присъденото обезщетение за претърпени болки и страдания на родителите на Милена от по 150 на по 180 хил. лева за всеки от тях. Рангелов е зад решетките, а решението не е окончателно и подлежи на обжалване пред ВКС.", "date": "2019.01.18", "title": "Увеличиха на 16 г. наказанието за годеник, убил с нож любимата"}
{"url": "https://www.24chasa.bg/novini/article/7251173", "text": "Международен екип учени установи, че с времето в Земята са се сблъсквали все повече астероиди, като количеството им рязко се е увеличило през последните 290 милиона години, предават Асошиейтед прес и Франс прес. За посочения период на нашата планета са паднали 2,6 пъти повече от тези небесни тела, в сравнение с предишните 700 милиона години, предава БТА. За да изчислят честотата на сблъсъците Ребека Гент от университета в Торонто и нейни американски и британски колеги са преброили кратерите на Луната, като отчели и тяхната възраст. И нашият естествен спътник е бил подложен на същите небесни \"бомбардировки\" като Земята, като пропорциите са били почти идентични. Луната е като капсула на времето, тя ни помага по-добре да разберем какво се е случвало на нашата планета, твърдят учените. Специалистите взели на отчет кратерите с диаметър над 20 километра и тяхната възраст. Те се образуват при сблъсък с астероид с размер минимум 800 метра. Екипът преброил 28 кратера, които не били по-стари от 290 милиона години и едва девет на възраст между 291 и 650 милиона години. След като направили съответната екстраполация, учените достигнали до извода за 2,6 учестени сблъсъци през последните 290 милиона години, в сравнение с предишните 700 милиона. Досега науката считаше, че с времето количеството на падналите астероиди на Земята е намалявало. Оказа се, че е точно обратното.", "date": "2019.01.18", "title": "На Земята падат все повече астероиди"}
{"url": "https://www.24chasa.bg/novini/article/7251191", "text": "В Районното управление в Кърджали снощи е задържан 37-годишен жител на село Широко поле, за когото е издадена европейска заповед за арест. Това съобщават от Регионалния пресцентър на МВР. От там уточняват, че мъжът е обявен за международно издирване за извършени кражби в Кралство Дания, а заповедта му за арест е от прокуратурата в Копенхаген. Той е открит в дома си и приведен в полицейското управление. Уведомена е Окръжна прокуратура в Кърджали, допълват от Регионалния пресцентър на МВР.", "date": "2019.01.18", "title": "Хванаха в Кърджали издирван за кражби в Дания"}
{"url": "https://www.24chasa.bg/novini/article/7251182", "text": "\"Чувствам се като птичка, по която стрелят с оръдие. Не съм виновна за смъртта на съпруга си. Не съм убила човек, не е възможно това да се случи\", проплака Анита Мейзер пред Върховния касационен съд. Делото за смъртта на съпруга й Николай Димов стигна до върховните магистрати, след като бе гледано от Варненския окръжен и Варненския апелативен съд. От втората инстанция Мейзер получи 3 години затвор за причиняване на смърт по непредпазливост и за предлагане на подкуп на полицай.  Пред Върховния съд днес тя отново бе особено емоционална и пожела да сподели със съдиите някои свои размисли за състоянието си в момента. \"Аз и детето ми се чудим къде да се скрием\", обясни тя. По повод на подкупа каза, че не е предлагала такъв, а когато полицаите й купили вода, тя дала 50 лв., за да си я плати. \"Аз съм благороден човек, но всичко се опорочи\".  Накрая на защитното си изказване Мейзер се разплака и обясни, че е била много шашната след смъртта на съпруга си и кой каквото я накарал да каже, щяла да го каже. Мейзер обясни, че не е възможно някой насила да сложи свински опашки на мъжа й. Димов почина при опит да се отвърже от свински опашки, с които тренирал за предстоящо състезание. Прокуратурата иска делото да бъде върнато за ново разглеждане и Мейзер да получи по-голямо наказание. Съдът ще реши окончателно до месец. ", "date": "2019.01.18", "title": "Анита Мейзер плаче в съда: Като птичка съм, по която стрелят с оръдие"}
{"url": "https://www.24chasa.bg/novini/article/7251224", "text": "Шведският парламент преизбра днес лидера на социалдемократите Стефан Льовен за премиер на страната, предадоха световните агенции. Това ще е втори мандат на поста за Льовен, който е министър-председател на Швеция от 2014 г. (след парламентарните избори на 9 септември като изпълняващ длъжността), предаде БТА. 115 депутати от 349-членния еднокамарен парламент, Риксдага, гласуваха в подкрепа на премиера при 153 против и 77 въздържали се. В Швеция, за да бъде утвърден министър-председател, е достатъчно да няма мнозинство срещу него в парламента, отбелязва Ройтерс. Гласуването сложи край на политическата безизходица, в която Швеция изпадна преди повече от четири месеца след парламентарните избори през септември, които не излъчиха ясен победител. Тогава левоцентристката коалиция начело с Льовен и десноцентристкият съюз на практика получиха равни резултати и националистическата, антиимигрантска партия Шведски демократи, която постигна силен резултат, изглеждаше в позиция на балансьор. Миналата седмица обаче премиерът социалдемократ постигна историческа сделка с Партията на центъра, Либералите и Зелените. Така той получи подкрепата на десно- и левоцентристки формации и не позволи на Шведските демократи да имат глас в политиката, отбелязва Ройтерс. Франс прес посочва, че в съответствие с договореното програмно споразумение новото правителство на малцинството ще включва социалдемократите на премиера и Зелените и ще бъде поддържано в парламента от Партията на центъра и Либералите, които бяха в опозиция през първия мандат на Льовен. При гласуването днес шведският премиер бе подкрепен от своите социалдемократи и от Зелените. Депутатите от Партията на центъра, Либералите и от Лявата партия се въздържаха, а колегите им от десницата гласуваха против Льовен.", "date": "2019.01.18", "title": "Швеция преизбра Стефан Льовен за премиер на страната"}
{"url": "https://www.24chasa.bg/novini/article/7251228", "text": "Китайската полиция трябва да се съсредоточи върху противодействието на народни бунтове, т.нар. \"цветни революции\", и да разглежда защитата на политическата система на Китай като централна задача в работата си, заяви вчера министърът на обществената сигурност Чжао Къчжъ, цитиран от Ройтерс и БТА. Обсебената от грижата за стабилността китайска комунистическа партия отдавна възлага на националната полиция да задушава всяка форма на обществено или политическо съпротивително движение. Тези усилия обаче се увеличиха при управлението на президента Си Цзинпин, който предупреди, че Китай трябва да прави повече, за да противодейства на \"Западното\" влияние, способно да подкопае партийното управление. Китайската полиция трябва \"да акцентира върху предотвратяването и противодействието на \"цветни революции\", и да се бори решително за защитата на китайската политическа система\", заяви министърът, цитиран на уебсайта на ведомството си. \"Трябва твърдо да браним националната си сигурност, чието ядро са режимът и системата за сигурност, и непоколебимо да браним ръководството на Китайската комунистическа партия и Социалистическата система на страната\", подчерта той. Полицията трябва да се бори също срещу всякакъв вид подривна дейност от страна на чуждестранни сили, отбеляза Чжао Къчжъ на годишното национално събрание на министерството.", "date": "2019.01.18", "title": "Китайски министър: Полицията трябва да пази страната от \"цветни революции\""}
{"url": "https://www.24chasa.bg/novini/article/7251229", "text": "Обединеното кралство вероятно ще отложи Брекзита и е възможно да има още един референдум, така че противниците на членството в Европейския съюз трябва да се организират. Това заяви днес британският политик Найджъл Фараж, цитиран от Ройтерс. \"Боя се, че Камарата на общините на практика ще отмени този Брекзит. Според мен най-вероятният изход от всичко това е удължаване на Член 50\", каза Фараж в ефира на \"Скай\", предаде БТА. \"Може да има друг референдум\", добави той. По думите му привържениците на еврочленството са \"добре финансирани и организирани\". Запитан за бъдещето на Партия за независимост на Обединеното кралство, която той навремето ръководеше, той отговори, че е \"неспасяемо\".", "date": "2019.01.18", "title": "Найджъл Фараж: Великобритания вероятно ще отложи Брекзит, а може и да има втори референдум"}
{"url": "https://www.24chasa.bg/novini/article/7251215", "text": "Любомир Димитров-Гребеца, който е част от бандата за отвличния \"Наглите\", тръгна по стъпките на осъдения за убийството на Яна Кръстева - Николай Русинов-Чеци. По подобие на Чеци, Гребеца демонстрира завидни правни познания в обстойно изказване пред Софийския апелативен съд. Цитирайки десетки параграфи, алинеи и членове от наказателните закони, той направи свои искания. Гребеца е подсъдим по дело за убийството на Иван Пайнавелов и Юлиян Лефтеров, чиито трупове бяха открити в Софийско през 2010 г. Това стана при разбиването на бандата за отвличания \"Наглите\". На първа инстанция в Софийския градски съд той получи доживотна присъда. Основен свидетел срещу него по делото за двете убийства е бившият му приятел и съратник в отвличанията Даниел Димитров - Данчо Релето.  Гребеца неочаквано и за тях се отказа от двамата си адвокати. Основният му аргумент е, че им няма никакво доверие и ги подозира за връзки с прокуратрата. По повод на това му искане досегашният му адвокат Илиян Василев бе лаконичен: \"Пожелавам успех на новия консултантски екип на г-н Димитров\".  Гребеца поиска и да бъдат призовани двама нови свидетели. Според представителя на семейството на Илиян Лефтеров, действията на Гребеца са подигравка с българското правосъдие. Още повече, че в залата по време на исканията на подсъдимия присъстваха четирима от общо петимата му адвокати, които са го бранили във времето. Гребеца има и резервен защитник, който обаче обясни, че не може да упражни адвокатските си задължения в пълен обем и затова поиска да се отложи разпита на Данчо Релето. Преди заседанието подсъдимият му казал, че възнамерява за следващия път да наеме други адвокати. Съдът трябва да реши дали да уважи претенциите на Гребеца. ", "date": "2019.01.18", "title": "Любо Гребеца от \"Наглите\" сам се брани по дело за двойно убийство"}
{"url": "https://www.24chasa.bg/novini/article/7251241", "text": "Мери Оливър - американска поетеса и носителка на наградата \"Пулицър\" - известна със своите стихове за природата, почина на 83-годишна възраст, предаде Асошиейтед прес. Поетесата е починала в дома си във Флорида от лимфома, предава БТА. Оливър е авторка на 15 стихосбирки и есеистика. Тя пише кратко и директно във възхвала на природата и против човешката алчност. Нейни музи са бухали и пеперуди, жаби и гъски, смяната на сезоните, движението на слънцето и звездите. \"Във външния си вид и ежедневни навици не се променям - не е имало ден, в който приятелите ми да не кажат отдалече: \"Това е Оливър - все стои неподвижно сред полските треви. Това е тя - все драска нещо в тетрадката си,\" казва поетесата в сбирката с есета \"Дълъг живот\" (2004 г.). \"Но дълбоко в себе си: треперя; проблясвам като гирлянд на елха.\" Най-известните стихосбирки на Мери Оливър са \"Бял бор\" и \"Западен вятър\" и антологията \"Отдаденост\" издадена през 2017 г. През 1984 г. Мери Оливър получава наградата \"Пулицър\", а през 1992 г. е удостоена с Националната литературна награда. През 1998 г. получава литературната награда \"Ланън\" за цялостно творчество.", "date": "2019.01.18", "title": "Почина американската поетеса Мери Оливър, носителка на \"Пулицър\""}
{"url": "https://www.24chasa.bg/novini/article/7251259", "text": "Министърът на регионалното развитие и благоустройство Петя Аврамова съобщи по време на парламентарния контрол, че МРРБ е отворено за диалог, чрез който да се намерят начини за подкрепа на социални групи, които нямат възможност да платят цена на питейната вода. По темата вече са водени разговори със социалното министерство, допълни тя. В отговор на въпрос за високата цена на водата в Шумен министър Аврамова изтъкна, че няма как планираните от ВиК - Шумен инвестиции за подобряване на услугата да не се отразят в цената на питейната водата, предава БТА. От първи януари дружеството продава кубик вода за 3.40 лева с ДДС, вместо по 3.30 лева. За област Шумен компанията е заложила инвестиции за 3,230 млн. лева, като средствата се осигурят чрез цената на ВиК услугата в рамките на социалната й поносимост, изтъкна министърът. Дружеството поема ангажимент за доизграждане на ВиК-системите, включително и на пречиствателна станция за питейни води, а проектът е на стойност 134,5 млн. лв по оперативна програма \"Околна среда\". Съфинансирането е от водния оператор. Това са инвестиции за намаляване на течовете и авариите, допълни министърът.", "date": "2019.01.18", "title": "Аврамова: Ще търсим начини за помощ на хората, които не могат да си плащат водата"}
{"url": "https://www.24chasa.bg/novini/article/7251266", "text": "Парламентът прие на първо четене законопроекта за социалните услуги със 163 гласа \"за\", без против и въздържали се, предава БТА. С него се урежда предоставянето, ползването, планирането, финансирането, качеството, контрола и мониторинга на социалните услуги в България. Въвежда се планиране на национално ниво на социалните услуги, финансирани от държавния бюджет, чрез разработване на национална карта на социалните услуги. Със законопроекта се създава Агенция за качеството на социалните услуги като изпълнителна агенция към министъра на труда и социалната политика. Агенцията ще бъде създадена в рамките на щатната численост на Министерството на труда и социалната политика, която включва и второстепенните разпоредители с бюджет към министъра. Агенцията за качеството на социалните услуги ще лицензира частните доставчици и ще поддържа регистъра на доставчиците. Тя ще може да извършва и проверки на място при необходимост от установяване на обстоятелства, посочени от частния доставчик при лицензирането или от община при създаване на услуга. Сегашният режим на възлагане на предоставянето на създадени от общината социални услуги се запазва и се въвежда и още един нов режим, при който общината възлага на частен доставчик предоставянето на услуга, която няма обективна възможност да създаде. За първи път се създава законов ред за предоставяне на асистентска подкрепа за лица в надтрудоспособна възраст в невъзможност за самообслужване, както и за лица с увреждания, ако не ползват такава подкрепа по друг закон. Дефинира се съдържанието на асистентската подкрепа, определят се функциите на асистента и на общината, когато услугата се финансира от държавния и общинския бюджет. Регламентира се и заместващата грижа. Тя е уредена като подкрепа за лица, полагащи грижа за зависими членове на семейството, не само деца. Със законопроекта ще се изменят и допълнят 26 закона. Част от промените са свързани и с поетите ангажименти за закриване на домовете за деца и за пълнолетни лица с увреждания. Председателят на социалната комисия в парламента Хасан Адемов /ДПС/ посочи, че това е третият закон от пакета социални закони, които имат за цел да реформират социалния сектор. Ако досега право на социални услуги са имали предимно хората от уязвимите групи, сега всички български граждани имат право на общодостъпни социални услуги, посочи той. В момента в 67 общини /18 процента от общините в България/ няма нито една регистрирана социална услуга и, за да се гарантира достъпът, трябва да има съвършено различен подход, отбеляза Адемов. Той обясни, че държавата не се оттегля от финансирането на социални услуги. И сега държавата финансира и контролира, но предоставянето на социалните услуги е ангажимент на общините или на неправителствени организации, посочи Адемов. Той посочи, че хората, които работят в социалната сфера, получават минимална или около минималната работна заплата и, за да бъдат мотивирани в следващи бюджети, трябва да се помисли сериозно по този въпрос. Никола Динков /\"БСП за България\"/ предложи парите за новата агенция да бъдат дадени за служителите, които осъществяват социалните дейности в съответните населени места. Хасан Адемов посочи, че няма да се отделя допълнителен ресурс и няма да има допълнителни щатни бройки за структуриране на новата агенция. Николай Сираков /ГЕРБ/ посочи, че в последното десетилетие средата за предоставяне на социални услуги и потребностите на хората са се променили драстично. Този закон поставя основата за реформата в социалната сфера и тя е стабилна, коментира той. Калин Поповски също заяви, че ПГ на \"Обединени патриоти\" концептуално подкрепя този закон. Надя Жекова /\"БСП за България\"/ коментира, че законопроектът е добре структуриран и в изработването му са били включени всички заинтересовани страни, затова днес заслужава максимално съгласие. Тя обаче попита, как ще бъдат обезпечени финансово социалните услуги в цялата страна. Колегата й Георги Гьоков пакетът от социални закони няма да е пълен, ако не се приеме и закон за възрастните хора. Министърът на труда и социалната политика Бисер Петков благодари на депутатите за активната и съдържателна дискусия и на експертите за едногодишния труд по подготовката и консултациите по този законопроект. Той разширява и полето на публично-частно партньорство, което е доказало полезността си за развитието на сектора на социалните услуги, а също така и акцентира върху интегрираните услуги, коментира Петков. Той посочи, че се прави крачка към реална децентрализация на социалните услуги и отбеляза, че новите отговорности на общините са обезпечени. Изрично е посочено в законопроекта, че държавата има ангажимент за финансиране на всички включени в националната карта социални услуги, като покрива не само разходите за услугата, но и разходите за насочването за ползването й, каза министърът.", "date": "2019.01.18", "title": "Парламентът прие единодушно на първо четене законопроекта за социалните услуги"}
{"url": "https://www.24chasa.bg/novini/article/7251258", "text": "В 465 училища и детски градини днес, 18 януари, са преустановени учебните занятия, съобщи пресцентърът на Министерството на образованието и науката. Най-много училища не учат днес в Бургаска област - 137, в област Стара Загора - 120 училища, и в област Шумен - 65 училища. В област Ямбол от днес до 23 януари в 43 училища е обявена грипна ваканция. В 40 училища в област Перник и в 38 училища в област Варна не учат по предписание на РЗИ. В 18 училища в община Силистра също няма учебни занятия. В едно училище в област Кърджали - Средното училище \"Никола Й. Вапцаров\" в село Бенковски, и в едно в област Пловдив - Основното училище \"Христо Ботев\" в село Поповица, също няма занятия. В София-град няма да учат само в 95-о Средно училище \"Проф. Иван Шишманов\" заради авария в отоплителната система. В детската градина \"Детелина\" в село Черно поле, Видинска област, продължава да няма занятия.", "date": "2019.01.18", "title": "Затвориха 465 училища и детски градини в страната заради грипа"}
{"url": "https://www.24chasa.bg/novini/article/7251298", "text": "Високопоставен румънски юридически експерт заяви, че решението на Конституционния съд за незаконно придобиване на доказателства от прокурорите в страната може да провали съдебни процеси за убийства и детска порнография, съобщи Асошиейтед прес. Конституционният съд на Румъния постанови тази седмица, че тайни протоколи, подписани от прокуратурата и румънската разузнавателна служба през 2009 г. и 2016 г., са неконституционни, предава БТА. Системата помагаше на прокурорите да получават доказателства чрез подслушване на телефони и електронно наблюдение. Прокурори декласифицираха протоколите миналата година. Аугустин Зегрян, главен съдия на Конституционния съд от 2010 г. до 2016 г., заяви, че дела за подкупи, трафик на наркотици, трафик на хора, убийства, детска порнография и други дела могат да бъдат засегнати от решението на съда в сряда. Какво ще стане с хората, които в момента излежават присъди? Те ще бъдат ли пуснати, заяви Зегрян пред АП по телефона. Очаква се съдът да обясни решението си следващия месец.", "date": "2019.01.18", "title": "Експерт: Решение на румънски съд може да\nнавреди на съдебни процеси за убийство"}
{"url": "https://www.24chasa.bg/novini/article/7251303", "text": "Русия ще замени легендарните съветски пистолети \"Макаров\" в армията и полицията си с ново оръжие, способно да функционира при температури до минус 70 градуса по Целзий и да пробие бронежилетка от 100 метра разстояние, съобщи днес производителят, цитиран от Франс прес. Серийното производство на новия пистолет с име \"Удав\" (\"боа\" или \"питон\" на руски език) се очаква да започне през пролетта на тази година, посочи в комюнике държавната военнопромишлена корпорация \"Ростех\", предава БТА. \"Макаров\" е полуавтоматичен пистолет, въведен на въоръжение през 1951 година. По онова време той заменил съветския пистолет \"Токарев\". \"Макаров\" е основното лично оръжие на служителите на въоръжените сили или силите за сигурност в множество страни от бившия Варшавски договор, както и в Китай\", подчертава \"Ростех\". Неотдавна Русия достави, наред с друго оръжие, 900 пистолета \"Макаров\" на армията в Централноафриканската република, припомня АФП. Със своята разрушителна сила \"Удав\" ще бъде един от най-мощните пистолети в света, твърди \"Ростех\", уточнявайки, че използваният при него патрон калибър 9х21 мм е в състояние да пробие бронежилетка от около 100 м. Пистолетът може да функционира при екстремни температури в диапазон от минус 70 до плюс 50 градуса, в условия на пустинна суша, арктически студ и висока влажност, изтъкна индустриалният директор на клъстера \"Въоръжение\" в \"Ростех\" Сергей Абрамов. На по-късен етап пистолетите \"Удав\" ще се предлагат в цивилна и спортна версия, а също за износ.", "date": "2019.01.18", "title": "Русия сменя съветските пистолети \"Макаров\" с по-модерни"}
{"url": "https://www.24chasa.bg/novini/article/7251310", "text": "Няма договори за подизпълнители за изграждане на магистрала “Хемус” с фирми, членове на Камарата на строителите в България, нито са превеждани пари. Това заяви в петък Мирослав Мазнев, изпълнителен директор на камарата. Повод за думите му са твърденията на БСП, че отпуснатите 1,35 млрд. лв. за нови 134 км от магистралата ще отидат в няколко компании, определени предварително. Мазнев нарече подобни “новини” фалшиви. От “Пътстрой” уточниха, че имат подписани само рамкови договори с “Автомагистрали”, които обаче не засягат изпълнението на “Хемус” и фирмата не е усвоявала аванси. Законови промени, след които в консорциуми да участват само фирми, вписани в регистъра на строителите, искат от браншовата камара. В момента е достатъчно само един от участниците да отговаря на това условие. От около 20 000 строителни фирми в камарата членуват едва 5025. Вместо сегашния Закон за устройство на територията да бъдат приети два нови, предлагат още браншовиците. Единият трябвало да регламентира териториалното устройство, а вторият - строителството. От бранша настояват също разрешителното за строеж да се дава при представянето на идейния проект. “Камарата на строителите е камара на целия строителен бранш и когато има уронване на престижа на фирми, ще застане зад тях с всички възможности, с които разполага”, каза инж. Мазнев. От бранша ще продължат битката си дейностите на всички строителни фирми да бъдат строго регламентирани. 10,4% ръст в строителството за деветмесечието на 2018 г. в сравнение с 2017-а отчете камарата. Водеща е ролята на сградното строителство с над 5,5 млрд. лв., като обемът му е с ръст от 11,7%. Инфраструктурното строителство е с обем от над 4 млрд. лв. и ръст от 8,8%, съобщи Мазнев. И през тази година очакванията са за ръст в строителството. През 2018 г. е започнало изграждането на 4790 сгради, а 1592 са били въведени в експлоатация. Подписани са били 2038 договора за обществени поръчки на стойност 1 млрд. лв. Средната месечна работна заплата в сектора за първите 9 месеца е била 864 лв. и изостава с близо 150 лв. от средната за страната. Мазнев очаква със законодателни промени браншът да бъде изсветлен, което да доведе и до ръст на заплащането. 10 къщи на стойност 2 млн. лв. за пострадалите от взрива в Хитрино са дарили представители на камарата.", "date": "2019.01.18", "title": "Камарата на строителите: Няма договори за “Хемус” с наши членове (Oбновена)"}
{"url": "https://www.24chasa.bg/novini/article/7251135", "text": "30 години след закуската на френския президент Франсоа Митеран с 12 български интелектуалци и след паметната му среща с български студенти в СУ \"Климент Охридски\" френският посланик у нас Ерик Льобедел събра 23-ма българи от 4 поколения, за да наблегне на приемствеността в уроците на историята. За жалост от 12 души, седнали на една маса с френския държавник на 19 януари 1989 г., днес живи са само двама - писателят и режисьор Анжел Вагенщайн и журналистката Корпинка Червенкова. \"Тогава имаше надежда. Въпреки различните си възгледи бяхме много по-единни от сега. И бяхме наивници да смятаме, че голямата промяна ще доведе до голяма и съществена разлика в състоянието, разлика в положителен смисъл. Всички знаем какво се случи\", каза с горчивина 96-годишният Вагенщайн. Той помоли журналистите да не героизират срещата, защото според него много други хора са можели тогава да бъдат на мястото на поканените 12. Уникалното всъщност било присъствието на Франсоа Митеран, който не дошъл в България да наставлява, а по време на закуската само деликатно задавал въпроси, за да се ориентира по-добре какво се случва в страната. За разлика от Вагенщайн Копринка Червенкова не се съгаси, че 12-те интелектуалци на закуската са били подбрани случайно, подчертавайки най-вече присъствието на Желю Желев - по онова време един от най-ярките представители на другомислещите българи, пример за съпротива на режима и човек, който по-късно става първият демократично избран български президент. На закуската в петък присъства дъщерята на покойния Желю Желев - художничката Станка Желева. Сред гостите бяха още българският еврокомисар Мария Габриел, представителят на Европейската комисия у нас Огнян Златев, ректорът на СУ \"Климент Охридски\" проф. Анастас Герджиков, политолозите Антоний Тодоров и Татяна Буруджиева. Посолството бе успяло да издири и няколко от присъстващите на срещата с Митарен студенти, които днес работят в различни сфери, а някои дори бяха пристигнали специално от Франция. От дистанцията на времето те вече нямат ясен спомен какви са били дръзките въпроси, които са задавали, но помнеха особената атмосфера на свободно говорене, която сякаш се родила със самото влизане на Митеран в залата. \"Та ние преди това дори и помежду си не сме говорили толкова смело срещу режима, както направихме публично по време на тази среща\", спомни се една от гостенките в посолството. Според някогашните млади събеседници на френския президент е било наистина уникално да виждаш на една ръка разстояние пред себе си ръководителя на могъща западна държава и да можеш да му задаваш въпроси. Имаше представители и на най-младото поколение - ученици от френската гимназия \"Алфонс дьо Ламартин\" и от френското училище \"Виктор Юго\". За тях събитията са история, но както признаха те, са събудили интереса им към Франция, френския език, към политиката във Франция и България. Митеран пристига в началото на 1989 г. на първото си официално посещение в България. \"То е историческо не заради официалната му среща с последния комунистически лидер Тодор Живков, а заради срещата му с 12 български дисиденти и интелектуалци\", каза посланик Льобедел на български език в началото на закуската в петък. Преди 30 години против желанието на официалните власти в посолството на ул. \"Оборище\" влизат философът и бъдещ президент Желю Желев, поетесата Блага Димитрова, поетът Радой Ралин, журналистите Стефан Продев, Барух Шамлиев, Копринка Червенкова, писателите Йордан Радичков и Ивайло Петров, писателят и кинорежисьор Анжел Вагенщайн и художникът Светлин Русев. След това паметно посещение на френския гост в момент, когато недоволството започва да клокочи отдолу и да става все по-видимо, духът в България вече не е същият. 10 месеца по-късно режимът на Живков пада и България тръгва по желания, но и трънлив път на демокрацията.", "date": "2019.01.18", "title": "Анжел Вагеншайн за закуската с Митеран преди 30 години: Тогава бяхме много по-единни от сега (Обновена)"}
{"url": "https://www.24chasa.bg/novini/article/7251337", "text": "На 17 януари 2019 г. Европейският парламент прие с голямо мнозинство резолюция относно контрола на финансовите дейности на Европейската инвестиционна банка (ЕИБ) през 2017 г. Докладчикът по досието, евродепутатът социалист Георги Пирински заяви, че Групата на социалистите и демократите многократно е обръщала внимание на необходимостта от преодоляване на задълбочаващите се неравенства и различия от социален, икономически и териториален характер, за което е необходимо ЕИБ да провежда активна инвестиционна политика в съответствие с основната й задача, произтичаща от Договорите на ЕС. Това съобщиха от пресцентъра на Пирински. Той подчерта, че е неприемливо да продължава неравномерното географско разпределение на инвестициите на ЕИБ, което поставя под въпрос преодоляването на неравенствата и добавената стойност на тези инвестиции. Фактите за 2017 г. показват, че половината от държавите членки са получили 80% от финансирането на ЕИБ в рамките на ЕС, докато останалите 14 държави са получили само 10%. При десетте най-развити държави членки са отишли 66%, а първите три от тях са получили индивидуално по 16%, 15% и 11%. Пирински изтъкна също, че Европарламента очаква да получи конкретни отговори на своите препоръки за решаване на проблемите с конфликта на интереси в управителните органи на ЕИБ и за осигуряване на повече прозрачност по отношение на посредниците, с които работи, за недопускане на укриване на данъци и корупция. Българският евродепутат, който през настоящия мандат ежегодно следи работата на ЕИБ от името на социалистите в Комисията по бюджетен контрол, заяви че Резолюциите на Парламента са допринесли за положителни промени в Банката и че евродепутатите трябва да продължат да настояват ЕИБ да подобрява своята работа, управление и отчетност.", "date": "2019.01.18", "title": "Пирински към Европейската инвестиционна банка: Необходима е засилена кохезионна роля!"}
{"url": "https://www.24chasa.bg/novini/article/7251335", "text": "Руските власти опровергаха съобщенията, че причина за експлозията в уралския град Магнитогорск на 31 декември, убила 39 души и разрушила жилищен блок, е резултат от терористична атака, предаде Асошиейтед прес. Оскъдната официална информация и инцидент, свързан със сигурността на следващия ден, подхраниха спекулациите, че експлозията е била целенасочена бомбена атака. Електронният вестник на \"Ислямска държава\" \"Ал Набаа\" съобщи във вчерашния си брой, че групировката поема отговорност за експлозията в Магнитогорск и посочи, че тя не го е направила по-рано от съображения за сигурност. Руският Следствен комитет днес отхвърли тези твърдения и заяви, че изтичане на газ е най-вероятна причина за взрива. Следователите съобщиха, че на мястото не са открили следи от експлозиви.", "date": "2019.01.18", "title": "Русия отрича експлозията в Магнитогорск да е дело на ИДИЛ (Снимки)"}
{"url": "https://www.24chasa.bg/novini/article/7251373", "text": "Данни от космическият апарат \"Касини\" разкриха, че пръстените на Сатурн са се образували сравнително късно в историята на Слънчевата система, съобщиха световните информационни агенции. Учени от университета \"Сапиенца\" в Рим изчислиха масата на пръстените на базата на гравитационните измервания на планетата, направени от \"Касини\". Така установиха, че те са се образували преди 100 милиона години до 10 милиона години - през последните два процента от възрастта на Сатурн, предава БТА. Сатурн е на 4,5 милиарда години, както и останалите планети в Слънчевата система. Земята преди 100 милиона години е била в епохата на динозаврите. Откритието противоречи на съществуваща теория, че пръстените на Сатурн са се образували малко след самата планета. Специалистите, които не бяха съгласни с нея, досега не разполагаха с ключови данни в доказателство. Сатурн е шестата планета от Слънцето. По големина в Слънчевата система я превъзхожда само Юпитер. И четирите газови гиганти в Слънчевата система имат пръстени, но най-големи и зрелищни са тези на Сатурн. Диаметърът им е около 282 000 км. Многобройните тънки пръстени се състоят от 99 процента лед и 1 процент силикатни частици от междупланетните отломки. Масата на сатурновите пръстени се оказа 45 процента по-малка, отколкото показваха предишните изчисления на базата на данни от 80-те години на миналия век от апарата \"Вояджър\". По-леката маса показва и по-малка възраст. Пръстените на Сатурн още са ярки. Ако бяха по-стари, щяха да са потъмнели от прашинките в тях. Според специалистите пръстените са се образували, когато голяма ледена комета или луна се е доближила прекалено до Сатурн и се е разпаднала заради гравитационните сили или сблъсък с естествените спътници на планетата. Сатурн има 62 известни луни.", "date": "2019.01.18", "title": "Пръстените на Сатурн са сравнително млади"}
{"url": "https://www.24chasa.bg/novini/article/7251360", "text": "Истината е, че във всяка сфера от обществения живот ще има последици след излизането на Великобритания от ЕС, посочи вицепремиерът и министър на външните работи Екатерина Захариева по време на парламентарния контрол в отговор на въпрос на Кристиан Вигенин /\"БСП за България\"/ относно мерки на правителството по отношение на българите, постоянно пребиваващи във Великобритания. Захариева информира, че е изпратила през септември писмо до всички заинтересовани ведомства с молба да актуализират и трите плана във връзка с Брекзит, като имат фокус и върху този за напускане без споразумение. Захариева уточни, че всяко едно от ведомствата е направило ясен анализ какво трябва да се измени и какво следва при твърд Брекзит. Тя припомни, че миналата година българското посолство в Лондон е започнало организиране на информационна кампания, като до средата на тази година са планирани още 20 срещи не само в Лондон, но и във всички части на Обединеното кралство. Заемаме проактивна позиция, така че да могат българските граждани да бъдат информирани на най-ранен етап какво следва, посочи министърът. Ние се готвим за всички възможни варианти, още от миналата година, започвайки с тези информационни кампании, подчерта тя, като уточни, че, както и да се развият преговорите , българските гражданите са длъжни да се пререгистрират. Предстои отваряне на нов офис на консулската служба в Лондон, за да има повече места, на които да подават документите. Имаше очаквания за масово завръщане, още когато британските граждани гласуваха на референдума, но тези очаквания не се оправдаха, коментира още Захариева. Тя уточни, че гражданите на Великобритания, които живеят у нас, по официални данни са 4 хиляди и обясни, че и за тях ще има регистрация, тоест реципрочност, както и за нашите граждани там.", "date": "2019.01.18", "title": "Захариева: Във всяка сфера от обществения живот ще има последици след Брекзит"}
{"url": "https://www.24chasa.bg/novini/article/7250986", "text": "Вчера директорът на Национална данъчна администрация Уан Дзун заяви, че през 2018 г. приходите от данъците възлизат на 13,8 трилиона юана, което представлява увеличение с 9,5% в сравнение със същия период на миналата година. Заедно с това се изпълнява политика за намаляване на данъците, с което ефективно е била намалена тежестта върху бизнеса, предава  . На 17 януари в Пекин се проведе национално съвещание за данъчната политика, на което Уан Дзун изнесе доклад, в който посочи, че през 2018 г. е била подобрена бизнес средата, както и данъчната система. Данъчните органи са допринесли за модернизация на държавното управление. Той заяви също, че след въвеждането на политиката за намаляване на данъците, ръстът на приходите от тях постепенно намалява. През първите четири месеца на миналата година ръстът на данъците се е увеличил с 16,8%, а през следващите 8 месеца – с 5,2%. Намаляването на данъците дава ефект, подчерта Уан Дзун.", "date": "2019.01.18", "title": "През 2018 г. приходите от данъци в Китай са намалели"}
{"url": "https://www.24chasa.bg/novini/article/7251377", "text": "От прокуратурата съобщиха, че под ръководството и надзора на Софийска районна прокуратура е образувано и се води досъдебно производство за това, че: - за времето от месец декември 2017г. до средата на месец януари 2018г. в гр. София, при условията на продължавано престъпление е извършил блудствени действия и изнасилване по отношение на лице ненавършило 14 годишна възраст - от началото на месец май 2017г. до края на месец септември 2018г. в гр. София, при условията на продължавано престъпление е извършил блудствени действия по отношение на друго лице ненавършило 14 годишна възраст В хода на разследването са събрани достатъчно доказателства, че извършител на описаните по-горе деяния е С.Г.И., на 32 години. Изготвено е постановление за привличането му в качеството на обвиняем. Предвид изключително високата степен на обществена опасност на деянието, наблюдаващият прокурор е постановил задържане на обвиняемия за срок до 72 часа, след изтичането на който ще бъде изготвено искане за вземане спрямо него на мярка за неотклонение „Задържане под стража“.", "date": "2019.01.18", "title": "Задържаха мъж, блудствал и изнасилвал малолетни в София"}
{"url": "https://www.24chasa.bg/novini/article/7251409", "text": "Синдикатът на служителите в затворите поиска спешна среща с правосъдния министър Цецка Цачева. Поводът е договореното увеличение на заплатите, става ясно от писмото до министъра. Освен това от синдиката твърдят, че министерството се опитва да заличи нормативно установен коефициент за положен нощен труд, което ще е нарушение на субективните права на служителите. Според униформените това предложение е несъстоятелно и противоречи на установените норми, регламентиращи полагането, отчитането и овъзмездяването на положения нощен труд.", "date": "2019.01.18", "title": "Синдикатът на служителите в затворите \nпоиска спешна среща с Цецка Цачева"}
{"url": "https://www.24chasa.bg/novini/article/7251416", "text": "Победата на Жаир Болсонаро на президентските избори в Бразилия може да доведе до излизането на тази страна от БРИКС или до опит за подкопаване на блока отвътре. Въпреки че не се знае чие влияние в Бразилия сега е по-голямо - на САЩ или на члена на БРИКС - Китай. Победата на президентските избори в Бразилия на бившия военен, крайнодесния политик Жаир Болсонаро радикално ще промени както вътрешната, така и външната политика на страната. Социалистическата Партия на трудещите се, управлявала Бразилия 10 години, се смяташе за политически антагонист на САЩ и се ориентираше повече към Москва и Пекин, намирайки се с тях в икономическия блок БРИКС (Бразилия, Русия, Индия, Китай, Южна Африка). А пък Болсонаро, напротив, подкрепя САЩ и Израел (той даже обеща да премести бразилското посолство в Ерусалим), нарича образец за подражание Доналд Тръмп и бившия перуански президент Алберто Фухимори, осъден за множество престъпления. Опонентите на Болсонаро го възприемат като \"фашистващ\" политик. Припомнят му главния лозунг на предизборната му кампания, заимстван от немски, но с разширение на темата: \"Бразилия над всичко, а Господ над всички!\" Медиите вече го кръстиха \"Тръмп на тропиците\" и тиражираха изказвания, в които той се обявява срещу имиграцията, за свободно притежание на оръжие, смъртно наказание и изтезания в затворите като \"законна практика\". Болсонаро обяви също война на \"установяването на социализма\" в региона. Незнайно защо той пряко свърза с диктатурата на социализма провеждането от Русия на военни учения във Венецуела. Новият президент нарече въоръжените сили на Бразилия \"последно препятствие пред социализма\". \"Ако ни пречупят гръбнака, ще установят тук този режим\", каза той. Говорейки за въоръжените сили в интервю за телевизия Есе Бе Те, Болсонаро не изключи възможността за разполагане на територията на Бразилия на военна база на САЩ , което предизвика положителна реакция във Вашингтон. Но скоро друго издание съобщи, че Болсонаро е \"успокоил\" своите генерали за това, че през неговия президентски мандат не се планира разполагане на американска военна база. По всяка вероятност това \"ново решение\" е било продиктувано от недоволството сред определени кръгове в армията на Бразилия от перспективата за поява на територията й на военен обект на САЩ. Но какво е бъдещето на Бразилия в контекста на членството й в БРИКС на фона на \"новата ситуация\", включваща ориентация към САЩ, недоволство от Русия и рязка критика на новия президент по адрес на Китай, която обаче му се наложи набързо да \"притъпи\" - все пак тази страна е основен търговски партньор на Бразилия. Ще излезе ли Бразилия от БРИКС, ненавиждан от САЩ, или напротив, ще стане по-активна в този блок, за да го подкопае отвътре? Съществува и трети вариант: Бразилия може да намали активността си в БРИКС и да премине към двустранни отношения с неговите участници, но с отчитане на политическата конюнктура. Ако Русия запази подкрепата си за Венецуела (най-вече военна) това, разбира се, ще се отрази на отношенията й с Бразилия. За охлаждането им ще допринесе, несъмнено, и натискът на САЩ върху Болсонаро. Москва в този случай ще трябва да се примири, защото няма лостове за въздействие върху Бразилия. По-сложна е ситуацията с Китай. Бразилия от гледна точка на износа на продукцията си се намира в голяма зависимост от китайския пазар. А също така от китайските инвестиции, особено в сферата на енергетиката, миннодобивата индустрия и селското стопанство. Така че новият президент ще трябва да избира между икономическата целесъобразност и политическата преданост към Вашингтон. САЩ вероятно ще направят всичко, за да извадят \"напълно\" Бразилия от БРИКС. Увереността, че Бразилия, цяла Латинска Америка, а и целият свят трябва във всичко да се подчиняват на политиката на САЩ, е все още непоколебима за официален Вашингтон. От друга страна, Бразилия може да изиграе ролята на \"троянски кон\" в БРИКС, което ще е възможно за известно време. Но тя няма да успее да усили своето влияние в този блок, защото там има и по-големи \"акули\". Всъщност, какво може да се иска от един \"троянски кон\"? На първо място, да неутрализира стремежите на Русия и Китай да утвърдят БРИКС като противотежест на американското влияние, и да укрепи хегемонията на САЩ. Така че въпросът дали Бразилия ще напусне блока или ще остане в него, за да го подкопае отвътре, засега остава открит: новият президент едва ли е изработил окончателна позиция по него, и не е изключено, че позицията му ще се променя според промените в световната политическа и икономическа конюнктура. Но във всеки случай президентството на Болсонаро трябва да тревожи Москва и Пекин, а и БРИКС като цяло. Какво очаква самата Бразилия? Когато новият президентът говори за заплахата от социализма и комунизма, от реториката му лъха носталгия към военната диктатура, в която Бразилия е живяла повече от 20 години, до 1985 година. Друг е въпросът дали влиятелните политически сили в страната ще позволят да се установи в нея нова диктатура, въпреки подкрепата за Болсонаро от страна на САЩ. Ситуацията сега се асоциира с времената на Пиночет в Чили, който също бе подкрепян активно от САЩ. Чилийците търпяха Пиночет 16 години. А колко време ще се задържи Болсонаро, за чиято изборна победа, трябва да подчертаем, беше необходим балотаж. Във всеки случай първият му президентски мандат не може да надвиши четири години. (БТА)", "date": "2019.01.18", "title": "Какво да очакват Москва и Пекин от \"Тръмп на тропиците\"?"}
{"url": "https://www.24chasa.bg/novini/article/7251424", "text": "Да има професионални образователни одитори, които да участват в изготвянето на акредитационния оценка на висшите училища. Това поиска образователният министър Красимир Вълчев по време на парламентарния контрол. Един от проблемите е, че акредитацията, която е независима от министерството, не е толкова независима от висшите училища, защото се прави предимно от академични лица. Нямаме професионални образователни одитори и оценители, а комисиите, които извършват акредитация, трябва да има поне един такъв, заяви Вълчев. Ще направим крачка за професонализация на акредитационния оценка, тя да бъде базирана на обективни критерии, допълни министърът. Част от промените ще бъдат записани в Закона за висшето образование, който ще е готов в началото на следващия месец. Освен това ще се върви програмната акредитация да бъде последваща институционалната. Или оценката от институционалната акредитация да бъде средна от оценките на програмните, обясни министърът. Имаме проблем с акредитацията от няколко гледни точки, каза Вълчев. Първо, тя не ни казва в достатъчна степен обучението в кое висше училище е добро, къде не толкова. Имаме устойчиво и трайно обезценяване на акредитационната оценка. Ако преди 12 г., когато скалата беше 5-степенна, следната акледитационна оценка беше 82% от максимума, пред и 6 г. - 86%, днес е 90% от максимума. Т.е. имаме устойчива тенденция на инфлация при акредитационните оценки, допълни министърът. Освен това има редица.професионални направления с много близки акредитационни оценки. А нямаме друга надеждна институционализирана оценка за учебната дейност, която да използваме в комплексната оценка за качество, каза той. И обясни, че в съответствие с потребностите на пазара на труда има нужда от оценка, която да е от значение и при планирането на приема. Акредитацията е скъпа най-вече откъм време и усилия, неефективност. Трябва да се променят няколко неща - едни със закона, други с документите на самия акредитационния съвет. Програмната акредитация трябва да те провежда по едно и също време, за да има съпоставимост. Трябва ясно да се очертаят основните показатели, които ще се оценяват - за академичен състав, материална база. Ще бъде предложено 1 преподавател да си е на акредитацията на 1 вуз.", "date": "2019.01.18", "title": "Министър Вълчев: Има нужда от професионални образователни одитори за вузовете"}
{"url": "https://www.24chasa.bg/novini/article/7251428", "text": "Прозападният президент на Сърбия Александър Вучич направи пищно посрещане за Владимир Путин в четвъртък, като дори подари на руския лидер кученце. Критиците определиха действията му като опит за отвличане на вниманието от продължаващите седмици наред антиправителствени протести, предава БТА. Десетки хиляди души от цяла Сърбия бяха докарани с автобуси в Белград, за да посрещнат Путин пред църквата \"Свети Сава\" снощи. Те развяваха руски и сръбски знамена и носеха плакати, на които пишеше \"Благодарим на президента Путин\" на сръбски и руски език. От високоговорители кънтяха руски песни. Сърбия балансира деликатно между амбицията си да се присъедини към своя най-голям търговски партньор - Европейския съюз - и своите исторически връзки с Русия, която споделя нейната православна християнска религия и я подкрепи дипломатически по време на бомбардировките на НАТО през 1999 г. Демонстрирането на близки отношения с Путин е особено важно за Вучич, бивш ултранационалист, който рязко промени позициите си и стана водещ застъпник за по-близки отношения с ЕС, но който все още разчита на дясна подкрепа. Вучич бе изправен пред продължаващи със седмици протести срещу неговото управление от поддръжници както от либералния, така и от националистическия лагер. Демонстрирането на топлите му връзки с Русия би могло да му помогне да отблъсне обвиненията, че е продал интересите на Сърбия на Запада. За нас е много важно да имаме приятели по света и Путин и Русия са най-важните, заяви Стефан, 25-годишен мъж от Нови Пазар, който е пристигнал в Белград за събитието и който отказа да назове фамилното си име. Путин обеща да инвестира 1,4 милиарда долара в газовата транспортна инфраструктура на Сърбия, която сега купува всичкия си природен газ от Русия чрез газопровод от Украйна и се надява да бъде включена в газопровода \"Турски поток\", който се строи от Русия в Турция през Черно море. Макар че днешна Русия е едва петият по големина търговски партньор на Сърбия, сърбите гледат на братската православна християнска Русия като на патрон и съюзник през вековната история в балканския регион, който е дом също на католици и мюсюлмани. Путин заяви, че Москва ще подкрепи напълно Сърбия в уреждането на неразрешените въпроси с бившата си провинция Косово, която обяви независимост през 2008 г. Сърбия изтегли войските си от Косово след въздушните бомбардировки на НАТО, която обвини Белград, че е извършвал зверства по време на кампанията срещу етническите албански бунтовници. Белград не призна независимостта на Косово, но прие изискването на ЕС да нормализира отношенията си с бившата провинция, за да се присъедини към блока. По време на визитата Путин връчи на Вучич ордена Александър Невски, превръщайки го в единствения чуждестранен държавен лидер извън бившия Съветски съюз, който получава отличието. Вучич подари на Путин югославско овчарско куче на име Паша. Голям екран показващ общата пресконференция бе издигнат на главния площад на Белград. Главните улици бяха затворени, докато тълпи хора вървяха към храма \"Свети Сава\", за да посрещнат Путин. Полицейски служител заяви, че около 1300 автобуса са пристигнали в Белград. Някои в Сърбия обаче виждат във визитата на Путин рекламен ход, с който да подкопае протестите. Във Войводина, северно от Белград, през нощта бяха разлепени плакати с лика на Путин, на които пишеше \"Отивай си\" на английски. Няколко организации на гражданското общество подписаха писмо, в което протестират срещу величаенето на руския лидер. Съпроводена от прекомерно медийно отразяване, визитата на Путин още повече уврежда вече корозиралите демократични институции, правата и свободите на гражданите на Сърбия, се казва в писмото.", "date": "2019.01.18", "title": "Путин обеща 1,4 млрд. долара инвестиции за газ в Сърбия, във Войводина плакати с надпис \"Отивай си\""}
{"url": "https://www.24chasa.bg/novini/article/7251434", "text": "Премиерът Бойко Борисов проведе среща с министъра на вътрешните работи на Турция Сюлейман Сойлу, който е на посещение в София. Двамата обсъдиха сътрудничеството в сферата на сигурността, ограничаване на миграционния натиск, борбата с контрабандата и организираната престъпност. Това съобщиха от правителствената информационна служба. „За България, както и за ЕС, Турция е стратегически партньор - приятелска съседна държава, съюзник в НАТО и важен партньор в областта на сигурността и обществения ред. Стабилното и устойчиво развитие на двустранните отношения е приоритет на българската политика“, заяви министър-председателят Бойко Борисов. Той подчерта, че съвместната работа на двете страни в тази област ще допринесе за укрепването на доверието и ускоряването на информационния обмен. Премиерът Борисов посочи, че страната ни е готова да разшири и активизира контактите с Турция на професионално ниво между отделните структури на двете министерства със сходни функции. „Към момента успешните ни реализации са предимно по линия на наркотрафика и контрабандата на стоки. Бихме искали да развиваме проактивен обмен на информация по всички приоритетни линии“, заяви министър-председателят. Турският министър на вътрешните работи Сюлейман Сойлу посочи, че в момента регионът е изправен пред много предизвикателства. Той даде висока оценка на нивото на сътрудничество в областта на сигурността, което България и Турция са изградили.", "date": "2019.01.18", "title": "Борисов се срещна с вътрешния министър на Турция Сюлейман Сойлу"}
{"url": "https://www.24chasa.bg/novini/article/7251451", "text": "Омбудсманът Мая Манолова заминава на двудневно посещение в Брюксел, където ще представи петицията на българските граждани срещу двойния стандарт при храните и напитките в Европейския съюз. Изслушването ще се състои на 22 януари 2019 г., вторник, от 10.00 ч. /11.00 ч. българско време/ в Комисията по петициите в Европейския парламент. Това съобщиха от пресцентъра на омбудсмана. Припомняме, че омбудсманът Мая Манолова в качеството си на гражданин на ЕС, заедно с редица публични личности, изпрати на 2 октомври 2017 г. до Европейския парламент петиция за нарушение на правото на ЕС с искане за промяна в европейското законодателство, включително в Директивата за нелоялните търговки практики. Целта бе спиране на производството и разпространението на храни от една и съща марка, но с различни съставки и качество в страните-членки на ЕС. Според Манолова това е не само нарушение на правата на българските граждани, но и на гражданите от Вишеградската четворка, Гърция, Хърватия и Румъния, както и на принципите за функциониране на общия европейски пазар. За проблема общественият защитник беше сезирана от български майки, които установиха, че техните бебета консумират храни и напитки с по-ниско качество и в пъти по-висока цена. Това провокира Мая Манолова да предприеме редица действия и инициативи за преустановяване на нелоялната търговска практика, която е дискриминационна и обидна за българите. На 30 април 2018 г. в рамките на българското председателство на Съвета на ЕС, омбудсманът организира в София форум на високо равнище, под патронажа на министър-председателя Бойко Борисов, в който участваха еврокомисарят по правосъдие, права на потребителите и равенство на половете Вера Юрова, еврокомисарят по цифровата икономика и общество Мария Габриел, много европейски министри и институции от държавите-членки на ЕС. На него Вера Юрова представи Новия търговски механизъм за потребителите, където проблемът за двойния стандарт заема значително място и обяви края на двойния стандарт, както и ангажимента на Европейската комисия да предложи изменения в законодателството на Европейския съюз.", "date": "2019.01.18", "title": "Брюксел изслушва Мая Манолова за двойния стандарт при храните"}
{"url": "https://www.24chasa.bg/novini/article/7251455", "text": "Сириец е тартор на  . Общо 43-ма с задържани. Ето съобщението на държавното обвинение:  На 18.01.2019 г. Специализираната прокуратура, съвместно с ДАНС и ГДБОП, провежда активни процесуално следствени действия по наказателно производство за престъпления по Глава Първа от Наказателния кодекс / престъпления против Републиката/ на територията на градовете София, Плевен, Благоевград, Разград, Хасково, Пловдив и Ловеч. Предмет на разследването е дейност на група чужди граждани по организиране и осъществяване на територията на Република България на нерегламентирани парични преводи в и от страната в особено големи размери по т.нар. метод „хавала“ в рамките на международна организирана престъпна група. По искане на Специализираната прокуратура, Специализираният наказателен съд е издал 126 разрешения за извършване на претърсване и изземване – в 50 адреса на жилища и офиси и в 26 автомобила, както и обиски на 50 лица. При условията на неотложност, като единствена възможност са събиране на доказателства, са извършени 7 претърсвания и изземвания. В хода на разследването са иззети са документи, пари 32 000 евро и др. вещи. Задържани са 43 лица за срок до 24 часа по реда на ЗМВР, като в рамките на това задържане Специализираната прокуратура ще извърши анализ на събраните доказателства и ще прецени бъдещото процесуално качество на задържаните. Установено е, че основният организатор на престъпната дейност – сирийски гражданин, пребиваващ в България, задържан в гр. София, осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност. Провеждането на операцията е предшествано от едногодишна работа на Специализираната прокуратура с българските служби за сигурност и партньорски служби за сигурност на страни – членки на Европейския съюз.", "date": "2019.01.18", "title": "Мащабната спецакция е за банда, финансирала терористи, 43-ма са арестувани"}
{"url": "https://www.24chasa.bg/novini/article/7251598", "text": "Съпрузите Стойчо и Ива Ваневи успели да присвоят 93 000 лева европейски средства с фиктивни документи и рекламни брошури, в които се твърдяло, че пръскат срещу инсектициди. Двамата са задържани и в момента пловдивският окръжен съд гледа искането на прокуратурата за постоянен арест. Средствата са щели да надхвърлят 600 000 лева, ако не са били заловени, посочиха от държавното обвинение. Ваневи кандидатствали през 2017 по програма \"Човешки ресурси\". Използвали 4 отделни фирми. Назначили формално хора на трудови договори, без да им плащат заплати. \"Разпитани са над 70 свидетели. Съпрузите са действали на територията на Пловдивска, Бургаска и Хасковска област\", разкри прокурор Димитър Беличев. В документите посочили, че назначените от тях служители разнасяли рекламни материали и брошури за пръскане срещу инсектициди. Нито една от фирмите им не е извършвала реална дейност. Ваневи сключили договори с хора от населени места с висока безработица. Повечето били роми, които получавали на ръка по 20-50 лева. За сметка на това редовно им били внасяни осигуровки. \"Засега единственият пострадал от съпрузите е европейският социален фонд\", изтъкна прокурорът. Стойчо и Ива са обвинени в пране на пари в особено големи размери и за предоставяне на неверни сведения. Пловдивският окръжен съд ги остави в ареста.", "date": "2019.01.18", "title": "Съпрузи отмъкнали 93 000 лв. от ЕС с лъжа, че пръскат срещу инсекти"}
{"url": "https://www.24chasa.bg/novini/article/7251617", "text": "Окръжният съд в Ямбол постанови мярка за неотклонение \"задържане под стража\" на украински гражданин за опит да внесе контрабандно в страната от Турция медицински материали за близо 118 000 лева, съобщиха от съда. Незаконно превозваната стока е била намерена от митнически служители на ГКПП \"Лесово\", укрита на различни места в товарен автомобил с ремарке, управляван от обвиняемия. Определението на Окръжния съд може да бъде обжалвано пред Апелативния съд в Бургас.", "date": "2019.01.18", "title": "Оставиха в ареста украинец, опитал да внесе медицински материали за 118 000 лева"}
{"url": "https://www.24chasa.bg/novini/article/7251596", "text": ", беше докарана под стража в Пловдивския окръжен съд. Тя е обвинена в убийството на съпруга си. На 13 януари т.г. Веска Хаджиева го удушила след скандал, а на следващия ден прикрила следите и отишла на работа, казват прокурорите. Прокурорът Илияна Джубелиева иска за обвиняемата постоянен арест заради опасност да се укрие или извърши ново престъпление. Съдията Миглена Маркова даде 15 минути почивка, за да може служебният адвокат на Хаджиева да се запознае със събраните материали.   ", "date": "2019.01.18", "title": "Ето я 67-годишната, обвинена, че удушила мъжа си (Снимки)"}
{"url": "https://www.24chasa.bg/novini/article/7251661", "text": ", казва Илиян Мутафчиев, директор „Мерене и управление на данните“ в „ЧЕЗ Разпределение България” - Намираме се може би в пика на висока консумация през зимния сезон. Това се дължи от една страна на концентрацията на празници. Тази година съботните и неделни дни се съчетаваха с празничните дни, което доведе до голяма ваканция за всички и малкото работни дни не бяха пълноценни дори за тези, които не бяхме в отпуска. Така прекарахме много повече време вкъщи, готвихме повече, отоплявахме се по-дълго и т.н. Освен това през зимния сезон домовете се осветяват много по-дълго, защото навън се стъмва рано. И тъй като сме сред първенците в Европа по отопление с електроенергия, а средните температури в момента са по-ниски от миналогодишните, никак не сме изненадани, че товарите по мрежата нараснаха сериозно. Само за седмицата от 7 до 13 януари увеличението е с 18% в сравнение със същия период миналата година. Пикови стойности имахме и през първата седмица на януари. На празничния 6 януари товарите бяха с 20% по-високи от товарите на 6 януари 2018 г. Отдаваме това именно на по-ниските температури тази година. От началото на януари досега средните температури са минус 2,6 градуса, докато миналия януари средната температура е била положителна - 1,7 градуса. Сами виждате разликата, няма как това да не се отрази на консумацията на електроенергия, особено за домакинствата, които се отопляват с електроенергия. - Консумацията отразява реалната употреба на уредите и обобщения за абсолютно всички не могат да се правят. Аз набелязах факторите, които влияят на повишеното потребление, но то е индивидуално за всяко домакинство. Не трябва да забравяме и че тази година много домакинства смениха начина си на отопление и преминаха към отопление с електрическа енергия, при положение, че до момента са се отоплявали по друг начин. Тяхното потребление сериозно ще се повиши. Но отново казвам – консумацията е индивидуална и всеки сам може да си направи равносметка на основа на обективните фактори. - Предприели сме мерки, за да гарантираме сигурен отчет, съобразявайки 31-дневен период на обход на електромерите.Това е срокът, който си налагаме и стриктно спазваме. Нашите служители бяха на терен не само при сложните метеорологични условия, но и по време на празниците. Всеки един отчетник е контролиран чрез GPS-система дали посещава конкретните обекти, които са част от ангажиментите му в определения ден. - Има още няколко нива на контрол. На първо място сме въвели рулиращ принцип на отчитане. Тоест отчитането на всеки един електромер се извършва от трима отчетници всеки три поредни месеца, като се редуват служители на „ЧЕЗ Разпределение” със служители на външна фирма. За да се намали възможността за субективна грешка, самото отчитане се извършва чрез мобилни терминали, а GPS- координатите на електромера се снемат в момента на отчета. В процеса на отчитане, при съмнения за нередности в показанията, отчетникът прави снимка на електромера, която се съхранява директно в системата. Извършва се и софтуерен контрол още в момента на въвеждане на данните. Въз основа на натрупаните данни за всеки обект системата изчислява очаквано потребление със заложен процент на отклонение. Когато отчетникът въведе показанията на преносимия терминал и отклонението се окаже по-голямо, терминалът издава звуков сигнал и се появява системно съобщение. След софтуерния контрол имаме и ръчна проверка в така наречения валидиращ център. Всички показания, които са извън зададеното отклонение, се блокират и трябва да бъдат деблокирани ръчно. Това се извършва от служителите във валидиращия център на базата на анализ на потреблението, на снимки от отчетите или на извършени повторни проверки на място. Друг метод за контрол е извършването на проверки на случаен принцип на място. Не бива да се забравят и по-късните проверки от страна на снабдителното дружество, което фактурира – там се блокират автоматично фактури с високи стойности и се прави анализ на база на предходен период, като при нужда се връщат при нас за нови проверки. Системата не е проста и е създадена така, че да гарантира сигурността на клиентите. Човешката грешка винаги е възможна, но ние сме разработили достатъчно сигурни механизми за контрол.", "date": "2019.01.18", "title": "ЧЕЗ контролира на пет нива отчитането на електромерите"}
{"url": "https://www.24chasa.bg/novini/article/7251148", "text": "Екипът на МБАЛ „Лайф хоспитал“ в се обърна към хората с добри сърца за събиране на средства за лечението на своя колега Владислав Тодоров Кипров. „Обръщаме се към всички хора, които биха могли да помогнат със средства за наш колега от МБАЛ \"Лайф Хоспитъл\", нуждаещ се от спешна, животоспасяваща операция. Разчитаме на човечността и съпричастността, която всеки българин носи в сърцето си! Предварително благодарим! Може да изпращате пари по сметка или персонално на двете регистратури на МБАЛ \"Лайф хоспитaл \", където ще бъдат поставени специални кутии“, зоват от здравното заведение.", "date": "2019.01.18", "title": "Зов за човечност: Екипът на МБАЛ „Лайф хоспитал“ събира средства за лечението на свой колега, бори се с тумор на мозъка"}
{"url": "https://www.24chasa.bg/novini/article/7251668", "text": "Европейската комисия следи ситуацията около изпълнението на проекта \"Турски поток\" и ще прилага енергийните правила на ЕС към всички газопроводи. Това заяви днес говорителката на Комисията Ана-Кайса Итконен, коментирайки обсъждането на този въпрос при посещението на руския президент Владимир Путин в Сърбия, предаде ТАСС, цитирана от БТА. \"Колкото до \"Турски поток\" и позицията ни по този въпрос, то мога да кажа, че следим развитието на ситуацията и ще прилагаме съответните енергийни правила на ЕС към всички тръбопроводи без всякаква дискриминация\", каза Итконен. Възможното продължение на \"Турски поток\" до Сърбия бе сред въпросите в преговорите между Путин и сръбския президент Александър Вучич, които привлякоха най-голямо внимание, отбелязва ТАСС. По думите на руския държавен глава Москва е готова за подобен проект и може да инвестира около 1,4 млрд. долара в развитие на инфраструктурата на Сърбия за прекарване през нейна територия на разклонение на газопровода.", "date": "2019.01.18", "title": "Европейската комисия следи ситуацията около \"Турски поток\""}
{"url": "https://www.24chasa.bg/novini/article/7251680", "text": "67-годишната Веска Хаджиева се скарала със съпруга си Костадин за ключове, скандалът ескалирал и прераснал във физическа разправа. Мъжът, който е на 73 години, ударил жена си с дървен налъм по ръката. Веска изпаднала в ярост, стиснала го за шията и го удушила в банята. Трупът му е открит там гол. Това стана ясно в Пловдивския окръжен съд, където се разглежда мярката за неотклонение на Хаджиева. ", "date": "2019.01.18", "title": "Веска се скарала с мъжа си за ключове, удушила го в банята (Снимки)"}
{"url": "https://www.24chasa.bg/novini/article/7251717", "text": "Двама мъже са загинали в жилище в Добрич след късо съединение в електрическата инсталация на бойлер. На 17 януари, около 17,10 ч,,. е получено съобщение за трупове на двама мъже на 71-години и на 54-години в частен дом по бул. „Русия” – съобщават от Областната дирекция на МВР-Добрич. При огледа на място е установено, че двамата са починали при късо съединение в електрическата инсталация от бойлер. По случая е образувано досъдебно производство. Комисар Дарин Димитров, ръководител на противопожарната служба в Добрич, каза, че те са били извикани, за да отворят външната врата, която е била масивна. Рязането е отнело няколко минути. По неофициална информация, мъжете ремонтирали бойлера.", "date": "2019.01.18", "title": "Бойлер уби двама души в Добрич"}
{"url": "https://www.24chasa.bg/novini/article/7251718", "text": "Турски бойни самолети са нарушили гръцкото въздушно пространство днес по обяд и са прелетели над островите Кунелониси и Фармакониси в източната част на Егейско море, съобщава гръцкият телевизионен канал Скай, като се позовава на информация на гръцкия генерален щаб, предаде БТА. В 12,03 часа турски самолет е прелетял над остров Кунелониси, южно от Агатониси, най-северния от Додеканезките острови. Малко по-късно, в 12,42 минути, двойка турски изтребители Ф-16 са навлезли в зоната за полетна информация на Атина и са прелетели над остров Фармакониси, също част от Додеканезите. Две минути турската формация е излязла от гръцкото въздушно пространство. И в двата случая турските самолети са били пресрещнати от гръцки изтребители.", "date": "2019.01.18", "title": "Турски бойни самолети пак нарушиха гръцкото въздушно  пространство в Егейско море"}
{"url": "https://www.24chasa.bg/novini/article/7251756", "text": "Лидерът на НФСБ Валери Симеонов не е дискриминирал ромите с изказването си, че са се превърнали в \"нагли, самонадеяни и озверели човекоподобни, изискващи право на заплати, без да полагат труд, искащи помощи по болест без да са болни, детски за деца, които играят с прасетата на улицата и майчински помощи за жени с инстинкти на улични кучки“. Това реши окончателно Върховният административен съд (ВАС), който отмени първоначално наложената на Симеонов глоба от 1000 лева, съобщи самият Симеонов пред \"24 часа\". Той направи изказването си от трибуната на пленарната зала на 17 декември 2014 г. след поредица от нападения над лекари. Заради думите му Асен Асенов от Шумен подаде жалба в Комисията за защита от дискриминация (КЗД). С мотивите, че Симеонов е осъществил дискриминация спрямо цялата ромска общност и конкретно срещу него като неин представител. Асенов посочи, че се чувства обиден, защото не се е превърнал в нагло самонадеяно същество и озверяло човекоподобно, изискващо право на заплата, без да полага труд, изискващ помощи по болест, без да бъде болен, и че не иска детски надбавки за деца, които си играят с прасетата на улицата, а неговата майка и съпруга нямат инстинкт на улични кучки. В отговора си на жалбата Симеонов обясни, че изказването не е насочено към цялата общност, а само към онази част от нея, която престъпва законите и нормите на общуване, не се грижи за децата и бъдещето им, злоупотребява с техните помощи и върши престъпления. Лидерът на НФСБ изтъкна, че политиката, която критикува, дискриминира големи части от малцинствата и ги превръща в изолирани и декласирани групи без възможности за развитие, достойнство и самочувствие. Комисията за защита от дискриминация прие жалбата за основателна и наложи на Симеонов 1000 лева глоба за това, че е осъществил дискриминация под формата на тормоз. Освен това настоя в занапред той да се въздържа от изявления, които засягат честта и достойнството на личността по признак \"етническо положение\". Решението бе потвърдено от Административния съд в Бургас, напомни  . Сега с решението си ВАС отменя и решението на последния, и това на КЗД. Върховните съдии Йовка Дражева (председател на състава), Анна Димитрова и Емил Димитров (докладчик) посочват, че дискриминацията под формата на тормоз е отделен, самостоятелен вид дискриминация и е дефинирана в закона като всяко нежелано поведение, изразено физически, словесно или по друг начин с цел или резултат накърняване достойнството на лицето и създаване на враждебна, обидна или застрашителна среда (чл. 5 във вр. §1, т.1 от Закона за защита от дискриминация). ВАС постановява, че в конкретния случай обаче целта на Валери Симеонов не е била да засегне достойнството на Асен Асенов с мотивите: \"При внимателен прочит както на конкретизираната част (извадка), така и на целия текст от процесното изказване на Валери Симеонов, се установява, че в същото не се съдържат словесни изрази, насочени срещу конкретен субект (в контекста на възприетата от законодателя персонална обособеност на този субект чрез въведената дума в §1, т.1 от допълнителните разпоредби на Закона от защита срещу дискриминация), а именно - \"лицето\"), т.е. Асен Асенов.\" \"Този персонален субстрат налага извода, че волята на законодателя не цели санкционни последици спрямо поведение (в случая словесно изразено), обективирано в изявления – вербални, писмени или др., които по своя характер са абстрактни, и са насочени към неопределен кръг субекти, включително когато тези субекти са част от определена раса, пол, група по интереси, религиозна, етническа или друг вид социална общност\", цитира още lex.bg мотивите, с които ВАС постановява, че лидерът на НФСБ е невинен. Според ВАС Валери Симеонов не е целял настъпването на негативни последици за Асен Асенов, нито пък накърняване на достойнството му и създаване на нежелана среда по отношение на представителя на ромската общност. \"Тълкуването на §1, т.1 от допълнителните разпоредби на Закона за защита от дискриминация води до извод за изисквана от законодателя кумулация между нежеланото поведение, целящо накърняване на обекта и създаването на негативната среда. Тази среда като вид социум следва да е с конкретно обособима топография – частен или търговски обект, работно място, учреждение, университет, училище, религиозен храм, дом и др., а в процесния случай такава среда спрямо Асенов липсва\", категорични са още във ВАС. Освен това върховните магистрати изтъкват, че КЗД е подходила с \"агресивна морализаторска експресия\". И предупреждават и за риска \"антидискриминационната защита да се превърне в средство за ограничаване, потискане или контрол на гражданските свободи, в частност правото на мнение\". ВАС недоумява от извода на комисията, че \"негативното стереотипизиране и агресивно представяне на ромската общност като цяло, от една страна, и посочването на лица от българския етнос, от друга страна, като жертви на поведението на ромската общност представлява нежелано поведение, изразено словесно, и основано на признака \"етническа принадлежност\", създава враждебна среда.\" \"С този извод КЗД, като независим специализиран държавен орган за предотвратяване на дискриминация, защита от дискриминация и осигуряване равенство на възможностите, по недопустим начин, в разрез с правомощията си по чл. 47 от Закона за защита от дискриминация и с установените факти по делото, въвежда противопоставяне на два отделни етноса, чрез имагинерна забрана не конкретно, а изобщо дадено лице - жертва на престъпление, именно затова, че е представител на конкретна етническа общност, да предостави публична информация на обществото, че е обект на престъпление от лица, принадлежащи към различна от неговата етническа, религиозна или друга социална общност\", анализира ВАС. Върховните съдии са категорични не само, че изказването на Валери Симеонов не е насочено към конкретно лице, в случая Асенов, и затова доброто име на ромския представител и неговите права не са накърнени, но и че мнението на депутата и доскорошен вицепремиер не подкопава устоите на демократичния режим и не цели разпалване на вражда, ненавист или омраза, което е видно от цялото му изказване. Изразните средства и стила на изразяване са въпрос на свободата на личността като цяло, коментира още тричленният състав. Той напомня и върху правото всеки да изразява мнение, уредено от чл. 39, ал. 1 на конституцията, като отбелязва, че се има предвид мнението като възглед, схващане и отношение по някакъв въпрос. \"В този смисъл обект на защита не са определен вид мнения - коректни, добронамерени, угодни, правилни, възпитани, нерасистки, нексенофобски, особени или други, а възгледите на индивида изобщо. Дали дадено мнение е морално, благоприлично, похвално или друго, е предмет на оценка на обществото, към което това мнение е адресирано. Да се приеме обратното би означавало налагане на цензура - пряко или косвено (чрез съответен орган), от страна на държавата, което е недопустимо в демократичното общество\", заключава ВАС. Върховните съдии посочват, че изказването на Валери Симеонов не е насочено към конкретно лице, в случая Асенов, и затова доброто име на ромския представител и неговите права не са накърнени. Мнението на Симеонов, продължава ВАС, не подкопава устоите на демократичния режим и не цели разпалване на вражда, ненавист или омраза и това е видно от цялото му изказване. А изразните средства и стила на изразяване не са мнение, а начин, по който това мнение е доведено до знание на обществото и е въпрос на свободата на личността като цяло, коментира още тричленният състав. Той разсъждава и върху правото всеки да изразява мнение и разпространението му, закрепено в Конституцията (чл. 39, ал. 1), като отбелязва, че се има предвид мнението като възглед, схващане, отношение по някакъв въпрос. Според ВАС разпоредбата в основния закон не конкретизира, не обобщава, не извежда пред скоби или раздробява мнението като родово понятие. „В този смисъл обект на защита не са определен вид мнения – коректни, добронамерени, угодни, правилни, възпитани, нерасистки, нексенофобски, особени или др., а възгледите на индивида изобщо. Дали дадено мнение е морално, благоприлично, похвално или друго, е предмет на оценка на обществото, към което това мнение е адресирано. Да се приеме обратното би означавало налагане на цензура пряко или косвено (чрез съответен орган) от страна на държавата, което е недопустимо в демократичното общество\", аргументират се от ВАС.", "date": "2019.01.18", "title": "Съдът: Думите \"нагли и озверели човекоподобни\" не са дискриминация"}
{"url": "https://www.24chasa.bg/novini/article/7251741", "text": "59-годишен мъж е с опасност за живота след сбиване в село Дончево - съобщават от Областната дирекция на МВР-Добрич. На 17 януари, около 17,10 ч., е получено съобщение за възникнал скандал пред частен дом в селото. На място е установено, че скандалът е прераснал в сбиване между 67-годишен мъж от село Дончево и 59-годишен мъж от град Добрич. 67-годишният мъж е настанен в болницата в Добрич с травма на главата, без опасност за живота, а 59-годишният мъж е транспортиран и настанен в болница „Света Марина” в град Варна с мозъчно черепна травма, с опасност за живота. По случая е образувано досъдебно производство.", "date": "2019.01.18", "title": "Битов скандал в село Дончево прати мъж в болница с опасност за живота"}
{"url": "https://www.24chasa.bg/novini/article/7251737", "text": "Три смъртни случая в резултат на грип са регистрирани днес в Румъния, с което броят на починалите от вирусното заболяване този сезон достигна 14 души, съобщава информационният сайт Зиаре, цитиран от БТА. Мнозинството от починалите са били от рисковите групи и са имали съпътстващи заболявания, довели до понижаване на имунитета, но има и случаи, в които грипът е предизвикал усложнения при първоначално здрави хора, посочва сайтът. Министърът на здравеопазването Сорина Пинтя заяви, че Румъния е на една крачка от обявяване на грипна епидемия. \"На една крачка сме от епидемия, имахме една епидемична седмица, ако две седмици поред броят на случаите се запази на това ниво, тогава можем да говорим за епидемия. Но в момента имаме достатъчно мотиви за безпокойство\", посочи министърът. Тя подчерта, че ваксинирането е най-доброто оръжие срещу грипа, но и че хигиенните мерки също са изключително важни. Миналата година в Румъния от грип са починали 129 души, припомня Зиаре.", "date": "2019.01.18", "title": "Трима са починали от грип в Румъния само за ден"}
{"url": "https://www.24chasa.bg/novini/article/7251882", "text": "Русия може да спаси договора за ликвидиране на ракетите със среден и малък обсег на действие, ако се откаже от своите крилати ракети, които са в нарушение на този договор от 1987 г. между САЩ и тогавашния СССР. Това заяви днес в Москва германският външен министър Хайко Маас, който се срещна с руския си колега Сергей Лавров, предаде Ройтерс, цитирана от БТА. Според Маас договорът трябва да бъде съхранен, защото е от голямо значение за сигурността на Германия. Германският топдипломат призна, че документът не е изчерпателен предвид новите технологии, възникнали през годините след неговото подписване. Маас посочи като пример за такива технологии оръжията за кибервойна, съобщи Ройтерс. Лавров повтори днес, че Русия никога не е нарушавала този договор и желае неговото запазване, но американската страна вече е обявила, че ще го денонсира и че решението й не подлежи на преговори. Руският министър отбеляза, че САЩ не са представили никакви доказателства за нарушения от руска страна и декларира, че изпитанията на въпросната ракета 9М729 са били в разрешения от договора обхват, допълни ТАСС.", "date": "2019.01.18", "title": "Германия: Москва да се откаже от крилатите ракети, за да спаси договора"}
{"url": "https://www.24chasa.bg/novini/article/7251446", "text": "„Булгартрансгаз“ ЕАД започна триизмерни сеизмични проучвания в землищата на общините Враца и Криводол във връзка с планираното разширяване на газовото хранилище край Чирен. В рамките на проучванията ще бъдат обхванати 198 кв. км., в които са включени землищата на Враца, Криводол и 7 села в района. Целта е да бъдат получени сеизмични данни за геоложко и структурно характеризиране на подземния резервоар, необходимо за разширението на капацитета за добив и съхранение на природен газ. След приключване на дейностите полската фирма изпълнител „Геофизика Торун“ ще уведоми заинтересованите страни за следващите замервания. Цялостното разширение на Чирен трябва да приключи през 2024 г. според разчетите на енергийното министерство. До тогава трябва да се завърши строителството на подземни и надземни съоръжения на газохранилището. Целта на разширението е да може да се нагнетяват по-големи количества природен газ и използваемият обем на хранилището да се увеличи двойно до 1 млрд. куб. м. В момента такъв е техническият му капацитет, но реално могат да се изпомпват при нужда само 500 млн. куб. м.", "date": "2019.01.18", "title": "Почна проучване за разширение на Чиренското газохранилище"}
{"url": "https://www.24chasa.bg/novini/article/7251900", "text": "Отхвърлянето на сделката за Брекзит е аргумент за договарянето на по-добро споразумение, заяви днес Борис Джонсън, цитиран от Асошиейтед прес. Бившият британски външен министър посочи, че премиерът Тереза Мей трябва да убеди лидерите на Европейския съюз, че в плана за изтеглянето на Великобритания от блока следва да бъдат нанесени сериозни корекции. Според Джонсън историческото поражение на сделката за Брекзит в парламента означава, че европейските лидери трябва да направят отстъпки, за да се стигне до споразумение, което да бъде одобрено от британските депутати, предаде БТА. Германският канцлер Ангела Меркел е обсъдила вчера в телефонен разговор ситуацията около Брекзит с премиера Тереза Мей, съобщи говорителят на Меркел Щефен Зайберт, без да посочва допълнителни подробности. Зайберт отбеляза, че Меркел и Мей са говорили за това какво ще се случи оттук насетне, \"но това не може да бъде решено в телефонен разговор между канцлера и премиера. На първо място имаме нужда от ново предложение и от нова посока, която Великобритания заяви, че ще представи в понеделник\", каза Зайберт. Френският премиер Едуар Филип проверява готовността на страната си за Брекзит без сделка, посочва Асошиейтед прес. Филип посети днес Кале, където разговаря с представители на малкия бизнес, а вчера Франция задейства своя план за действие в случай, че Великобритания напусне на Европейския съюз на 29 март без правила за граничен контрол и пътуване. Франция и други европейски страни наемат хиляди митнически и гранични служители, а също така засилват сигурността на летищата и пристанищата. Френските власти отделят специално внимание на тунела под Ламанша, през който всяка година минават милиони пътници и стоки.", "date": "2019.01.18", "title": "Борис Джонсън: Отхвърлянето на сделката за Брекзит е аргумент за по-добро споразумение"}
{"url": "https://www.24chasa.bg/novini/article/7251905", "text": "Учени от Държавния университет в Санкт Петербург предупредиха, че съществува опасност откритият през 2004 година астероид Апофис да се сблъска със Земята през 2068 година, предаде РИА \"Новости\", цитирана от БТА. Специалистите отчитат, че на 13 април 2029 година небесното тяло ще премине само на 38 хиляди километра от нашата планета. Това е десет пъти по-малка дистанция от разстоянието от Земята до Луната. Възможни са траектории на приближаване на Апофис и през 2044, 2051 и 2060 г., но най-опасното според руските учени ще бъде през 2068 година. Размерът на небесното тяло е 325 метра, припомня агенцията.", "date": "2019.01.18", "title": "Астероидът Апофис може да се сблъска със Земята през 2068 година"}
{"url": "https://www.24chasa.bg/novini/article/7251923", "text": "Грипната ваканция в област Стара Загора се удължава с два дни, а грипната епидемия остава в сила. Това съобщиха от пресслужбата на министерството на здравеопазването, цитирани от БТА. Заболяемостта от грип и остри респираторни заболявания в периода 14-17 януари нараства и се очаква да достигне стойности около 300 на 10 000 население. Регионалната здравна инспекция /РЗИ/ в Стара Загора е предложила на Регионално управление на образованието да се удължи срокът на грипната ваканция на учениците с още два дни, за периода 21 - 22 януари. РЗИ продължава контрола на детските заведения за спазване на сутрешния филтър за недопускане на болни деца и персонал и лечението им в тях. Следи се и за спазването на противоепидемичения режим в лечебните и здравните заведения.", "date": "2019.01.18", "title": "Удължават с 2 дни грипната ваканция в Старозагорско"}
{"url": "https://www.24chasa.bg/novini/article/7251967", "text": "Държавната хазна губи над един милиард лева годишно заради укриване на обороти чрез фалшиви касови бележки, заяви за   говорителят на Националната агенция за приходите Росен Бъчваров. По думите му, ако компаниите започнат подготовка за подмяна на касови апарати през януари, няма да имат проблем да изпълнят изискването на закона до края на март. \"Компаниите, които имат намерение да изпълнят законовото изискване, вече действат на ниво смяна на фискални устройства и актуализиране софтуери за управление на продажбите. В момента разговорът като че ли се води от типа по общо теоретични причини да не бъде изпълнено изискването на закона, а не е по принцип изчислен на базата на конкретен брой инсталации, търговски обекти или софтуери за управление, които са на продажбите, които трябва да бъдат актуализирани\". Бъчваров е категоричен, че няма причина за удължаване на срока за подмяна на софтуера и фискалните устройства. По-рано от бизнеса предупредиха, че икономиката е изправена пред колапс, ако не бъде удължен срокът за подмяна на касовите апарати. От 1 април всяка покупка трябва да бъде отразена до пет минути в Националната агенция за приходите по електронен път.", "date": "2019.01.18", "title": "НАП: Хазната губи над 1 млрд. лева годишно заради фалшиви касови бележки"}
{"url": "https://www.24chasa.bg/novini/article/7251908", "text": "Валенция Влъчкова от град Русе ще изпита радостта от шофирането на луксозен нов автомобил благодарение на късмета си. Щастливката спечели модерна спортна лимузина BMW 318d от VIP клуб на Национална лотария. „Страхотно се чувствам, не мога да повярвам. Много се радвам“, каза късметлийката, минути след като беше изтеглена чрез жребий по NOVA от Симона Пейчева. „Беше ми мечта и вярвах, че някой ден може и аз да спечеля“, допълни Валенция. Късметлийката е на 29 години. По професия е продавач-консултант в онлайн магазин за обувки и чанти, а в момента е в отпуск по майчинство. Валенция сподели, че e чакала жребия за колата и се е шегувала с близките си, че този път ще спечели. „Дано цялата година да ми върви така и да се случват такива приятни неща“, каза Валенция, която е шофьор повече от 10 години. Симона Пейчева ѝ връчи ключовете за новата придобивка. Късметлийката разказа, че играе с различни билети на лотарията, а един от любимите ѝ е „Златните пирамиди“. Късмет във VIP клуб ѝ донесе регистриран билет „Casino 7777“. Валенция сподели, че след печалбата, се чувства късметлийка и пожела на всички участници да вярват в своя късмет. VIP клуб дава шанс на играчите да спечелят и с непечелившите си билети и квитанции, като ги регистрират в сайта на лотарията 7777.bg. До момента той e осигурил чисто нови коли на 41 късметлии.", "date": "2019.01.18", "title": "29-годишна русенка спечели спортна лимузина BMW от Национална лотария"}
{"url": "https://www.24chasa.bg/novini/article/7251995", "text": "Арестуваният у нас сириец като основен организатор на схема за нелегални преводи за финансиране на терористи понякога е превеждал на ден по 100 хил. евро към хора, които имат общо с подобни организации в Западна Европа в държави като Белгия, Германия и Франция, научи \"24 часа\". Парите от България към чужбина били превеждани по т.нар. система \"хауала\". По-рано рано днес сириецът бе закопчан в София при акция на службите под ръководството на Специализираната прокуратурата. Заедно с него са арестувани и още над 40 души в 7 града. Предстои да се преценява на колко от тях ще бъдат повдигнати обвинения. \"По делото е установено, че такава мрежа съществува в почти всички държави в ЕС. Това е много широка мрежа, по неофициални данни разплащанията, които минават през тази мрежа от хауаладари, са между 100 и 300 млрд. евро годишно\", каза зам. главният прокурор Иван Гешев. \"Системата \"хауала\" е древна система, наричана от арабите \"хауала\", в Китай се нарича по друг начин, във Филипините по втори, но общо взето принципът е един. Още не е ясно дали е възникнала в Индия през VIII в. или от еврейските търговци през Средновековието в Европа. При едно лице хауаладар, това е арабският термин, идват определени хора, които носят определени суми и ги дават на това лице и искат тази сума да пристигне примерно на другия край на света. Няма физическо преместване на пари. Оставят ги при това лице хауаладар, той им дава или код, или определена информация, с която лицето, което ще ги получи в другата държава, се легитимира пред друго такова лице хауаладар, което се занимава с тази ситуация. Може да си представите тая система като древна система за бързи преводи, като \"Уестърн Юнион\", не точно по същия начин, но това дава някакво образно описание\", заяви той.", "date": "2019.01.18", "title": "По 100 хил. евро на ден превеждал заловеният у нас сириец за терористи към Западна Европа"}
