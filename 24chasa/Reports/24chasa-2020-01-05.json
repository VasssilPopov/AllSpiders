{"url": "https://www.24chasa.bg/novini/article/8039028", "text": "Вносните боклуци се съхраняват на ул. “Складова” в областния град, а проверката установила, че порталът на обекта е отворен и до отпадъка се стига без проблем. На мястото имало повече от 50 тона употребявани тонер касети от принтери, като по-голямата част от тях са пакетирани. Според служители в склада боклукът е там от ноември 2019-а, а според документите идва от Италия и не е опасен. “Тепърва обаче ще изясним кой е собственикът на площадката и на отпадъците”, заяви директорът на врачанската екоинспекция Христо Христов. Стопаните на склада са баща и син - Тодор и Илиян Ангелови Според тях боклукът не е техен, а на фирма, с която сключили договор за съхранение. Площадката обаче не е лицензирана, както е по закон, установили от РИОСВ. ДАНС също започна проверка по случая. Предстои собствениците на въпросната фирма да бъдат разпитани.  Кметът на Враца Калин Каменов обяви, че се е свързал с фирмата, която е собственик на употребяваните тонер касети от Италия. Оттам потвърдили, че ще организират трошене и разделно събиране на метала и пластмасата от касетите. Металът ще се предава за вторични суровини, а пластмасата ще се продава на заводи като суровина. “На територията на Враца няма да се извършва горене, топене или друга термична обработка, която би навредила на природата, както и да се складират боклуци на наше сметище”, увери Каменов. Според него в община Враца не е постъпвало официално намерение за преработка на пластмаса. “На този етап притеснителното е, че има идея за преработка на тази пластмаса без термично обработване, което обаче по никакъв начин не е нито обявено в общинската управа, нито е съгласувано с регионалната инспекция по околната среда. Няма как да се коментира тема, при положение че все още няма проект и няма внесени документи за каквото и да било официално намерение. Засега е ясно, че заради това, че теренът няма лиценз за складиране на подобни отпадъци, собственикът ще бъде глобен със 7 хил. лв. “Площадката е наета от фирма, която се занимава с обработка на пластмасови изделия. Да, по документи този т.нар. отпадък идва от Милано, Италия - каза собственикът на склада Тодор Ангелов. - Но това са суровини, които са закупени от българска фирма чрез конкурс. От тези суровини ще бъде произведено нещо с добавена стойност.” Според него пакетираните касети са от специална пластмаса, която не подлежи на изгаряне. С тези суровини се произвеждали закачалки, дръжки за четки и други изделия. Въпреки това Ангелов най-вероятно ще бъде санкциониран, тъй като няма разрешително за складирането на тези отпадъци.", "date": "2020.01.05", "title": "Разкриха 50 тона боклуци от Италия в склад във Враца, нямало да ги горят (Обзор)"}
{"url": "https://www.24chasa.bg/novini/article/8039142", "text": ".Цената на оранжерийните домати в първата седмица от новата година падна с 3,5% до 2,22 лв. за килограм, докато краставиците поскъпват с 2,9 на сто до 2,45 лв./кг. Това показват данните на Държавната комисия по стоковите борси и тържищата за цените на едро. Картофите и червените чушки също са с по-високи цени - съответно с 1,4% до 70 ст. и с 2,9% до 2,45 лв. за килограм. По-евтини обаче са морковите - с 1,4% до 69 ст., както и зелето - със 7% до 53 ст. Цената на ябълките също е по-ниска - с 1,8 на сто до 1,12 лв./кг. Лимоните поскъпват с 4,3% и вече се продават по 2,19 лв. Бананите се предлагат по 2,20 лв., портокалите - по 1,29, а мандарините - по 1,51 лв. за килограм. По-скъпо е кравето сирене - 6,37 лв., което е с 0,8% повече. Цената на кашкавал тип “Витоша” е 10,60 лв./кг. Олиото е с 1% по-висока цена, или 2 лв. за литър. Замразено пилешко месо се предлага за 4,04 лв. на едро, което е с 0,7% по-малко. Брашно тип 500 е с по-висока цена до 95 ст. Яйцата се търгуват за 21 ст. на брой, а оризът е 1,92 лв. за килограм. ", "date": "2020.01.05", "title": "Доматите по-евтини, краставици и картофи поскъпват"}
{"url": "https://www.24chasa.bg/novini/article/8039237", "text": "Катастрофа с 4 автомобила затвори пътя между Песнопой и Баня, Карловско, а движението се отбива съм Михилци и Хисаря, съобщи полицията. Двама са закарани в болница. Водачът, предизвикал сблъсъка е управлявал шкода с испанска регистрация. Пътувал към Карлово, но малко след Песнопой загубил управление и навлязъл в насрещното, като ударил мерцедес, ауди и БМВ. Единият от автомобилите е в канавката. Водачът на шкодата и този от БМВ-то са откарани в болница. Виновният водач е 62-годишен от казанлъшко село и по данни на полицията той е най-пострадал. В болницата е и младеж на 21 г. който е пътувал с БМВ-то. Останалите участници в произшествието от аудито и мерцедеса са без контузии. Алкохолните проби на четиримата са отрицателни.. Мястото на произшествието се отработва.", "date": "2020.01.05", "title": "Катастрофа с 4 коли затвори пътя към Карлово"}
{"url": "https://www.24chasa.bg/novini/article/8039260", "text": "Специализираният съд отказа да отстрани от длъжност кмета на Несебър Николай Димитров. Определението на съда не е окончателно и подлежи на протест от страна на прокуратурата. Димитров е обвинен в участие в престъпна група за купуване на гласове с още двама. В края на декември, след поредно обжалване на определената му мярка, той излезе от ареста под парична гаранция, предаде БТА.  Спецпрокуратурата поиска отстраняване от длъжност на Димитров, тъй като в качеството си на кмет той е основен работодател на голям брой фирми и лица в общината и разполага с възможности да повлияе на свидетели. Николай Димитров беше задържан на 23 октомври, заедно с още четирима души, кандидати за общински съветници. Димитров беше избран за четвърти път за кмет на Несебър на първи тур, въпреки че се намираше в ареста.", "date": "2020.01.05", "title": "Спецсъдът отказа да отстрани от длъжност кмета на Несебър"}
{"url": "https://www.24chasa.bg/novini/article/8039353", "text": "В продължение на целия ден в събота с огромни пожарникарски маркучи водата в пещерата бе изпомпвана. Целта беше да се види за колко време подземната река ще изпълни отново камерите на пещерата, за да се прецени дебитът и дали си струва тези количества да се отклоняват и да се вкарват в язовир “Студена”. Докато камерите на пещерата бяха празни, доброволци от различни пещерни клубове в страната слизаха и поставяха датчици, за да бъдат сигурни данните. Те тепърва ще се разчитат и поне в близките дни обясни пред “24 часа” спелеологът Атанас Русев, чийто проект за осигуряване допълнително на вода за язовира предвижда и други мерки.  Водата е изпълвала сравнително бързо каверните, буквално е имало опасност да залее слезлите пещерняци. За щастие, акцията мина без инциденти, но районът бе предварително отцепен с помощта на полицията и любопитни не се допускаха. По първоначални сведения дебитът на подземната река е около 30-40 литра в секунда. За сравнение, дневната консумация на вода от язовир “Студена” е била 350 литра в секунда преди въвеждането на водния режим и е спаднала на 300 литра в секунда, откакто има ограничения в ползването. Максималният дебит на водата в Попов извор би могъл да стигне до около 450 литра в секунда, но това се случва единствено в разгара на лятото. В настъпилите студове е по-вероятно до февруари - март да достигне и то ако се смятат и многобройните извори в района на село Боснек, обясни Русев. Те не се използват от местното население и по никакъв начин няма да нарушат естествените водни ресурси в планината. Планът на спелеолога Атанас Русев включва и други мерки. Още през декември той направи сам пълна ревизия на Палакарийския воден канал, който е бил изграден заедно с язовир “Студена” и предназначението му е било да събира високо в планината изворите на река Палакария, за да ги отвежда в Струма и оттам да постъпват в язовир “Студена”.   В течение на годините обаче каналът е бил разрушен, и то на много места. Непосредствено преди Нова година Русев заведе на място прокурори и полиция и с тяхна помощ много незаконни отклонения от този канал бяха затворени. Въпреки че това е временно решение и каналът трябва да се рехабилитира сериозно, в момента той осигурява около 50 литра вода в секунда допълнителен приток в язовир “Студена”. При топенето на снеговете напролет този дебит би могъл да се увеличи до около 200 литра в секунда. Междувременно положението с водоснабдяването на Перник стана още по-лошо отпреди и вероятно в близките дни за пиене ще бъдат всеки ден. В местния сайт “За Перник” се появи график за понеделник и вторник на маршрутите на коли, които минават през редица квартали на града и раздават безплатно вода. Причината е, че водопроводната мрежа е в окаяно състояние и двукратният режим на водата, който бе въведен през декември с пускането на вода два пъти на ден, е доразрушил инфраструктурата на много места. Според експерти това е било възможно най-лошото решение, тъй като колкото и плавно да се пуска водата в мрежата, се получава силна хидравлична вълна и тръбите на много места не издържат.  Пернишкият квартал “Църква” например почти две седмици нямаше и капка вода и авариите бяха отстранени едва в събота. Същото е положението в близките до града села Мещица и Люлин. Откакто водата се пуска само по веднъж на ден, авариите са намалели, но пак са около 6-7 на ден. Преди това бяха около 14 дневно. ", "date": "2020.01.05", "title": "Пещерняците намериха 30-40 литра в секунда вода за Перник, трябват още поне 100 (Снимки)"}
{"url": "https://www.24chasa.bg/novini/article/8039350", "text": "Около 200 души участваха днес в протест пред посолството на САЩ в Брюксел, съобщиха местни медии, цитираи от БТА.  Участниците изразяват несъгласие с удара в Багдад, довел до смъртта на иранския генерал Касем Солеймани. Според представители на протестиращите от фламандско пацифистко движение, ударът на САЩ е \"незаконен, безотговорен и опасен\". По техните думи Европа и Белгия трябва да се разграничат и да осъдят действията на Вашингтон. По мнението на протестиращите, независимо какъв е бил Солеймани, отстраняването му по този начин не е допустимо. Те отбелязват, че ударът на САЩ е бил предприет без съгласието на властите в Ирак.", "date": "2020.01.05", "title": "Около 200 души протестираха в Брюксел срещу удара на САЩ в Багдад"}
{"url": "https://www.24chasa.bg/novini/article/8039427", "text": "Израелският премиер Бенямин Нетаняху, вероятно неволно, нарече Израел \"ядрена сила\", преди да се поправи със смутена усмивка, предаде Ройтерс, предаде БТА.  Съществува широкоразпространено мнение, че Израел разполага с ядрен арсенал, но страната от десетилетия нито потвърждава, нито отрича да има ядрени оръжия. На седмичното заседание на правителството Нетаняху се обърка при четенето на реч на иврит за споразумението с Гърция и Кипър за подводен газопровод в Източно Средиземно море. \"Значението на този проект е, че превръщаме Израел в ядрена сила\", каза Нетаняху, но незабавно се поправи: \"енергийна сила\". След това той направи кратка пауза, признавайки грешката си с усмивка, и продължи речта си. Тази рядка грешка от един от най-опитните политици на Израел бързо се разпространи из социалните медии, отбелязва ДПА.", "date": "2020.01.05", "title": "Израелският премиер Нетаняху\nневолно нарече Израел \"ядрена сила\""}
{"url": "https://www.24chasa.bg/novini/article/8039441", "text": "В цялата страна трафикът е интензивен, без сериозни струпвания - обобщи ситуацията по пътищата към момента главният секретар на МВР главен комисар Ивайло Иванов, съобщиха от пресцентъра на МВР. Днешният ден, макар и последен от поредица почивни, преминава сравнително спокойно. Около 300 екипа на Пътна полиция са ангажирани с осъществяване на контрол и подпомагане на трафика. Мерките, предприемани от МВР за обезпечаване на безопасността на движението, са постоянни, е уверил главен комисар Иванов. Лека снежна покривка се е образувала в някои участъци на автомагистралите \"Тракия\" и \"Хемус\", а по високопланинските проходи снеговалежът е обилен. За снегопочистване е предприето превантивно спиране на тежкотоварните автомобили над 12 тона: двупосочно по стария път София-Ботевград, в посока София камионите се спират още при Враца и Ловеч, а в обратна посока - при гара Яна. По молба на гръцките власти, за срок от 24 часа се спира движението на автомобили с товароносимост над 1.5 тона през ГКПП Капитан", "date": "2020.01.05", "title": "Мерките на МВР за обезпечаване на безопасността на движението са постоянни"}
{"url": "https://www.24chasa.bg/novini/article/8039456", "text": "Саудитските власти заявиха днес, че Вашингтон не е съгласувал с тях атаката в Ирак, при която бе убит иранският генерал Касем Солеймани, предаде Франс прес, цитирана от БТА.  Саудитска Арабия, която е съюзник на Съединените щати и регионален съперник на Иран, е изложена на опасност от евентуални враждебни действия от страна на Техеран като отмъщение за смъртта на Солеймани. Саудитското външно министерство призова в петък за сдържаност в региона, а саудитският крал Салман подчерта необходимостта от намаляване на напрежението в телефонен разговор с иракския президент Бархам Салех. Принцът престолонаследник на Саудитска Арабия Мохамед бин Салман също изтъкна необходимостта от успокояване на ситуацията в телефонен разговор с иракския премиер Адел Абдел Махди. Принцът престолонаследник натовари своя брат и заместник-министър на отбраната Халед бин Салман със задачата да посети през следващите дни Вашингтон и Лондон, за да предаде призива на Саудитска Арабия за сдържаност, съобщи саудитският всекидневник \"Ашарк ал Аусат\". Международната общност се опасява, че след смъртта на високопоставения Касем Солеймани ще се стигне до ескалация в Близкия Изток, отбелязва Франс прес. Американският президент Доналд Тръмп, който нареди атаката срещу Солеймани, предупреди, че Вашингтон може \"много бързо и много силно\" да удари по Иран, ако Техеран предприеме враждебни действия срещу САЩ. Посолството на Вашингтон в Саудитска Арабия предупреди американските граждани за \"повишен риск от нападения с ракети и дронове\", които може да бъдат насочени срещу граждански и военни обекти на кралството, предаде Асошиейтед прес.", "date": "2020.01.05", "title": "Вашингтон не е съгласувал със саудитските власти атаката срещу Касем Солеймани"}
{"url": "https://www.24chasa.bg/novini/article/8039479", "text": "Токът за индустрията в България все още е рекордно скъп. Това заявиха в ефира на „Неделята на  ” синдикати и работодатели. Според тях спекулата с тарифата продължава и това ще забави икономиката. „Газовата борса е по-различна. Цената на електроенергията, когато заработи борсата, беше сравнително ниска. А сега сме с най-високата тарифа за индустрията в целия Европейски съюз, като прибавим и доплащанията, които правим за неправомерната държавна помощ за „Марица изток 1“ и „Марица изток 3“ – двете т.нар. американски централи. Що се отнася до природния газ, очакваме от борсата да доведе до намаляване, а не до увеличаване на цената му. От първите дни на тази година отново сме с най-висока цена в ЕС. През цялата 2019 г. ние сме с втората най-висока цена на свободния пазар в Европа. Само в Гърция токът е по-скъп. Там в тарифата се включват и някои мрежови такси, които ние плащаме допълнително. Т.е. ние имаме категорично най-високата цена и това е проверено. Едно българско предприятие плаща повече, отколкото същото в Гърция”. Това заяви председателят на Асоциацията на индустриалния капитал в България Васил Велев. „Проблемите в енергетиката са няколко. Единият е концентрация и манипулация на пазара на електроенергия, който ще отпадне по линия на увеличаване на свързаността на нашата борса с борсите и преноса на енергия в целия ЕС. Очакваме това да се случи през втората половина на следващата година. Тогава този монополист, който е на нашия пазар, няма да има мощта да манипулира пазара в Общността. Но и в този случай ще остане надбавката от 10.70 евро на мегават час в резултат на неправомерната държавна помощ на американските централи”, каза Велев. Според бизнеса и синдикатите има действия, които трябва да бъдат извършени. „Правилният и цивилизован европейски начин за държавна помощ е, когато не достигат капацитети на чисто пазарни начала, се изготвя механизъм за капацитет и той се одобрява от Брюксел. Това е лимитирана държавна помощ и се провежда търг. Т.е. тези централи, които дадат по-добри цени, ще получат квоти за държавна помощ. Въпросните централи могат да бъдат и от чужбина, могат да бъдат и на газ\", коментира още председателят на АИКБ. В началото на новото десетилетие работодатели, синдикати и държавата ще направят опит да се разберат за общи действия в няколко направления за реформи – бизнес-среда и икономика, енергетика, демография и образование, пазар на труда, трудова миграция и социални въпроси. „В 10 ч. в понеделник имаме първи кръг от преговори. Правителството ще бъде представено от Томислав Дончев. Ние участваме на ниво председатели на организации. Мисля, че от тази, според нас, добра идея за болничните, се отказаха всички. Това, което е залегнало в споразумението по този въпрос, е да отпадне временната мярка предприятията да заплащат първите три дни на работниците. Това би следвало да значи държавата да ги поема. Но ще сбъркаме, ако се фокусираме само по тази тема. Тя е една от 40-те. По нея ще има отделен анализ, който е възложен със Закона за бюджета на държавното обществено осигуряване. Изпълнителната власт прави такъв анализ, ние също. Нашата конструктивна цел и стремеж ще бъде да предложим и постигнем съгласие по комплекс от мерки, които да ограничат злоупотребите, без да ощетяват хората”, коментира Велев. „Тези 40 мерки са трудно балансирани и са в един пакет. В него има постигнати сложни баланси. Такъв например е нашето съгласие да се върнат болничните в НОИ”, заяви президентът на КНСБ Пламен Димитров. „Важно е да се има предвид, че говорим за договаряне. Ще е добре, ако успеем да постигнем споразумение, включително и за минимални работни заплати в три категории персонал”, смята Велев. „Минималната заплата е общовалидна за всички и ще бъде минимален праг. Около нея има други 85 икономически дейности с по три категории. В различните сектори има работници с минимално образование. Ще има минимална заплата за нискоквалифицирания персонал, за средноквалифицираните и за висококвалифицираните”, поясни Димитров. „Бизнесът е готов да плаща по-високи заплати, отколкото е производителността. Това е от последните няколко години в следствие на догонващото ни развитие. С този механизъм, който трябва да имаме мъдростта да договорим и съответно да осъществяваме, смятаме, че ще дадем тласък на индустриалните отношения и на социалния диалог в страната. Добрият диалог и добрите индустриални отношения са конкуретно предимство за всяка икономика. Ние можем да договаряме със синдикатите ръст на производителността. Т.е. тези спечелени пари дали да ги дадем за заплати, или с част от тях да купим машини, за да може догодина да произведем повече и да получим по-големи заплати. Всичко това, договорено, придобива друго съдържание и става по-устойчиво”, обясни председателят на АИКБ. „Нещо, по което очаквам съпротива, е модифицираната ни идея за въвеждане на необлагаем минимум за нискодоходните групи. В разговор с бизнеса стигнахме до общо предложение към правителството да възстановява платения данък за нискодоходните групи, а в края на годината част от него да бъде възстановяван. Това е компромисното ни предложение”, категоричен е Димитров.", "date": "2020.01.05", "title": "Синдикати и работодатели: В България токът е рекордно скъп"}
{"url": "https://www.24chasa.bg/novini/article/8039508", "text": "Зоран Миланович печели президентските избори в Хърватия.Според първите социологически проучвания бившият премиер получава малко над 53% от гласовете, пише \"Ройтерс\", цитирана от БТА.  Така той води с над 6 на сто досегашния държавен глава Колинда Грабар-Китарович.За Китарович са гласували близо 47% от избирателите. В страната се проведе балотаж на седмите президентски избори, като право на глас имаха близо 3,8 млн души.", "date": "2020.01.05", "title": "Зоран Миланович печели президентските\nизбори в Хърватия, сочат първи данни"}
{"url": "https://www.24chasa.bg/novini/article/8039521", "text": "Тежка верижна катастрофа затвори пътя Пловдив-Карлово в района на Песнопой. Двама души са откарани в болница в тежко състояние, предаде  Ударът е станал между четири коли. По данни на полицията, виновният водач, предизвикал катастрофата, е управлявал кола с испанска регистрация. Пътувал към Карлово. Малко след село Песнопой, загубил управление и навлязъл в насрещното движение, като ударил последователно три автомобила. Двама шофьори са в болница. Алкохолните проби на четиримата водачи са отрицателни. Пътят Карлово-Пловдив остана затворен с часове.", "date": "2020.01.05", "title": "Тежка верижна катастрофа затвори пътя Пловдив-Карлово"}
{"url": "https://www.24chasa.bg/novini/article/8039134", "text": "Близо 2,106 млн. са болничните, издадени от януари до края на септември 2019 г. Над половината от тях - 1 186 598, са взети от личните лекари. Заедно с тези, издадени от специалистите в доболничната помощ пък, броят им стига 1 714 280, което е 81% от всички. Издадените за болнично лечение документи пък са 376 408, а тези по повод бременност и раждане - 92 750. Това става ясно от писмен отговор на здравния министър Кирил Ананиев на въпрос на депутите от БСП Георги Гьоков и Манол Генов за увеличаващия се брой болнични, както и за размера на изплатените обезщетения за временна нетрудоспособност. Ананиев припомня, че от 1 януари в сила влизат промени в Правилника за устройството и организацията на работа на органите на медицинската експертиза, според които при получаване на сигнали за фалшиви болнични директорите на РЗИ, поделенията на НОИ, РЗОК и НЕЛК са задължени да ги изпращат на МВР и прокуратурата. Предвиждат се и още промени, които да засилят контрола върху фалшивите болнични. От 1000 до 3000 лева е глобата за лекар, издал фалшив болничен лист, а при повторно нарушение - от 4000 до 10 000 лева, припомня Ананиев. ", "date": "2020.01.05", "title": "Над 2 млн. болнични отпуски за 10 месеца, повече от половината написани от джипитата"}
{"url": "https://www.24chasa.bg/novini/article/8039097", "text": "За двата работни дни от началото на 2020 г. - 2 и 3 януари, на новосъздадената българска газова борса, която стартира от началото на годината, са сключени осем сделки. Това съобщи по БНР изпълнителният директор на “Булгартрансгаз” Владимир Малинов. “Сделките са доста под регулираната цена, одобрена на първи януари от Комисията за енергийно и водно регулиране. Това означава, че интерес към борсата има. Има регистрирани 14 ползватели. Ценовите сигнали, които се дават от тези сделки, показват, че има смисъл от борсата. Освен до либерализация това ще доведе и до по-добри финансови и икономически условия”, каза Малинов. “След изграждането на “Балкански поток” приходите на “Булгартрансгаз” ще се увеличат няколко пъти. Това, което очакваме с реализацията в по-голям мащаб на “Балкански поток”, е приходът от пренос на дружеството да достигне около 400 млн. лева, каза той. От началото на годината доставките на природен газ от Русия вече се осъществяват успешно през новата входна точка – “Странджа 2”, през Турция. “Плюсовете от реализирането на този проект са сигурност и икономическа целесъобразност. Това ще се отрази върху крайните цени и върху крайния потребител. С промяната на точката на доставка се спестяват и транспортни разходи. През “Странджа 2” газ получават и Северна Македония, и Гърция”, каза още изпълнителният директор на “Булгартрансгаз”. “Считано от 1 януари липсва поток на природен газ по трансбалканския газопровод. Независимо от това нашата система е готова да поеме такъв поток, ако има необходимост. Реверсивният поток, част от концепцията за вертикалния газов коридор, вече е отворен и когато пазарът има интерес и пазарните нива позволяват, може да се транспортира природен газ във всички посоки”, допълни Малинов.", "date": "2020.01.05", "title": "На газовата борса: за два работни дни - 8 сделки"}
{"url": "https://www.24chasa.bg/novini/article/8038462", "text": "Българското правителство защитава и ще продължи да защитава правата на българските общности зад граница, не само в Сърбия. Това е и един от основните приоритети на Министерството на външните работи. По отношение на Република Сърбия България не настоява нищо повече от това страната да спазва конституцията и законите си по отношение на малцинствата, както и ангажиментите си в рамките на предприсъединителния процес. Такъв се казва в позиция на Министерството на външните работи, след като Пред държавната телевизия бившият говорител на диктатора Слободан Милошевич коментира тежката конфронтация между Черна гора и Сърбия. През последните десет дни между двете държави възникна напрежение по повод новоприетият закон за вероизповеданията в Черна гора. В Белград имаше безредици, по време на които сръбски националисти изгориха и националният флаг на Черна гора. По време на интервюто в един момент без никакъв повод Дачич намеси България и избухна: \"За какви вътрешни работи днес се говори в Европейския съюз. Там имате едни българи, които в Сърбия са само 0.26 на сто от населението ни. Толкова са българите в Сърбия. Но, България на всяка среща на Европейския съвет поставя въпроса за правата на българското национално малцинство?\".", "date": "2020.01.05", "title": "Външно след изказването на Дачич: Искаме Сърбия да спазва законите за малцинствата"}
{"url": "https://www.24chasa.bg/novini/article/8038600", "text": "Ускорителите на частици могат да бъдат изключително полезни за медицината, ако не са толкова големи. Станфордският линеен ускорител, например, е дълъг близо 3,2 километра, а Големият адронен колайдер на ЦЕРН - внушителните 27 километра. Сега учени от Станфорд са успели да \"свият\" технологията до степен да се побере върху компютърен чип, съобщава сайтът Phys.org, цитиран от БТА. Специалистите смятат, че постижението им може да доведе до по-прецизни противоракови лъчетерапии, които поразяват раковите клетки, без да засягат съседните здрави. Машинарията, използвана в стандартните ускорители, е твърде обемиста и трудна за умаляване, така че да е подходяща за употреба в болници и по-малки научни центрове. В миналото от ЦЕРН успяха да създадат по-малък прототип на ускорителя с дължина два метра. Сега специалистите от Станфордския университет и Националната ускорителна лаборатория са създали още по-малка версия, която се побира върху единичен силициев чип. В тази си форма ускорителят не е готов за практическа употреба, но показва, че концепцията работи. ", "date": "2020.01.05", "title": "Миниатюрен ускорител на частици върху чип може да помага в борбата с рака"}
{"url": "https://www.24chasa.bg/novini/article/8038422", "text": "Японката Кане Танака навърши 117 години и подобри постижението си като най-възрастен човек в света, съобщиха Ройтерс и БТА. Рождения си ден, който е на 2 януари, Кане Танака отпразнува днес в дом за възрастни хора във Фукуока. Сред гостите й освен приятели и служители в дома, беше и телевизионен екип. Танака получи миналата година на 9 март сертификат от Рекордите на Гинес за най-възрастен човек в света. Тогава тя беше на 116 години и 66 дни. Възрастта на Танака олицетворява бързо застаряващото население в Япония. Заедно с ниската раждаемост това предизвиква опасения за недостатъчна работна сила. Танака е родена преждевременно през 1903 г. Тя е седмо дете в семейство с осем деца. Омъжва се за Хидео Танака през 1922 г. Двамата имат четири биологични деца и едно осиновено дете.", "date": "2020.01.05", "title": "Японката Кане Танака навърши 117 години"}
{"url": "https://www.24chasa.bg/novini/article/8038607", "text": "Франция иска да избегне търговска война със САЩ, но ако Вашингтон наложи мита върху френски стоки, Париж е готов да отговори. Това заявява в интервю за в. \"Журнал дю диманш\" френският министър на икономиката и финансите Брюно Льо Мер, цитиран от ТАСС и БТА. \"Искаме да избегнем търговската война, но заедно с нашите европейски партньори ще бъдем готови да отговорим, ако бъдем ударени от санкции, които считаме за недружелюбни и незаконни\", казва Льо Мер. Той обяснява, че за Франция е изключително важно да обложи с данък цифровите компании, които реализират значителни печалби, без да присъстват физически в страната и следователно без да плащат почти никакви данъци. \"Американската администрация твърди, че нашият (цифров) данък е дискриминационен. Официално оспорвам това и тъкмо изпратих писмо до представителя на САЩ в търговските разговори Робърт Лайтхайзър\", отбелязва френският министър. \"Това, което оспорваме, е законността на разглежданите санкции\", допълва министърът. \"Бихме искали преговорите, които се водят в Организацията за икономическо сътрудничество и развитие (ОИСР) за международно данъчно облагане, да доведат до задоволителен резултат. Ако е така, ще изтеглим националния си данък\", твърди Льо Мер. \"Ако не, ще възобновим дискусиите в ЕС, за да създадем европейски данък\", подчертава той. В интервюто министърът също така призовава стачкуващите срещу пенсионната реформа да намерят компромис в преговорите с правителството.", "date": "2020.01.05", "title": "Франция не иска търговска война със САЩ,\nно е готова да отвърне"}
{"url": "https://www.24chasa.bg/novini/article/8038695", "text": "Родриго Алвеш, който похарчи 500 000 британски лири, за да стане човешко подобие на куклата Кен, обяви, че вече се чувства като трансексуална жена, съобщи в. \"Мирър\", цитиран от БТА. \"Страхотно е най-накрая да кажа на света, че съм момиче - увери риалити звездата, позираща в рокля и в обувки на високи токчета. - Известна съм като Кен, но винаги съм се чувствала като Барби\". Инжекции с хормони са осигурили закръгления ханш. Дългата руса коса се е получила с екстеншъни. Сутиенът е с чашки D. Изкуствени мигли допълват ефекта. Родриго вече иска да го наричат Роди и \"тя\". \"Най-накрая се чувствам като истинската аз - заяви тя. - Бляскава, красива, женствена. Години се опитвах да живея като мъж. Дори си имплантирах плочки на корема и фалшиви мускули в ръцете. Тогава обаче лъжех себе си. Аз съм жена. Мозъкът ми е женски. Сега тялото ми съответства на мозъка ми.\" Догодина Роди ще завърши преобразяването си и с операции - на половите органи, лицето и бюста. Като момче Родриго е изглеждал доста женствено, защото тялото му е произвеждало повече естроген от средното. Затова дори с го тормозели в училище. Роди обаче твърди, че това я е направило по-силна. Тя се е преселила във Великобритания на 20-годишна възраст и е учила връзки с обществеността в университет. След това за кратко работи като стюард в авиолинии и започва доходоносна кариера на риалити звезда. Пристрастяването й към пластичната хирургия започва на 17-годишна възраст, когато си намалява бюста. Следва корекция на носа на 19 години. Оттогава е претърпяла повече от 70 операции.", "date": "2020.01.05", "title": "Мъжът, който се преобрази в куклата Кен, вече e Барби (Видео)"}
{"url": "https://www.24chasa.bg/novini/article/8038689", "text": "Лидерът на испанските социалисти Педро Санчес не успя днес да получи подкрепата на парламента за съставяне на ново правителство, предадoха Франс прес и БТА. Изпълняващият длъжността премиер на Испания Санчес, който дойде на власт през юни 2018 г., не успя да спечели нужното му абсолютно мнозинство от 176 гласа (от общо 350 депутати в долната камара на парламента). Той бе подкрепен от 166 народни представители, 165 отхвърлиха кандидатурата му, 18 гласуваха \"въздържал се\", а един депутат не присъства на заседанието. Второто парламентарно гласуване по предложението на Санчес за ново правителство е планирано за вторник. Тогава на досегашния премиер ще му бъде достатъчно обикновено мнозинство, за да остане на поста си.", "date": "2020.01.05", "title": "Испанският парламент не одобри Педро Санчес за премиер"}
{"url": "https://www.24chasa.bg/novini/article/8038829", "text": "Според него с убийството на лидера на иранските сили \"Кудс\" правилата на играта се променят радикално. „С този удар САЩ пращат едно силно послание към аятоласите в Техеран, на Революционната гвардия и на наследника на Солеймани – Есмаил Гаани – че отсега-нататък всякакво нарушение, убийство на американски гражданин, войник или посегателство към американските интереси в Ирак, района и други страни, ще бъде последвано от разрушителен удар“, коментира Халаф. Той допълни, че иранците повече не могат да се крият зад прокси организации в района, създавани и въоръжавани от тях в продължение на години. „Американците са получили информация, че идването на Солемайни в Багдад цели организиране на повторен щурм на посолството на САЩ в иракската столица и да се организира сходна на заложническата криза в американското посолство в Техеран през 1979 г.\", каза още експертът. И допълни, че другата основна цел на Касем Солеймани била организиране на преврат в Ирак и превземане на властта чрез лоялните му проирански милиции и партии. Сериозен ирански отговор към САЩ няма да има, не очаквам апокалиптични сценарии, които прогнозират някои анализатори, каза още Мохамед Халаф.", "date": "2020.01.05", "title": "Експерт: Ликвидирането на Солеймани е най-смелият акт на САЩ за 40 г."}
{"url": "https://www.24chasa.bg/novini/article/8038828", "text": "Приключи идентификацията на всички движими културни ценности, които са поставени във външните пространства на архитектурно-парковия комплекс „Двореца” в Балчик. Те са датирани, заснети, оценени и са включени в регистъра на Националния исторически музей като национално богатство - съобщи директорът на културния център Жени Михайлова. Над 120 движими, недвижими културни ценности, архитектурни и различни декоративни елементи, които са с историческа стойност, са регистрирани в картотека. Сред тях са архитектурни елементи, питоси, вази, надгробни плочи, кашпи. Дейностите са приключили през м.г. и са станали възможни с подкрепата на директора на Националния исторически музей доц. Бони Петрунова и зам.-директора проф. Христов. „Те се отзоваха на нашата молба, изпратиха специалисти, които успяха да идентифицират обектите в „Двореца”. В момента имаме не само картотеката, но и идентификацията им” - каза Михайлова. Най-ценните от тях ще бъдат застраховани през тази година. „Културните ценности и богатството на България трябва да бъдат съхранени, опазени и предадени за следващите поколения. Виждаме, че, когато няма такава идентификация, то не може да бъде съхранено. По този начин ние решихме да разрешим този проблем” – добави Михайлова. Обясни, че досега е имало случаи да изчезват цели алеи, да се чупят каменни плочи и това е оставало безнаказано.", "date": "2020.01.05", "title": "Ценностите на „Двореца” вече са включени в\nрегистъра на Националния исторически музей"}
{"url": "https://www.24chasa.bg/novini/article/8038886", "text": "Иракското външно министерство призова посланика на САЩ, пред когото осъди американските въздушни удари в Ирак, при които бяха убити иранският генерал Касем Солеймани и лидерът на иракска милиция Абу Махди ал Мухандис, предадоха Ройтерс и Франс прес. На посланика Матю Тюлър е било заявено, че \"тези водени от САЩ нелегитимни военни опареции са атаки и осъдителни действия, които могат да доведат до ескалация на напреженията в региона. Те са нарушение на суверенитета на Ирак и на всички международни закони и норми, които уреждат междудържавните отношения и забраняват ползването на земите им за нанасяне на атаки по съседни страни\", се казва в изявление на министерството.", "date": "2020.01.05", "title": "Иракското външно министерство призова посланика на САЩ заради убийството на  Солеймани"}
{"url": "https://www.24chasa.bg/novini/article/8038903", "text": "Диво прасе се е появило около обед в централната градска част на Перник, съобщи началникът на общинския инспекторат Красимир Трайков. По думите му животното слязло от местната планина Голо бърдо. Вероятно е било част от стадо, подгонено от ловци и е избягало, разказа Трайков. Дивото прасе е било забелязано в шубраци до жп линията между жилищни блокове до бившата печатница, предаде БТА.  На помощ на общинските служители се притекли ловци от дружинката в квартал \"Бела вода\", но не успели да заловят животното. Предполага се, че то отново се е върнало в планината.", "date": "2020.01.05", "title": "Диво прасе се появи в центъра на Перник"}
{"url": "https://www.24chasa.bg/novini/article/8038915", "text": "Нормален е трафикът на леки автомобили на ГКПП \"Дунав мост\" при Русе. Това съобщиха от Гранична полиция в крайдунавския град. Движението в посока Румъния е интензивно, но няма опашки и изчакващи леки автомобили извън граничния пункт. Шофьорите на автомобили с товароносимост над 1,5 тона, които влизат в страната ни, се предупреждават за въведеното в Гърция ограничение за движение заради очакваното влошаване на метеорологичната обстановка.", "date": "2020.01.05", "title": "Нормален е трафикът на ГКПП \"Дунав мост\" при Русе"}
{"url": "https://www.24chasa.bg/novini/article/8038977", "text": "Директорът на Главна дирекция \"Гранична полиция\" главен комисар Светлан Кичиков провери създадената организация на работа на ГКПП Кулата-Промахон, заради въведената забрана от гръцките власти за пропускане на автомобили над 1,5 тона. От 13 до 18 часа в неделя отпадна временно ограничението за преминаване на товарни автомобили над 1,5 тона на ГКПП Кулата-Промахон, ГКПП Капитан Петко Войвода-Орменион, ГКПП Илинден-Ексохи и ГКПП Маказа-Нимфея. \"На всички наши пунктове шофьорите се предупреждават за обстановката в Гърция. Като за началото на годината трафикът на Кулата е слаб. Обикновено на денонощие в двете посоки минават по около 2500 тира, сега те са по 1400. Няма проблеми по граничните пунктове\", каза гл. комисар Кичиков. Извън въведения прозорец, камионите бяха спирани на паркинг в района на Кулата-Промахон. След 18 ч отново бе въведена забраната за навлизане ва гръцка територия на автомобили над 1,5 тона заради обилен снеговалеж и силен вятър. \"Във времето до 18 ч се пропускат автомобили през Кулата, но те стигат до Солун, не се пропускат да продължат към Атина. През другите пунктове пак се пропускат, но стигат само до Драма\", каза ст. комисар Кичиков. Призова шофьорите да следят информацията на пропускателния режим на сайта на МВР. В неделния ден трафикът по главен път Е-79 от Благоевград в посока Кулата бе нормален, дори слаб. Нямаше задръствания и опашки и на границата с Гърция.", "date": "2020.01.05", "title": "Светлан Кичиков: Слаб трафик на Кулата, минават по 1400 тира на ден"}
{"url": "https://www.24chasa.bg/novini/article/8039010", "text": "Очаква се тази нощ Иран да реши за новия етап от плана си за намаляване на ангажиментите по международната ядрена сделка. Това съобщи говорителят на иранското министерство на външните работи Абас Мусави, предадоха Франс прес и Ройтерс, цитирани от БТА.  Според Мусави, цитиран от АФП, решението е било взето по-рано. Само че с оглед на ситуацията, създадена от смъртта на иранския генерал Касем Солеймани при американски удар в петък в Ирак, ще бъдат направени определени промени във взетото решение, засягащо петия етап от този план за намаляване на ядрените ангажименти, добави той. Тези промени ще бъдат решени на важна среща тази вечер, каза говорителят на пресконференция, без да дава допълнителни подробности. Техеран започна да намалява своите ядрени ангажименти през май миналата година в отговор на едностранното излизане на САЩ година по-рано от международната ядрена сделка от 2015 година, припомня АФП. Решенията за преустановяване на някои от ангажиментите на Техеран, поети съгласно това споразумение, сключено във Виена между ислямската република и групата 5+1 (Китай, САЩ, Франция, Великобритания, Русия и Германия) са от компетенцията на Висшия съвет за национална сигурност. Мусави не загатна за съдържанието на вече взетото по думите му решение или за датата, на която окончателното решение може да бъде официално обявено. През ноември Иран даде на Великобритания, Франция и Германия трети 60-дневен срок да спасят сделката с действия за предпазване на икономиката му от американските санкции и заплаши с допълнително намаляване на ангажиментите, ако това не стане, припомня Ройтерс.", "date": "2020.01.05", "title": "Иран решава тази нощ за ново намаляване на ядрените ангажименти"}
{"url": "https://www.24chasa.bg/novini/article/8039033", "text": "Турският президент Реджеп Тайип Ердоган използва мигрантите като оръжие, заяви председателят на Австрийската народна партия и вероятен бъдещ канцлер на Австрия Себастиан Курц, като изтъкна, че ЕС трябва да \"тегли ясна черта\" по отношение на тези политики, съобщава турската редакция на Евронюз. В интервю за \"Курир\" Курц заяви още, че Ердоган \"не разбира от друг език\" и че самият той е готов да активно да действа по този въпрос в рамките на ЕС, предаде БТА.  Курц, който коментира пред медиите миграционната политика на ЕС и подхода на Турция, повтори в интервю за германското списание \"Билд\" позицията си срещу плана за разпределяне на бежанци между страните членки на ЕС. Сред приоритетите на програмата на новото правителство в борбата с миграцията е защитата на външните граници на ЕС. В дневния ред на кабинета, който е против разпределянето на мигранти по страни вътре в ЕС, е и създаването на центрове за депортация, отбелязва Евронюз.", "date": "2020.01.05", "title": "Себастиан Курц: Ердоган използва мигрантите като оръжие"}
{"url": "https://www.24chasa.bg/novini/article/8039049", "text": "Най-голямото вълшебство е да бъдеш добър човек, да умееш да влезеш в тялото идушата на болния, така че да го разбереш - така Мария Пейчева или госпожа Мария, както я наричат пациентите, определя доброволческата си работа в Националнатаболница за лечение на хематологични заболявания. 83-годишната жена минава през дългите коридори на болничното заведение,вдъхвайки кураж и надежда на болните.„Думата благодаря за мен е като най-топлата прегръдка“, сподели тя в студиото на„120 минути“ Звеното в болницата е открито преди няколко месеца, а инициативата идва отФранция.Госпожа Мария, по образование доктор по психология, обясни, че разбира задоброволческото звено за психологическа подкрепа и грижи случайно от интернет. Признава, че дори след пенсионирането си продължава да работи активно, апосещенията и при пациентите в болницата са начин да оползотворява времето си и да бъде полезна. По думите ѝ преодоляването на фактите от реалността става с много любов итоплина към пациента. Според нея страхът на човек го прави безсилен и изразходванеговата енергия.Рецепта за справяне със страха за Пейчева са позитивните мисли, освобождаванетоот болката и скръбта.„Винаги съм казвала на своите деца, когато изпаднат в труден момент, да пеят, датананикат песни. Аз го правя непрекъснато“, допълни още тя. Госпожа Мария обясни, че разделя своите пациенти на три групи. Първата е за тези,които тепърва разбират за болестта си. Това за нея е етапът на отрицанието, в койтонивата на стрес са най-високи.Към втората група се причисляват тези пациенти, които се адаптират към болестта,а в третата са тези, които вече са приели диагнозата.", "date": "2020.01.05", "title": "83-годишна жена вдъхва кураж на пациенти"}
{"url": "https://www.24chasa.bg/novini/article/8039070", "text": "Иракското външно министерство внесе официални жалби при генералния секретар на ООН и в Съвета за сигурност заради американските въздушни удари на иракска територия, при които бяха убити иранският генерал Касем Солеймани и лидери на иракски милиции, предаде Ройтерс, цитирана от БТА.  Жалбата касае \"американските атаки и агресии над иракски военни позиции и убийството на иракски и съюзнически високопоставени военни командири на иракска земя\", се казва в изявление на министерството. То определи атаките като \"опасно нарушение на иракския суверенитет и на условията за присъствието на САЩ в Ирак\" и призова Съвета за сигурност на ООН да ги осъди.", "date": "2020.01.05", "title": "Ирак се оплака на ООН от въздушните удари на САЩ на негова територия"}
{"url": "https://www.24chasa.bg/novini/article/8039092", "text": "Въпреки пустинните кадри от язовирите у нас, Министерството на регионалноторазвитие е категорично – воден апокалипсис у нас няма да има. Но само ако използваме водата за питейни нужди. На този фон местата, за които има сигнали за проблеми с водата продължават да се увеличават. Един от застрашените от безводие градове е Ботевград, а неговият кмет Иван Гавалюгов разкри каква е ситуацията там пред  Със сигурност причина за безводието не е, че хората си пускат дворните чешми през зимата, за да не им замръзват тръбите, както твърди премиерът. Има такива случаи при хора без водомери и съзнание колко ценен ресурс е водата, но това са изключения и това не е причина за водната криза, заяви Гавалюгов. „В момента основният водоизточник на Ботевград – язовир „Бебреш“, с настоящото съотношение приток-отток ще осигури водоснабдяването на града за около два месеца“, пресметна кметът, но допълни, че това може да се промени, защото тези величини са променливи и ако се засили притокът положението ще се подобри, приположение, че се запази същият отток. Малко над 1,4 млн. кубика има във водоема, а на ден се харчат около „двадесет иняколко хиляди кубика“, разкри Гавалюгов.Кметът на Ботевград напомни, че това не е първият проблем с водата в неговия град– през 2016 г. язовир „Бебреш“ достига кота на мъртъв обем.Според Гавалюгов причините за кризата с водата са основно две – ВЕЦ „Бебреш“ иизносената водопреносна мрежа. Водноелектрическата централа е проектирана на най-лошото възможно място идори в миналото е имало възражения от „Напоителни системи“, но въпреки това ебило издадено разрешение за неговия строеж „отгоре“, каза Гавалюгов, споредкогото целият проект е изключително нерентабилен, с лош бизнес план и харчимного вода за питейни нужди. В момента ВЕЦ „Бебреш“ не работи, а последно е произвеждал ток през юни, каза кметът на Ботевград. Другият голям проблем, който води до недостиг на водата, е износената мрежа.Гавалюгов изчислява, че загубите от старите тръби в Ботевград е 77%, а средно в България заради старите водопроводи се губят 60% в сравнение с 20% в ЕС.Спешно трябва да се подменят ВиК мрежите в българските градове и държавата трябва да помогне за това, заключава кметът на Ботевград", "date": "2020.01.05", "title": "Кметът на Ботевград: В язовир „Бебреш“ има вода за два месеца"}
{"url": "https://www.24chasa.bg/novini/article/8039174", "text": "Американският държавен секретар Майк Помпейо заяви днес, че сведенията от разузнаването ясно са показали необходимостта от атаката срещу иранския генерал Касем Солеймани, предаде Ройтерс, цитирана от БТА.  Според Помпейо, ако атаката срещу Солеймани не беше предприета, рискът щеше да е по-голям. Лидерите на САЩ, разполагащи с пълен достъп до цялата разузнавателна информация, нямаха съмнения, че атаката трябва да бъде предприета, заяви държавният секретар в предаване по американската телевизия Ей Би Си. \"От оценката на разузнаването беше ясно, че да не предприемем нищо, като така позволим на Солеймани да продължи със заговорите, плановете и терористичната си кампания, е много по-рисковано\" от това, което сторихме миналата седмица. \"Казахме на иранския режим: достатъчно. Не можете да използвате прокси сили и да си мислите, че родината ви ще бъде в безопасност\" изтъкна Помпейо. Държавният секретар не уточни дали е разговарял с представители на Иран, но подчерта, че не се съмнява, че Техеран добре разбира посланието на американското ръководство. Според Помпейо атаката, при която бе убит Солеймани, е законна. Законни ще бъдат и евентуални бъдещи удари на САЩ по Иран, ако Иран предприеме враждебни действия срещу американски войници като отмъщение за гибелта на Солеймани, заяви Помпейо, цитиран от Асошиейтед прес.", "date": "2020.01.05", "title": "Помпейо: При непредприемане на атаката срещу Солеймани рискът щеше да е по-голям"}
{"url": "https://www.24chasa.bg/novini/article/8037687", "text": "Едрогабаритният багаж за частния самолет, с който бившият ръководител на френско-японския автомобилен съюз Рено-Нисан-Мицубиши (Renault-Nissan-Mitsubishi) Карлос Гон вероятно е напуснал Япония, не е преминал на проверка със скенер, съобщи днес японската обществена телевизия. По данни на източника на телевизионния канал, който е служител на летище Кансай в Осака, калъфите за транспортиране на музикални инструменти заради големите си размери не преминавали проверка със скенер, посочва БТА. Предполага се, че Карлос Гон е бил прехвърлен на частния самолет именно с такъв калъф. По-рано беше съобщено, че камерите за наблюдение са регистрирали как на 29 декември Гон е напуснал сам токийското си жилище, където бил под домашен арест и се отправил в неизвестна посока. Тази седмица стана ясно, че Гон е избягал от Япония в Ливан. На 31 декември той лично потвърди този факт като обвини японското правосъдие в несправедливост и пристрастност. Гон, който има френско, бразилско и ливанско гражданство, беше арестуван от токийската прокуратура на 19 ноември 2018 г. Според следствените органи, между 2010 и 2018 г. той не е декларирал по съответния ред размера на заплатата си от 9 милиарда йени (над 80 милиона долара) като председател на съвета на директорите на \"Нисан\". Повдигнати му бяха и други обвинения. През април 2019 г. Гон беше освободен под гаранция от предварителния арест и му беше наложена мярка домашен арест.", "date": "2020.01.05", "title": "Багажът за самолета, с който Гон избяга от Япония, не преминал проверка"}
{"url": "https://www.24chasa.bg/novini/article/8037700", "text": "І. МЕТЕОРОЛОГИЧНА ОБСТАНОВКА: Температурите са в интервала от - 5° до + 8°С. Времето над страната е предимно облачно. Слаб до умерен вятър духа в областите: Видин, Пловдив, Силистра и Шумен. Дъжд вали в областите на с. Долна Диканя /обл. Кюстендил/ и гр. Своге /обл. София/. Сняг вали в областите на проход „Троянски“, с. Шипково, с. Рибарица /обл. Ловеч/, проход „Предел“, с. Попови ливади /обл. Благоевград/, с. Бистрица , с. Владая /обл. София/, обл. Смолян,  АМ Струма и с. Извор /обл. Перник/. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“:  Област София:  Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка Чирпан – Стара Загора от км 156+000 до км 208+000 в двете посоки се осъществява в една лента поради ремонтни дейности на мантинели. Ограничава се движението в изпреварващите ленти, като движението се осъществява в активните ленти. Участъкът е сигнализиран с пътни знаци. Срок до 06.01.2020 г. АМ „Хемус“:  Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.;  Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г.  Движението от км 16+760 до км 19+690 в посока Варна се осъществява с повишено внимание поради ремонт на виадукт при км 19+260 /Потоп/ в аварийната лента. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно;  - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС;  - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Троянски“ - забранен за МПС над 12 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая а именно:  - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник:  Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София:  Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище:  Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София:  Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г.; Област Пазарджик:  Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г.; Област Хасково:  Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Област Варна:  Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  1. Ремонтни дейности и временна организация на движението /ВОД/:  ОПУ-Благоевград: Временно са въведени следните ограничения за движение на МПС: няма. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово - Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.;                                                                               Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности:  Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци.  Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС:  Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности:  Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС:  Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма ограничения. ОПУ-Ловеч:  Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС:  Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут:  - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма ограничения. ОПУ-Пазарджик:  Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС:  Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности:  Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив:  Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно.  Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности:  Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения.  ОПУ-Русе: Временно са въведени следните ограничения за движение на МПС:  Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС:  Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС:  Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС:  Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности:  Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2020.01.05", "title": "Вижте какво е състоянието на републиканските пътища"}
{"url": "https://www.24chasa.bg/novini/article/8037709", "text": "Китай отстрани досегашния ръководител на представителството си в Хонконг Ван Чжъмин, предаде Ройтерс, като се позова на изявление на китайските власти. Решението на Пекин бе оповестено след месеци на демонстрации срещу китайското правителство в бившата британска колония, посочва БТА. Официалното наименование на китайското представителство в Хонконг е Бюро за свръзка с китайското правителство в Хонконг. Като негов председател Ван Чжъмин бе най-високопоставеният китайски служител в Хонконг. На мястото на Ван Чжъмин ще бъде назначен 65-годишният Ло Хуейнин, бивш секретар на комитета на Китайската комунистическа партия в провинция Шанси.", "date": "2020.01.05", "title": "Китай смени ръководителя на представителството си в Хонконг"}
{"url": "https://www.24chasa.bg/novini/article/8037750", "text": "Полицията в град Джандзяган, провинция Дзянсу, е арестувала 335 души за организирането на нелегални залози по интернет в страната и чужбина, чийто мащаб е достигнал близо 30 милиарда юана (4,3 милиарда долара). Според властите, платформата, през която са се осъществявали залаганията е имала 500 000 регистрирани членове. Тя е била управлявана от престъпна група, която е манипулирала залозите, така че играчите с големи суми да загубят парите си, като е реализирала приходи от над 10 милиона юана месечно, посочва Миналият август бяха извършени арести в Камбоджа, Филипините и провинция Фудзиен, и бяха замразени над 1700 банкови сметки, където са се съхранявали пари от залагания. Според китайската полиция, престъпната група е създадена през 2016 г. във Фудзиен и постепенно се е разраснала към Камбоджа и Филипините, като нейни членове са били повече от 500 души.", "date": "2020.01.05", "title": "Китайската полиция арестува 335 души при операция срещу нелегални онлайн залагания"}
{"url": "https://www.24chasa.bg/novini/article/8037770", "text": "Индексът на тържищните цени /ИТЦ/, който отразява цените на хранителните стоки на едро, скочи през последните две седмици с 8,16 на сто, до 1,604 пункта, съобщава Държавната комисия по стоковите борси и тържищата /ДКСБТ/. ИТЦ се повиши за първи път над 1,600 пункта от Великденските празници през 2019 г., когато стигна максимума си за годината от 1,608 пункта. Цената на оранжерийните домати в началото на годината се понижи с 3,5 процента, до 2,22 лева за килограм, а цената на оранжерийните краставици се увеличи с 2,9 на сто, до 2,45 лева за килограм. Картофите поскъпват с 1,4 на сто и се продават по 0,70 лева за килограм. Морковите поевтиняват с 1,4 на сто и се търгуват по 0,69 лева за килограм. Зелето поевтинява със 7,0 на сто и се продава по 0,53 лв./кг. Червените чушки поскъпват с 2,9 на сто, средно до 2,45 лева. Ябълките поевтиняват с 1,8 на сто, до 1,12 лв./кг. Лимоните поскъпват с 4,3 процента и се продават по 2,19 лева за килограм. Бананите се предлагат по 2,20 лева за килограм; портокалите - по 1,29 лв./кг; мандарините поевтиняват с 3,2 на сто - до 1,51 лева за килограм. Кравето сирене поскъпва с 0,8 на сто и се търгува по 6,37 лв./кг; кашкавалът, тип \"Витоша\", се купува по 10,60 лв./кг. Олиото поскъпва с 1,0 на сто и се продава по 2,00 лева за литър. Пакетче краве масло от 125 грама се продава по 2,23 лева. Пилешкото замразено месо поевтинява с 0,7 на сто и се търгува по 4,04 лева за килограм на едро в края на седмицата. Захарта е по 1,26 лв./кг. Брашното, тип \"500\", поскъпва с 1,1 на сто, до 0,95 лева/кг. Цената на ориза се понижава с 1,0 на сто, до 1,92 лева за килограм. Яйцата се продават средно по 0,21 лева за брой.", "date": "2020.01.05", "title": "Индексът на тържищните цени се увеличи с 8,16% за две седмици"}
{"url": "https://www.24chasa.bg/novini/article/8037781", "text": "\"Атлантия\" (Atlantia) рискува да изпадне във фалит, ако италианското правителство й отнеме лиценза за управление на магистрали, осигурявайки само ограничена компенсация. За това предупреди главният изпълнителен директор на инфраструктурния холдинг Роберто Томази, цитиран от Ройтерс и БТА. Според него трябва да бъде намерен алтернативен компромис. \"Атлантия\" стана обект на нападки, след като през август 2018 г. се срути бетонен мост, стопанисван от нейния филиал Аутостраде пер л'Италия (Autostrade per l'Italia), и 43 души загинаха в пристанищния град Генуа. Холдинговата компания, която се контролира от фамилията Бенетон, управлява най-голямата платена пътна мрежа в страната - 3000 км. Правителството в Рим обмисля да отнеме лиценза на Аутостраде и неотдавна прие мерки, намаляващи размера на компенсацията за предсрочно прекратяване на договор, ако концесионерът нарушава задълженията си. \"С отнемането (на лиценза - бел. ред.) и намаленото изплащане (на компенсации - бел. ред.) рискуваме да фалираме, тъй като имаме неуредени кредитни линии за 10,5 милиарда евро\", каза Томази в интервю за в. \"Кориере дела сера\". Снощи Мудис (Moody's) понижи рейтинга на Атлантия за втори път в рамките на месец, сваляйки го още повече под инвестиционната степен.", "date": "2020.01.05", "title": "Италианският инфраструктурен холдинг \"Атлантия\" е пред фалит"}
{"url": "https://www.24chasa.bg/novini/article/8037792", "text": "Главният изпълнителен директор на \"Епъл\" (Apple) Тим Кук е заработил 11,6 милиона долара през миналата година спрямо 15,7 милиона през 2018 г. заради по-слабите финансови показатели на компанията, предадoха Франс прес и БТА. Основната заплата на шефа на технологичния гигант се е повишила до 3 милиона долара годишно, към които се прибавят бонус и различни компенсации, сочи документ, представен пред американските борсови власти. През финансовата 2018 г. Кук получи бонус от 12 милиона долара, тъй като компанията производител на айФон (iPhone) изпълни на 200 процента целите си за нетния оборот и оперативната печалба. През 2019 г. фирмата от Купъртийно е постигнала \"само\" на 128 процента целите си и бонусът съответно е спаднал до 7,7 милиона долара. Директорът на \"Епъл\" е получил различни компенсации, равняващи се на 884 000 долара (охранителни услуги, използване на частен самолет и други). Освен това миналата година Тим Кук е упражнил своите опции за 560 000 акции, реализирайки печалба от около 113 милиона долара. За 2019 г. Епъл отчете 260 милиарда долара нетни приходи и близо 64 милиарда долара оперативна печалба.", "date": "2020.01.05", "title": "Шефът на \"Епъл\" с по-малко печалби през 2019 година"}
{"url": "https://www.24chasa.bg/novini/article/8037803", "text": "Една от причините за новото огнище на африканска чума в Шуменско може да са плъхове, които са преминали металните ограждения. Това каза пред   председателят на Българската агенция по безопасност на храните проф. Паскал Желязков. Всичките близо 24 хиляди прасета в индустриалната ферма в с. Никола Козлево ще бъдат умъртвени. Тя се намира в гориста местност и причините се търсят именно там. Желязков добави, че умъртвяването на животните ще започне във вторник, както и че има специална площадка за загробване, която ще се обезопаси така, че да не се замърсят подпочвените води. В района на общините Каолиново и Паламара има установени случай авриканска чума по дивите свине, добави председателят на БАБХ. Той поясни, че ще има и обезщетения след колосалните загуби, а отделянето на здравите от болните прасета вътре в комплекса няма как да стане, понеже когато са строени, не е било предвидено заболяването. Ще започнат и проверки на пътя на прасетата, понеже част от тях, като малките например, се превозват от Варна.", "date": "2020.01.05", "title": "Шефът на БАБХ: Плъхове може да са причина за африканската чума в Шуменско"}
{"url": "https://www.24chasa.bg/novini/article/8037814", "text": "Ирански хакери разбиха вчера интернет сайта на американска федерална агенция и публикуваха послания с обещания да отмъстят за смъртта на иранския генерал Касем Солеймани, убит в петък при ракетен удар, заповядан от президента Доналд Тръмп, съобщиха Франс прес и ТАСС. Главната страница на портала на Федералната програма на библиотечните хранилища (FDLP - Federal Depository Library Program) била заменена със страница с надписи на английски и персийски език: \"Това е послание от Ислямска република Иран. Ние няма да престанем да оказваме подкрепа на нашите приятели в региона - угнетените народи на Палестина, Йемен, Бахрейн, народа и правителството на Сирия и Ирак\". Компютърните пирати твърдели също, че порталът бил разбит от \"ирански хакери\", членове на \"групата за киберсигурност на Иран\". На страницата бил поместен колаж, изобразяващ Тръмп, окървавен след удар с юмрук, нанесен от Иран и заобиколен от летящи ракети. В посланието, поместено на разбития сайт, се отправяло предупреждение, че виновните за смъртта на Солеймани ще бъдат застигнати от \"ужасно отмъщение\", посочва БТА. \"Това е само малка част от киберспособностите на Иран\", се четяло на друг надпис, написан с бели букви на черен фон. Порталът FDLP помества правителствена документация в свободен достъп. Вчера Министерството на вътрешната сигурност на САЩ предупреди, че иранските власти могат да извършат терористично нападение или кибератака срещу критично важни обекти от инфраструктурата на САЩ след убийството на Солеймани.", "date": "2020.01.05", "title": "Ирански хакери разбиха сайт на US-федерална агенция: Отмъщението ще бъде ужасно"}
{"url": "https://www.24chasa.bg/novini/article/8037861", "text": "Шест души бяха убити в северна Италия тази нощ, след като като автомобил се вряза в група туристи, съобщи ДПА, като се позовава на полицията в Болцано. Според първоначалните данни загиналите са германски граждани, посочва БТА. Местно радио съобщи, че колата се врязала в група от 17 души. Шестима били убити на място, няколко били тежко ранени. Полицията разследва причините за произшествието.", "date": "2020.01.05", "title": "Кола се вряза в група туристи в Италия, шестима германци загинаха"}
{"url": "https://www.24chasa.bg/novini/article/8037904", "text": "Бойци на сомалийската ислямистка групировка \"Аш Шабаб\" нападнаха днес военна база в Кения, използвана от местни и американски войници, съобщиха световните агенции. \"Беше извършено нападение, но то бе отблъснато\", заяви пред Франс прес представител на местните власти. \"Аш Шабаб\" пое отговорност за атаката срещу базата Кемп Симба в северния окръг Ламу. Радикалната групировка заяви в комюнике, че нейни бойци са успели да превземат с щурм силно укрепената военна база и са установили контрол върху част от нея. Според джихадистите при нападението били убити кенийски и американски военни, но тези твърдения не могат да бъдат потвърдени за момента, отбелязва агенцията, цитирана от БТА. Кенийските сили за сигурност съобщиха за четирима убити нападатели. Африканското командване на САЩ потвърди за нападението срещу Кемп Симба, разположена до границата със Сомалия, предаде Асошиейтед прес. Според вътрешен доклад на кенийската полиция, видян от агенцията, при нападението били унищожени два самолета - американски и кенийски - два американски хеликоптера и голям брой автомобили на американската армия.", "date": "2020.01.05", "title": "\"Аш Шабаб\" нападна военна база в Кения, използвана от американски войници"}
{"url": "https://www.24chasa.bg/novini/article/8037980", "text": "Не площадка за токсичен боклук, а място за съхраняване на ценна суровина, която ще бъде преработена. Това твърди, че е проверяваното във Враца депо собственикът на терена – Илиян Ангелов, предаде  . По думите на Ангелов мястото, откъдето идва доставката, е Милано, Италия – именно там през декември италианските власти заловиха над 800 тона незаконен боклук, който е трябвало да отпътува България. Собственикът на площадката обаче е категоричен – нищо незаконно и вредящо в настоящата ситуация няма. „Това са пластмасови опаковки от използвани тонер касети за принтери – суровина, която се претопява и от нея се правят други пластмасови изделия. Аз се съмнявам дали може да се твърди това, че е боклук, доколкото това е суровина, от която се отива и се произвежда нещо с добавен стойност”, подчерта Ангелов. Това била и информацията, която е получил от фирмата, закупила тоновете пластмаса. Предстои на собственика на депото да бъде наложена глоба от 7000 лева, тъй като теренът няма лиценз. А междувременно се появи информация, че вчера е била проверявана и друга фирма, която стопанисва подобни отпадъци – този път в Мизия.", "date": "2020.01.05", "title": "Собственикът на площадката във Враца: Това не е боклук, а суровина с добавена стойност"}
{"url": "https://www.24chasa.bg/novini/article/8037995", "text": " доц. Васил Велчев и проф. Иво Петров призоваха да не се спекулира със злоупотребите и да не се слага клеймо на цялата гилдия. \"Ние сме за наказанията на провинения, но не и за обвинения срещу лекари, без доказателства\", каза пред  проф. Иво Петров - Началник Клиника по кардиология и ангиология към „Аджибадем Сити Клиник”. А случаят с 40-годишния пациент, отказал стент, завършва до някъде успешно, защото на 4-я час заради болката той склонява да му се направи интервенцията по слагане на стент, обясни д-р доц. Васил Велчев - завеждащ Сектор електрокардиостимулация в \"Света Анна\" и директор на Българското дружество по инвазивна кардиология. Той добави и че тази процедура е много важна за възстановяване на съда като проходимост, което подобрява циркулацията на сърдечния мускул, а при загуба на 40% от него, това е несъвместимо с живота, добави той. Проф. Петров пък обясни, че времето е миокард: \"Смъртността при миокарден инфаркт е 25%, ако не се предприемат правилните мерки, времето е миокард, колкото по-бързо се възстанови циркулацията на виновния съд, толкова повече миокард се спасява, което води до намаляване на риска от смърт и се намалява процентът на инвалидизация”, каза специалистът.", "date": "2020.01.05", "title": "Лекари след отказа на пациент за стент: Не спекулирайте с измамите"}
{"url": "https://www.24chasa.bg/novini/article/8038006", "text": "„Водата е ценен ресурс, който трябва да бъде употребяван разумно. Това е свързано и с достигането на водата до крайните потребители. Инфраструктурата е остаряла и има нужда от модернизация. ВиК мрежата в страната е над 90 хил. километра, в голяма част тръбите не са подменяни от 50-60 години“. Това каза пред Ивелина Василева от ГЕРБ, председател на комисията по околна среда и води и бивш екоминистър. „Ситуацията, в която се намират някои населени места, не е лека, но се предприемат мерки за справяне с евентуална водна криза. Важно е да се предприемат навременни мерки, за да се ограничи водоподаването към други ползватели, така че водата да се използва приоритетно за питейно-битово водоснабдяване“, допълни Василева. Според нея това, което може би е трябвало да бъде направено преди, за да се избегнат ситуации като тази в Перник, е да се обединят всички: „Сега имаме мобилизиране на всички за справяне с кризата“. По думите на Ивелина Василева е важно да се осигурят алтернативни източници, които да обезпечат по-голям приток към язовир „Студена“, така че да може да се компенсира оттока от водния басейн.", "date": "2020.01.05", "title": "Ивелина Василева: Имаме мобилизиране на всички за справяне с водната криза"}
{"url": "https://www.24chasa.bg/novini/article/8037992", "text": "Управляващият директор на Международния валутен фонд (МВФ) Кристалина Георгиева подчерта в интервю за CNN, че светът се променя много по-бързо отколкото се е променял през последните едно-две десетилетия. Според нея Африка е мястото, където трябва да се насочи вниманието на инвеститорите, предаде  . В интервюто Кристалина Георгиева очертава ролята на МВФ за постигане на новите амбициозни цели на ООН за устойчиво развитие в периода до 2030 година: „Три неща казваме на страните. Първо - ако имате паричен обем, ако можете да намалите лихвите, моля, направете го. Второ - ако имате фискално пространство, моля, използвайте го. И трето, най-важното - всички могат да го направят - структурни реформи. Виждаме, че правителствата по света всъщност се вслушват. Смятам, че светът се променя много по-бързо днес отколкото преди 10-20-30 години. Несигурността е новото нормално нещо. Затова трябва да помагаме на нашите членове да бъдат по-пъргави, по-приспособими“, коментира Кристалина Георгиева.", "date": "2020.01.05", "title": "Кристалина Георгиева: Правете структурни реформи"}
{"url": "https://www.24chasa.bg/novini/article/8038053", "text": "Червен тон с тегло 276 кг беше продаден за 193 милиона йени (1,8 милиона щатски долара) на първия за тази година търг в Токио, съобщиха световните информационни агенции, цитирани от БТА. Това е втората най-висока цена в историята на търговете на рибния пазар в Токио. Миналата година бяха платени 3,1 милиона долара за 278-килограмов червен тон. Рибата е уловена край северната префектура Аомори. Купувачът е Кийоши Кимура, директор на компания, която ръководи веригата суши ресторанти \"Сушидзанмай\". Той плати и миналогодишната рекордна цена. Участието в първия рибен търг за годината се счита за много престижно сред представителите на ресторантския сектор. Те вярват, че купуването на главния лот носи успех в бизнеса за цялата година. То привлича и клиенти, които се редят на опашка, за да опитат най-скъпата риба.", "date": "2020.01.05", "title": "Риба тон бе продадена за 1,8 милиона долара"}
{"url": "https://www.24chasa.bg/novini/article/8030984", "text": "                                                                                                                                                                                                                                                                                                                                                                                                                                                                                                               Това е мястото, което бившата шефка на Нова телевизия почиташе и обичаше да разговаря с отеца в храма. Там тя заведе за първа молитва в живота няколко новородени момичета и момчета на близки хора. В понеделник - часове, след като завърши церемонията по водосвета на бойните знамена на Йордановден, през площада пред храма “Света София” ще влезе и Силва Зурлева. Жената, с чието име са свързани стартът и възходът на Нова тв, си тръгна неочаквано на 1 януари 2020 г. Направи го бързо и тихо, без да притеснява любимите си Мила и Минко и всички тези, които истински я обичаха. Със съпруга ѝ са празнували до два след полунощ в кръчмата на Ковачевица сред приятели от селото. Това е мястото, където тя се чувстваше свободна. Особено се гордееше през това лято, че в кръчмата помага на двамата собственици, белейки картофи, за да посрещат те своите гости. И дори това необичайно занимание я караше да се чувства необходима. След новогодишната наздравица остава за кратко сама в хола на старинната си къща в Ковачевица. Общува със съобщения с най-близката си приятелка - емоционално, но честно, както го прави през годините. Медиците дадоха своя отговор какво се е случило между последния SMS и 9 часа сутринта, когато съпругът ѝ я открива - сякаш полегнала върху няколкото стъпала в хола. Нелеп битов инцидент е причина за смъртта на Силва Зурлева, е категоричното заключение. Стълбите в къщата са били дървени, стръмни и хлъзгави. При падането смъртта е настъпила мигновено.", "date": "2020.01.05", "title": "Изпращаме Силва Зурлева на 06.01 - понеделник, в храма, който тя почиташе"}
{"url": "https://www.24chasa.bg/novini/article/8037383", "text": "Великобритания призова днес всички страни да проявят сдържаност, след като САЩ убиха при въздушен удар иранския военен командир Касем Солеймани, но посочи, че нейният най-близък съюзник има право да се защитава срещу надвиснала заплаха, предадоха Ройтерс и БТА. Британският министър на отбраната Бен Уолъс подчерта в изявление, че е разговарял с американският си колега Марк Еспър, като добави: \"Призоваваме всички страни да се ангажират в деескалация на ситуацията\". \"Съгласно международното право САЩ са в правото си да се защитават срещу онези, които представляват непосредствена заплаха за техните граждани\", добави Уолъс. По-рано днес министър Уолъс съобщи, че е наредил британски военни кораби да съпровождат търговски кораби на Обединеното кралство през Ормузкия проток. \"Правителството ще предприеме всички необходими стъпки за защита на нашите кораби и граждани\", каза британският военен министър.", "date": "2020.01.05", "title": "Лондон: САЩ са в правото си да се защитават при заплаха"}
{"url": "https://www.24chasa.bg/novini/article/8037396", "text": "Германският външен министър Хайко Маас ще се опита чрез директни разговори с Иран да намали напрежението след въздушния удар на САЩ, при който иранският военен командир Касем Солеймани бе убит, съобщи в. \"Билд ам зонтаг\", цитиран от БТА. \"През следващите дни ще направим всичко, което можем, за да противодействаме на по-нататъшна ескалация на ситуацията - в ООН, в ЕС и в диалог с партньорите ни в региона, включително в разговори с Иран\", каза Маас за изданието. Германският първи дипломат съобщи, че е в близък контакт с британския и френския си колега, с върховния представител на Евросъюза по външната политика и сигурността Жозеп Борел и с американския държавен секретар Майк Помпейо. Независимо от нарасналото напрежение в региона, Маас каза, че иска да продължи разполагането на около 120 войници в Ирак като част от водената от САЩ операция \"Присъща решимост\" (Inherent Resolve). \"Борбата с \"Ислямска държава\" е и остава в интерес на Германия и за целта Бундесверът осигурява важна подготовка на терен\", каза Маас за \"Билд ам зонтаг\". САЩ и съюзниците им преустановиха обучението на иракските сили заради нарасналата опасност, пред която са изправени след вчерашния американски въздушен удар в Багдад. Маас изтъкна, че ситуацията в региона е станала по-непредвидима, но засега няма конкретна заплаха за Германия.", "date": "2020.01.05", "title": "Германия ще търси преки разговори с Иран за намаляване на напрежението"}
{"url": "https://www.24chasa.bg/novini/article/8037409", "text": "Хърватите гласуват днес на втори кръг на президентските избори, на който съперници са кандидатът на социалдемократите, бившият премиер Зоран Миланович, и досегашният президент Колинда Грабар-Китарович, кандидатка на консервативната партия Хърватска демократична общност, предаде БТА. Избирателните секции в страната са отворени днес от 7 до 19 часа местно време (8 до 20 часа българско), съобщиха хърватски медии. От 20 часа Държавната избирателна комисия ще започне да обявява резултатите от екзитполовете. Два пъти през деня ще бъдат съобщени данни за избирателната активност. На първия кръг на изборите на 22 декември избирателната активност беше 51,2 процента. За Зоран Миланович гласуваха 29,55 процента от отишлите до урните, а за Колинда Грабар-Китарович - 26,65 на сто. Гласовете на десницата на първия кръг бяха разделени между Грабар-Китарович и независимия кандидат Мирослав Шкоро. Според последното предизборно проучване на агенция ИПСОС, 61 процента от привържениците на Шкоро планират да гласуват за Грабар-Китарович, а 28 процента - за Миланович. Право на глас на тези избори имат над 3,8 милиона граждани, от които 177 хиляди живеят в чужбина - най-много в Босна и Херцеговина (93 хиляди), Сърбия (около 30 хиляди) и Германия (29 хиляди). Хърватският президент се избира за срок от 5 години.", "date": "2020.01.05", "title": "Втори кръг на президентските избори в Хърватия"}
{"url": "https://www.24chasa.bg/novini/article/8037422", "text": "Тази вечер в Главна дирекция \"Гранична полиция\" е получена информация, че поради очаквано влошаване на метеорологичната обстановка/обилен снеговалеж/, от 6 часа на 05.01.2020 г. гръцките власти няма да пропускат автомобили с товароносимост над 1,5 т. и през ГКПП Златоград-Термес. Това съобщиха от \"Гранична полиция\". Другите пунктове на българо-гръцката граница с това ограничение ще бъдат ГКПП Кулата-Промахон, ГКПП Илинден-Ексохи и ГКПП Капитан Петко Войвода-Орменион.", "date": "2020.01.05", "title": "Затварят границата ни с Гърция днес за автомобили над 1,5 т"}
{"url": "https://www.24chasa.bg/novini/article/8037433", "text": "Прекратяването на насилието и възстановяването на реда в Хонконг са ключови за икономическото възстановяване на района, заяви вчера главният секретар на правителството Майкъл Ченг. „Колкото по-скоро обществото се успокои, толкова по-бързо Хонконг ще възстанови потреблението, ще привлече туристи и ще възстанови имиджа си\", посочи той в речта си на икономически форум, предаде  . За миналата година Хонконг регистрира първия от 2009 г. спад на БВП. На фона на глобалното забавяне, икономиката на района отбеляза безпрецедентно влошаване през третото тримесечие на 2019 г., като основната причина е продължаващото насилие от страна на радикални демонстранти. „Ако насилието продължи икономическа дейност ще продължи да се свива, и това може да доведе дори до отслабване на международния статут на Хонконг\", добави Майкъл Ченг, като предупреди, че е възможно и бързо увеличаване на безработицата. На фона на сложната ситуация в света, уникалната ситуация на Хонконг се състои в това, че той се ползва с подкрепата на китайската държава и трябва да се възползва от възможностите, които предоставят изграждането на икономическата зона в района на Гуандунския залив и инициативата „Един пояс, един път\", подчерта той.", "date": "2020.01.05", "title": "Майкъл Ченг: Прекратяването на насилието в Хонконг е ключово за икономическото възстановяване"}
{"url": "https://www.24chasa.bg/novini/article/8037446", "text": "Американският президент Доналд Тръмп предупреди в Туитър, че САЩ са взели на прицел 52 ирански обекта, които може да бъдат ударени, ако Иран атакува американци или американско обекти в отговор на извършеното в петък убийство с дрон на иранския военен командир Касем Солеймани в Ирак, предадoха Ройтерс и БТА. Тръмп написа, че Иран \"говори много смело за вземане на прицел на определени американски обекти\" в отговор на смъртта на Солеймани. Президентът на САЩ посочи, че Вашингтон \"е взел на прицел 52 ирански обекта\" и че някои от тях са \"на много високо ниво и важни за Иран и иранската култура и тези обекти, както и самият Иран, ще бъдат ударени много бързо и много силно\". \"САЩ не искат повече заплахи!\" написа Тръмп и добави, че 52-е цели представляват 52-ата американци, взети за заложници в Иран след завземането на посолството на САЩ в Техеран през 1979 г. САЩ са започнали прехвърляне в Кувейт на повече от 4000 войници от състава на 82-а въздушно-десантна дивизия, разквартирувана във форт Браг, щата Северна Каролина, предаде Асошиейтед прес.  По информация на говорителя на 82-а въздушно-десантна дивизия подполковник Майк Бърнс, около 700 военнослужещи вече са заминали тази седмица за Кувейт. На ред са 3500 американски десантчици, които трябва да бъдат окончателно прехвърлени след няколко дни. Нарастването на американското военно присъствие в Близкия изток е резултат от опасенията на Вашингтон от вероятни актове на отмъщение от страна на Иран след ликвидирането на Солеймани.", "date": "2020.01.05", "title": "Тръмп: При нападение от Иран, удряме много бързо и силно по 52 техни обекта"}
{"url": "https://www.24chasa.bg/novini/article/8037459", "text": "У нас се очаква понижение на температурите и силен вятър. От Агенция \"Пътна инфраструктура\" предупреждават, че на места и снеговалежите са предпоставка за образуване на поледици. Жълт код за силни ветрове е обявен за 11 области от Западна България. Предупреждението е за пориви на вятъра между 21 и 25 метра в секунда. На този фон се очаква интензивен трафик заради края на поредицата почивни дни. Традиционно най-натоварено ще е движението по автомагистралите „Хемус\" и „Тракия\" и главните пътища, както и на изходите от зимните курорти. Полицаите ще следят за превишена скорост и шофиране след употреба на алкохол и наркотици. В периода от 20 декември миналата година до 1 януари 2020 година станаха близо 190 катастрофи. 14 души изгубиха живота си, а ранените са над 250.", "date": "2020.01.05", "title": "Очаква се интензивен трафик по пътищата"}
{"url": "https://www.24chasa.bg/novini/article/8037468", "text": "Броят на жертвите на горските пожари по югоизточното крайбрежие на Австралия достигна до 19 души, съобщи днес комисарят на регионалната противопожарна служба на щата Нов Южен Уелс Шейн Фицсимънс, цитиран от ТАСС и БТА. В огъня е загинал още един човек, а четирима огнеборци са били ранени. Фицсимънс посочи, че изминалата нощ е била много тежка за пожарникарите в щата, които са се борили с огън, обхванал 300-километров фронт по южното крайбрежие на региона. В огъня е загинал 46-годишен мъж, който получил сърдечен арест докато помагал на приятел да спаси къщата си. На пресконференция в Сидни министър-председателката на Нов Южен Уелс Гладис Береджиклян съобщи, че на градовете по крайбрежието и в централната част на щата са били нанесени \"значителни материални щети\". В момента в Нов Южен Уелс са регистрирани 150 горски пожара, една трета от които още не са локализирани. За три региона има издадено предписание за незабавна евакуация, а жителите на други девет трябва да са готови да напуснат домовете си всеки момент. С огъня се борят 2500 пожарникари и стотици единици специализирана техника, включително 50 тежки самолети. Температурите в райони от Сидни вчера достигнаха 48 градуса по Целзий, а поривите на вятъра бяха от 80 км/ч. Тази сутрин в много райони на Нов Южен Уелс още няма ток, предаде ДПА. В щата Виктория шестима души се водят изчезнали, а 50 огнища продължават да горят в източната му част.", "date": "2020.01.05", "title": "19 са вече загиналите при пожарите в Австралия,6-има са изчезнали (Снимки)"}
{"url": "https://www.24chasa.bg/novini/article/8037553", "text": "Тялото на убития в Ирак при американски въздушен удар ирански военен командир Касем Солеймани, беше върнато днес в Иран, съобщи официалната информационна агенция ИРИБ, цитирана от Ройтерс и БТА. Тленните останки на Солеймани бяха превозени със самолет до югозападния ирански град Ахваз. ИРИБ публикува видеоклип със свалянето на обвития в иранското знаме ковчег на Солеймани, от самолет, под звуците на военен оркестър. Репортаж, предаван на живо от държавната телевизия, показа как хиляди опечалени иранци, облечени в черно, преминават през Ахваз. Солеймани беше убит в петък при удар с американски дрон, нанесен срещу конвоя на генерала на летището в Багдад. Докато мнозина иранци участваха през последните дни в масови прояви, за да дадат израз на скръбта си от смъртта на Солеймани, смятан за втората по сила фигура след върховния духовен водач аятолах Али Хаменей, други се тревожат, че неговата смърт може да въвлече страната им във война със суперсила. Тялото на ръководителя на подкрепяните от Техеран иракски милиции Абу Махди ал Мухандиз, убит заедно със Солеймани, също беше транспортирано в Ахваз, съобщи ИРИБ.", "date": "2020.01.05", "title": "Тялото на убития генерал Солеймани бе върнато в Иран (Видео)"}
{"url": "https://www.24chasa.bg/novini/article/8037595", "text": "36 души са загинали, а 23 са ранени при рухването на строяща се сграда в Камбоджа в петък, съобщиха местните власти, цитирани от Ройтерс. Първоначално се съобщаваше за 24 загинали, посочва БТА. Спасителните операции приключиха днес, два дни след срутването на бетонната седеметажна сграда, предназначена за хотел, в град Кеп, разположен на около 160 км югозападно от столицата Пномпен. Сред жертвите има шест деца и 14 жени, посочиха властите в комюнике, без да уточняват какво са правели децата на строителния обект. Губернаторът на Кеп, Кен Сата заяви, че собствениците на сградата, камбоджанско семейство, са били задържани за разпит.", "date": "2020.01.05", "title": "7-етажна сграда рухна в Камбоджа, 36-ма загинаха, затрупани са работници"}
{"url": "https://www.24chasa.bg/novini/article/8038073", "text": "Компютърните системи на австрийското външно министерство бяха подложени снощи на сериозна кибератака, която продължава тази сутрин и може да трае няколко дни. Това съобщи говорител на министерството, цитиран от Франс прес. За кибератаката съобщи и министерството на вътрешните работи. \"Поради сериозността и естеството на атаката, не може да се изключи, че става дума за целенасочено нападение, извършено от държава\", се посочва в комюнике на външното министерство, предаде БТА. Отбелязва се, че в миналото някои европейски страни са ставали мишена на подобни атаки. Нападението беше установено много бързо и незабавно бяха взети мерки, посочват двете министерства без повече подробности.", "date": "2020.01.05", "title": "Австрийското външно министерство е подложено на сериозна кибератака"}
{"url": "https://www.24chasa.bg/novini/article/8038103", "text": "Саудитска Арабия осъди турския парламент за одобрението на проектозакон, позволяващ изпращане на войници в Либия, предаде ТАСС, като се позова на Саудитската агенция по печата. Външното министерство на Саудитска Арабия заяви, че действията на Анкара представляват нарушение на резолюцията на Съвета за сигурност на ООН за Либия, подкопават международните усилия за решаване на либийската криза и противоречат на позицията на Арабската лига от 31 декември. Ескалацията на конфликта създава заплаха за стабилността в Либия, за сигурността на арабските държави и за регионалната сигурност, тъй като представлява намеса във вътрешните работи на Либия, посочи саудитското външно министерство. Турският парламент подкрепи в четвъртък законопроект, предвиждащ възможност за изпращане на войници в Либия, ако либийското правителство на националното съгласие помоли за помощ. В момента в Либия съществуват паралелно два центъра на властта - международно признатото правителство на националното съгласие на Файез Сарадж в Триполи и временното правителство на Абдула Абдуррахман ат Тани, действащ в Източна Либия съвместно с парламента и поддържан от Либийската национална армия на маршал Халифа Хафтар. На 12 декември Хафтар обяви началото на решително настъпление към Триполи.", "date": "2020.01.05", "title": "Саудитска Арабия осъди възможното изпращане на турски войници в Либия"}
{"url": "https://www.24chasa.bg/novini/article/8038116", "text": "Сръбският вицепремиер и министър на външните работи Ивица Дачич тази сутрин отново реагира остро срещу България. Пред държавната телевизия бившият говорител на диктатора Слободан Милошевич коментира тежката конфронтация между Черна гора и Сърбия. През последните десет дни между двете държави възникна напрежение по повод новоприетият закон за вероизповеданията в Черна гора. В Белград имаше безредици, по време на които сръбски националисти изгориха и националният флаг на Черна гора. По време на интервюто в един момент без никакъв повод Дачич намеси България и избухна: \"За какви вътрешни работи днес се говори в Европейския съюз. Там имате едни българи, които в Сърбия са само 0.26 на сто от населението ни. Толкова са българите в Сърбия. Но, България на всяка среща на Европейския съвет поставя въпроса за правата на българското национално малцинство?\". От над 120 000 души българско малцинство, в момента то наброява около 20 000. Това е поредното враждебно изявление на Дачич по адрес на страната ни.  , припомня  Борисов тогава поиска Дачич публично да се извини и каза:   Аз мога да съм доста неприемлив, мога да съм и недипломатичен, но от това най-малко Сърбия ще има полза, и още по-малко сръбският и българският народ. В края на ноември сръбският посланик в София бе извикан в българското МВнР по повод скандалното изявление на председателя на парламентарната комисия за Косово Милован Дрецун. Отново пред РТС Дрецун заяви, че България масово шпионирала Сърбия.", "date": "2020.01.05", "title": "Ивица Дачич отново реагира остро срещу България"}
{"url": "https://www.24chasa.bg/novini/article/8038133", "text": "„Доставките на газ от Русия се осъществяват успешно през новата входна точка – „Странджа 2“, през Турция. Плюсовете от реализирането на този проект са сигурност и икономическа целесъобразност. Това ще се отрази върху крайните цени и върху крайния потребител. С промяната на точката на доставка се спестяват и транспортни разходи. През „Странджа 2“ газ получават и Северна Македония, и Гърция“. Това каза пред   Владимир Малинов, изпълнителен директор на „Булгартрансгаз“. „Считано от 1-ви януари липсва поток на природен газ по трансбалканския газопровод. Независимо от това нашата система е готова да поеме такъв поток, ако има необходимост… Реверсивният поток, част от концепцията за вертикалния газов коридор, вече е отворен и когато пазарът има интерес и пазарните нива позволяват, може да се транспортира природен газ във всички посоки“, допълни Малинов в предаването „Неделя 150“. Той подчерта, че от 1-ви януари „Булгартрансгаз“ продължава да транспортира газ до Турция: „Природният газ идва от Турция, минава през нас и се връща обратно в Турция - през „Турски поток“ влиза в компресорна станция „Странджа“, на българска територия. Ние го реверсираме и по съществуващия маршрут, по който до момента доставяхме газ за Турция, го връщаме обратно в Турция“. Малинов увери, че България и „Булгартрансгаз“ ще останат на газовата карта на Европа: „И след изграждането на „Балкански поток“ приходите на „Булгартрансгаз“ ще се увеличат няколко пъти. Това, което очакваме с реализацията в по-голям мащаб на „Балкански поток“, е приходът от пренос на „Булгартрансгаз“ да достигне около 400 млн. лева на годишна база“. Владимир Малинов съобщи, че от началото на функционирането на газовата борса на 1-ви януари вече има сключени осем сделки: „Сделките са доста под регулираната цена, одобрена на 1-ви януари. Това означава, че интерес към борсата има. Има регистрирани 14 ползватели. Ценовите сигнали, които се дават от тези сделки, показват, че има смисъл. Освен до либерализация това ще доведе и до по-добри финансови и икономически условия“.", "date": "2020.01.05", "title": "С \"Балкански поток\" приходите на \"Булгартрансгаз\" ще се увеличат в пъти"}
{"url": "https://www.24chasa.bg/novini/article/8038144", "text": "На 5 януари Земята се намира в своята най-близка точка до Слънцето. По време на така наречения перихелий нашата планета е само на 147 милиона километра от звездата. Разстоянието е с около 5 милиона километра по-малко от момента, когато Земята е най-далече от Слънцето, в първите дни на месец юли. Заради близостта на двете космически тела слънчевият диск ще се вижда малко по-голям на небето. Разликата обаче е почти незабележима за човешкото око, уточняват от Британския Met Office, предаде Нова телевизия. Разстоянието между планетата и звездата не е определящо за сезоните, а влияе само на тяхната продължителност. В момент на перихелий Земята се движи с 1 километър в секунда по-бързо. Тоест астрономическата зима в Северното полукълбо е с 5 дни по-кратка от лятото.", "date": "2020.01.05", "title": "Земята е най-близо до Слънцето днес"}
{"url": "https://www.24chasa.bg/novini/article/8038156", "text": "Млад варненски футболист е единият от загиналите родни моряци в Норвежко море, стана ясно от публикация на един от близките му приятели във “Фейсбук”. Той бил в състав от 19 човека - 18 български граждани и един гражданин на Украйна.  От посолството ни в Норвегия вече са се свързали с близките на издирваните момчета. Единият от загиналите е варненецът Викторио Ачев.  23-годишният мъж е e врaтaр в oтбoрa нa шaмпиoнa нa Бългaрия пo футзaл - \"Вaрнa Cити\". Игрaл e oщe зa \"Чeрнo мoрe Мaния\".", "date": "2020.01.05", "title": "Варненски футболист е единият от загиналите моряци в Норвежко море"}
{"url": "https://www.24chasa.bg/novini/article/8038153", "text": "Хърватия гласува днес на балотаж за президент, избирайки между досегашната президентка, консервативната Колинда Грабар-Китарович и бившия премиер социалдемократ Зоран Миланович. Макар постът да е предимно церемониален, той все още носи достатъчно тежест, за да бъде политически важен, особено предвид факта, че парламентарните избори се очакват по-късно през 2020 година. Миланович се класира за балотажа с най-много гласове от първия кръг - 29,54 процента, а Грабар-Китарович трудно избута десния популист Мирослав Шкоро, събирайки 26,7 процента, пред неговите 25 процента. Досегашният президент прахоса огромната си преднина през последната половин година с понякога странни изказвания като това на 18 декември на митинг в Осиек, когато тя обеща да помогне за създаването на \"интернет работни места\" с възнаграждение 8000 евро, десет пъти колкото средната заплата. Това и други изказвания редовно се разпространяват в региона, често съпроводени с подигравки. Хърватските анализатори оценяват, че Миланович може да разчита на повече гласове от общия брой, оставени от Шкоро и осемте други кандидати, което го прави фаворит за спечелване на петгодишния мандат. Според прогнозите, направени между двата кръга, Миланович се радва на подкрепата на 48 процента от избирателите, а Грабар-Китарович - на 41 процента, като около 10 процента не са решили за кого ще гласуват. Изходът от днешния вот ще окаже влияние на последната година на премиера Андрей Пленкович преди изборите през декември, като Хърватската демократична общност на Пленкович и Грабар-Китарович е изправена пред стабилно намаляване на подкрепата за нея. Според социологически проучвания подкрепата за Хърватската демократична общност е паднала от 29 на 25 процента през последните 12 месеца, а подкрепата за Социалдемократическата партия е нараснала от 14 на 21 процента, като голяма част от разликата е била заличена по време на първия кръг на президентските избори. За премиера Андрей Пленкович преизбирането на Грабар-Китарович би могло да осигури подготовка без търкания на парламентарните избори. Ръководството на Пленкович ще бъде също под прожекторите, тъй като Хърватия пое ротационното председателство на ЕС през първата половина на 2020 година. От друга страна, ако надделее Миланович, той се закани да увеличи предизвикателствата, когато може, включително по въпроси, които не влизат в традиционната сфера на президентската власт. Хърватският президент може да оказва влияние на външната политика, като назначава посланици, включително за важния вакантен пост в Берлин, и да оказва влияние по въпроси на сигурността и отбраната, като назначава началника на генералния щаб и шефа на тайните служби. Миланович каза също, че иска Хърватия да изтегли войските си от Афганистан след 16 години там. \"Това не е наша война, това дори вече не е война на НАТО. Нашите войници трябва да се върнат..., не им е мястото там\", каза Миланович, след като хърватски войник бе убит миналото лято, а друг войник - наскоро. Той също така критикува усилията на Хърватия да се присъедини към еврозоната. \"Ние трябва добре да си помислим, преди да приемем еврото и завинаги да загубим своята валута\", каза той. (БТА)", "date": "2020.01.05", "title": "Президентският балотаж в Хърватия подготвя сцената за парламентарни избори"}
{"url": "https://www.24chasa.bg/novini/article/8038208", "text": "Шестима германски младежи бяха убити и 11 бяха ранени, след като пиян  , съобщиха Франс прес и Ройтерс. Трагедията се разиграла към 01.15 часа сутринта /00.15 по Гринуич/ в селцето Лутаго в областта Алто Адидже. Групата туристи, след като прекарали вечерта в дискотека, отивала към автобуса си, когато била пометена от автомобил, движещ се с висока скорост. Девет от ранените са германци, а двама са местни жители. Двама тежко ранени са откарани в болницата в австрийския град Инсбрук, а останалите - в болниците в Брунико, Болцано и Бресаноне. Телевизия Райнюз24 съобщи, че шофьорът е 28-годишен местен жител, който при алкохолния тест показал много висок процент на алкохол в кръвта.", "date": "2020.01.05", "title": "28-годишен пиян италианец се е врязал в групата туристи в Лутаго"}
{"url": "https://www.24chasa.bg/novini/article/8038230", "text": "Актьори, поп звезди и британското кралско семейство предложиха подкрепата си на жертвите на безпрецедентните пожари в Австралия, като помагат да бъдат набрани милиони за борбата с бедствието, съобщиха Ройтерс и БТА.  обеща да дари 500 000 долара, без да уточнява дали австралийски или американски, от името на семейството си на пожарната в щата Нов Южен Уелс. Тя посрещна Нова година със съпруга си певеца Кийт Ърбан в Сидни, където качеството на въздуха напоследък е сред най-лошите в света заради дима от пожарите. \"Подкрепата, мислите и молитвите на семейството ни са с всички, засегнати от пожарите в цяла Австралия\" - написа Никол Кидман до линк към национална интернет страница за дарения за борбата с пожарите.  вчера се присъедини към внуците си принцовете Уилям и Хари и изрази ужаса си от стихията и благодарността си към пожарникарите, които рискуват живота си. , чието семейство живее близо до засегнатия от пожарите гр. Идън на югоизточния бряг, както и поп звездите , която е от Сидни, също набират средства в полза на пожарникарите и спасителните служби за животни. Страницата GoFundMe, създадена от Барбър, набра 20 милиона австралийски долара (13,90 милиона щатски долара) за пожарната служба на Нов Южен Уелс. Линкът беше споделен от певицата  Пинк обеща дарение от 500 000 долара за пожарникарите, които \"се борят толкова тежко на първа линия\". Иги Азалия, която е родена в Сидни, но е израснала в Мълъмбимби на северния бряг на Нов Южен Уелс, докъдето почти достигна огъня през ноември, пусна снимка в Инстаграм как гушка коала и призова за дарения на местния приют за диви животни. До днес за него са набрани 100 000 австралийски долара. Дарения вече направиха актьорът   и австралийски тенисисти. Ръсел Кроу даде 200 000 австралийски долара на регионалната пожарна, след като бедствието застраши имението му край Нана Глен, на 550 км северно от Сидни. Тенисистката Ашли Барти обеща да дари цялата си премия от турнира в Брисбейн, който започва утре. Колегата й Ник Кирьос даде начало на мащабна кампания за набиране на средства, като обеща да дари по 200 долара за всеки ас, който отбележи. В инициативата се включиха Джон Милман, Алекс де Минор, Симона Халеп, Петра Квитова. Двадесет и четирима души са загинали в пожарите от септември миналата година. Засегнати са и шестте австралийски щата и една територия. Пожарите вече са унищожили повече от шест милиона хектара земи, уточни ДПА.", "date": "2020.01.05", "title": "Кои знаменитости направиха дарения за пострадалите от пожарите в Австралия"}
{"url": "https://www.24chasa.bg/novini/article/8038241", "text": "\"В последните месеци свалянето на американския военнен дрон, нападението и унищожаването на саудитската петролна инфраструктура и други деструктивни действия, провокираха остра реакция на САЩ с възпиращ ефект срещу последващи подобни действия\".  Това написа във фейсбук основателят на Евро-атлантическия център за сигурност Цветан Цветанов по повод напрежението между Вашингтон и Техеран. \"В резултат беше убит иранският генерал Касем Сюлеймани - архитект и оперативен командир на усилията на Иран за контрол над така наречения шийтски полумесец, обхващащ територията от Иран до Ирак през Сирия и Южен Ливан. Да припомним и стотиците загинали войници на оглавяваната от САЩ коалиция в Ирак, както и други страни като Сирия. В този контекст ответната реакция на САЩ представлява отбранителен отговор с ясно послание, а именно, че САЩ няма да толерира продължаващи провокации. Предизвикателството пред световните лидери сега е да се открият правилните механизми за деескалация на напрежението\", посочи още Цветанов.", "date": "2020.01.05", "title": "Цветанов: САЩ няма да толерират продължаващи провокации"}
{"url": "https://www.24chasa.bg/novini/article/8038266", "text": "„С вота на недоверие към правителството на Борисов поставяме за пореден път остро въпросите за чистия въздух, чистата вода и българската земя. От 2017 до края на 2019г 17 пъти сме поставяли в парламента темата за водата в Перник и 47 пъти за вноса, преработването и изгарянето на боклуци на територията на цялата страна, но никой не ни чу. Предлагали сме и решения по отношение на язовирите и на водопреносната мрежа”. Това заяви председателят на БСП Корнелия Нинова пред БНР. Тя обясни, че левицата ще внесе отново законодателни предложения и се надява този път да има разум и те да бъдат приети. „Подготвяме законопроект, с който да се забрани внос на битови боклуци и болнични отпадъци от трети страни, извън ЕС, в България, защото в момента сме един разграден двор. Правителството на Борисов превърна България в сметище за тези 10 години на управление. Почти през ден се появява информация за нова нерегламентирана площадка за боклуци. Имаме отговор от министъра на околната среда и водите, че за пет години от трети страни, извън ЕС, са внесени 734 хиляди тона боклуци\", припомни Нинова. Тя подчерта, че за 10 години цената на водата е увеличена 3 пъти : „2009 г. беше средно 1лв. за кубик, сега е 3лв. и продължава да расте, уж с цел инвестиции, но за тези 10 години е сменена 0,5 % от водопреносната мрежа и над 60 % от водата изтича. Безхаберие, некомпетентност и корупция водят до това състояние. Трябва да се носи политическа отговорност, каквато е вотът на недоверие, както и наказателна отговорност, за да се види кой е допуснал това.\" Нинова бе категорична, че бягството от отговорност няма да спаси ГЕРБ от фактите : „В тези 17 пъти, когато сме поставяли въпроса за водата в Перник, имаме много ясни отговори от министрите, които казват, че язовирите са публично-държавна собственост и се управляват от министерството. От тези отговори става ясно, че министърът на околната среда и водите разписва всеки месец колко вода да се отича от язовира”. Тя допълни, че в тези отговори става ясно, че в язовир „Студена” са инвестирани 32 млн. за подводен ремонт и че през август 2019г. е подписан договор за изграждане на ВИК инфраструктура за 106 млн.лв за промяна на водопреносната мрежа. „Въпросът е какъв е резултатът? Виждаме го – никакъв. Водопреносната мрежа тече като лейка. Къде са парите от тези два ремонта е въпрос на прокуратурата. ВИК операторът в Перник е предупредил за това състояние още през април тази година. Въпросът е защо не са взети мерки- от безхаберие, от некомпетентност, от прикриване на злоупотреби?”, попита Корнелия Нинова. „Бягането и прехвърлянето на отговорност е типично в стила на управлението на ГЕРБ, винаги някой друг е виновен. Не можеш 10 години да управляваш, да държиш законодателната власт в парламента, да имаш пълната изпълнителна власт, областните управители да са на ГЕРБ и да кажеш, че е виновен някой друг. В годините назад постоянно се сменят министри, областни управители, които горят като бушони. Нищо не се променя, политиката продължава. Отговорността е една единствена – човекът, който назначава, контролира и управлява тези хора е министър- председателят. Трябва да се смени моделът, но докато това правителство е на власт, няма да има промяна”, каза Нинова. Тя цитира данни на изследвания, които показват, че последните години са по- дъждовни от предишни : „Истинската причина за водната криза е, че над 60% от водата на България изтича. Това е едно от най-големите богатства на България и изтича пред очите ни заради безхаберие, некомпетентност и корупция”. „БСП е била активна и последователна по тези теми и 3 години сме предупреждавали и предлагали инициативи. Нашата работа е да стоим до хората, които са пострадали и да защитаваме техните права. Ние ще продължим да поставяме проблемите и да предлагаме алтернатива”, заяви лидерът на БСП. \"Абсолютен приоритет на БСП остава чистата вода, чистият въдух, чистата земя и храна – това е здраве”, завърши Корнелия Нинова.", "date": "2020.01.05", "title": "Нинова: 17 пъти сигнализирахме за водата и 47 пъти за боклука"}
{"url": "https://www.24chasa.bg/novini/article/8038295", "text": "Японският министър на правосъдието г-жа Масако Мори разкритикува остро бившия президент на \"Нисан\" (Nissan Motor) Карлос Гон, който бе под гаранция с висящо дело, и заяви, че бягството му в Ливан не може да бъде оправдано, предадоха ДПА и Франс прес. Япония няма официални писмени данни за неговото напускане на страната, каза министърката. Предполага се, че Гон, който ръководеше съюза \"Рено-Нисан-Мицубиши\" (Renault-Nissan-Mitsubishi), е излязъл от Япония, използвайки \"незаконни методи\", заяви Мори в първото си публично изявление по случая, чийто подробности остават забулени в мистерия. Бягството на заподозрян, докато е под гаранция, не може да бъде оправдано, добави министърката. Гон, на когото предстоеше дело по обвинения за финансови злоупотреби, каза след като пристигна в Ливан, че е избягал от \"несправедливостта и политическото преследване\" в Япония. \"За съжаление (Гон) пренебрегна съдебните процедури на страната ни и постъпката му е равностойна на престъпление\", каза също днес Такахиро Саито, заместник-директор в токийската районна прокуратура. Службата ще започне бързо и надлежно разследване, за да разбере как е избягал, добави прокурорът. И правосъдната министърка обеща задълбочено разследване, за да бъде разкрита истината. Тя е наредила на имиграционните власти да си сътрудничат със съответните агенции, за да затегнат допълнително процедурите по излизане от страната, съобщи Ройтерс.", "date": "2020.01.05", "title": "Японският правосъден министър: Бягството на Гон не може да бъде оправдано"}
{"url": "https://www.24chasa.bg/novini/article/8038312", "text": "Братовчедка на морската звезда, която живее в кораловите рифове на Карибите и Мексиканския залив, няма очи, но може да вижда, твърдят учени, изследвали това създание, което променя представите за зрението в животинското царство, съобщиха Ройтерс и БТА. Според учени от Природонаучния музей към Оксфордския университет червената крехка звезда, наречена Ophiocoma wendtii, е едва второто известно същество, което може да вижда, без да има очи - т.нар. извъночно зрение. Единственият й съперник в това отношение е морски таралеж. Тази необичайна способност се дължи на светочувствителни клетки, наречени фоторецептори, които покриват тялото, и на пигментни клетки, наречени хроматофори, които са активни през деня, за да улеснят рязката промяна в цвета на животното - от тъмно червеникаво-кафяво на светлина до бежаво на райета през нощта. Крехките звезди имат пет лъча, които излизат от централен диск. Те са сродни на обикновените морски звезди, морските краставици, морските таралежи и други в групата на морските безгръбначни, наречени бодлокожи. Нервна система имат, но не и мозък. Живеят в светли и сложни хабитати, като са застрашени от много хищници. Крият се през деня и умението да намерят безопасно скривалище е много важно за оцеляването им. Фоторецепторите през деня за заобиколени от хроматофори, които стесняват полето на регистрираната светлина. Така всеки фоторецептор става като пиксел на компютърен образ, който, комбиниран с други пиксели, изгражда цялата картина. Зрителната система не е активна през нощта, когато хроматофорите се свиват. Лабораторните експерименти показват, че крехката звезда има рудиментарно зрение. Поставени в кръгла арена, те се движат към бели стени с черна линия, които напомнят на скривалище. Друг експеримент показва, че тези морски звезди не само регистрират светлина спрямо тъмнина. При сиви стени те пак се движат към черната ивица в средата на бяла - така че да отразява същото количество светлина като сивото.", "date": "2020.01.05", "title": "Откриха второ същество, което може да вижда, без да има очи"}
{"url": "https://www.24chasa.bg/novini/article/8038317", "text": "Иранският външен министър Джавад Зариф заяви днес,че ако САЩ нанесат удари по културни обекти в Иран, както заплаши президентът Доналд Тръмп, това ще представлява военно престъпление, съобщиха Франс прес и ТАСС. Вчера Тръмп написа в Туитър, че САЩ са набелязали 52 обекта в Иран и ще ги ударят \"много бързо и много силно\", ако Ислямската република нападне американски граждани или обекти в отговор на убийството на иранския генерал-лейтенант Касем Солеймани. Някои от набелязаните обекти са \"много важни за Иран и за иранската култура\" уточни Тръмп.\"След като извърши сериозно нарушение на международното право /.../ с подлите убийства\" в петък на Касем Солеймани и на лидер на проирански милиции в Ирак, Тръмп \"продължава да заплашва, че ще извърши нови нарушения\" и че ще пресече нови \"червени линии\", написа Зариф в Туитър, предаде БТА. Иранската армия от своя страна отвърна на заплахата на Тръмп, като заяви, че се съмнява САЩ да имат смелостта да ударят Иран. \"Те разправят подобни неща, за да отклонят вниманието на световната общност от техните омразни и неоправдани действия\", заяви генерал-майор Абдолрахим Мусави, началник на генералния щаб на иранската армия, цитиран от Ройтерс и Франс прес. \"Но се съмнявам, че имат куража да го сторят\", добави иранският генерал.Президентът на САЩ Доналд Тръмп е \"терорист в костюм\", заяви иранският министър на информацията и телекомуникациите Мохамад Джавад Азари-Джахроми, цитиран от Ройтерс. \"Същият като Ислямска държава, същият като Хитлер, същият като Чингис хан! Всички те мразят културите. Тръмп е терорист в костюм. Той много скоро ще научи урока на историята, че НИКОЙ не може да победи \"Великата иранска нация и култура\", написа министърът в Туитър.", "date": "2020.01.05", "title": "Иран: Тръмп е като Ислямска държава и Хитлер. Той е терорист в костюм"}
{"url": "https://www.24chasa.bg/novini/article/8038347", "text": "Върховният представител на ЕС за външната политика и сигурността Жозеп Борел покани на посещение в Брюксел иранския външен министър Мохамад Джавад Зариф. Това съобщиха Франс прес и ТАСС, като цитират комюнике на външнополитическата служба на ЕС, в което отново се призовава за \"деескалация\" на напрежението в Близкия изток. Във вчерашния си телефонен разговор със Зариф за ситуацията в Ирак Борел подчерта \"необходимостта от успокояване на напрежението и деескалация, както и запазването на международното споразумение за иранската ядрена програма, което играе решаваща роля за световната сигурност\", се казва в комюникето. Отбелязва се, че Борел е поканил иранския министър в Брюксел за продължаване на обсъждането на този проблем, но конкретна дата не се посочва. Ръководителят на европейската дипломация \"изрази дълбоко безпокойство във връзка с ескалацията на насилието и конфронтацията в Ирак, включително убийството на генерал Касем Солеймани\" /командващ силите \"Ал Кудс\" на Корпуса на гвардейците на ислямската революция/, в резултат на американски ракетен удар в района на летището в Багдад, се посочва в комюникето. Борел \"призова Иран да проявява сдържаност и внимателно да преценява ответните си действия, за да се избегне по-нататъшна ескалация, която ще навреди на целия регион и жителите му\", отбелязва външнополитическата служба на ЕС.", "date": "2020.01.05", "title": "ЕС покани в Брюксел иранския външен министър"}
{"url": "https://www.24chasa.bg/novini/article/8036708", "text": "Eдна от най-загадъчните творби на всички времена– Витрувианският човек на Леонардо да Винчи, крие в себе си математическа формула за идеалните пропорции в природата. Тя била използвана в периода от IV до XVIII век от всички художници, които искали да “сертифицират” произведенията си като вдъхновени от божествената пропорция. Тайният алгоритъм, кодиран в рисунката от 1490 г. на гения от Винчи, беше открит от италианския историк на изкуството Роберто Конкас. Бившият директор на Националните музеи на град Каляри издаде тези дни книга, в която описва как Леонардо кодира в рисунката си тайния шифър. На практика геометричната и аритметичната формула, която геният “скрива” във Витрувианския човек, отразява алгоритъма, използван в продължение на векове от ателиета на художници, скулптори и архитекти. Те го предавали помежду си, разпространявайки по този начин строгите правила за изготвяне на всякакъв вид произведения, наложени от църквата. Конкас стига до тези прозрения след 30-годишни размисли и седемгодишни изследвания върху една от най-известните рисунки в света.  Първото, което италианският историк открива, е, че във Витрувианския човек има на практика двама мъже в различна възраст. И още – че той трябва да се наблюдава в огледало, за да се забележи истинската същност на творбата. Доскоро много от елементите на произведението се смятаха за “грешки”. Както обяснява пред в. “Република” Конкас, наблюдавайки Витрувианския човек, зрителят си дава сметка, че рисунката съдържа две лица. Дясното око принадлежи на мъж в зряла възраст, а лявото – на по-млад мъж. Леонардо пишел от дясно на ляво, така че и в този случай, както при текстовете му, с помощта на огледало творбата му може да се възстанови в нейната цялост. Именно по този начин може да се види, че двете половини принадлежат на двама мъже в различна възраст, и че те са нарисувани така, че да представят божествената пропорция. Навремето тя била определяна от монаха математик Лука Пачоли като тайна наука - “система на цялото”, която може да се открие само с микрометрично измерване, с аритметични изчисления, както и с помощта на обикновено огледало. За какво става дума? Да вземем например размерите на ръцете, които са различни. Те идват от концепцията за едно генерирано число 225,5 и 180,5. Извършвайки операциите изваждане или разделяне, се получавали всички точни мерки за двете ръце. Според Конкас Леонардо да Винчи се опасявал, че това строго правило, използвано през вековете от художници, скулптори, архитекти, литератори, поети, можело да се загуби за поколенията. За пръв път то било използвано при изграждането на Арката на Константин (до Колизея) през 315-325 г., или през годините на Никейския събор от 325 г. Формулата е използвана и в статуята “Пиета” на Микеланджело, както и в “Джокондата” на самия Леонардо. Става въпрос за сбор от 17 прости правила, които трябвало да се съблюдават от художниците така, както днес се прави например с правилата във футбола. Въпреки тези строги правила и тази “задължителна” програма, с които творците трябвало да се съобразяват на всяка цена, гении от рода на Леонардо и Рафаело успявали да сътворят чудеса с “волната” програма.  През IV век, когато християнската религия става държавна, правила от този род служели, за да се разпространят и затвърдят корпорациите. По този начин те се сертифицирали и разпознавали помежду си. Тоест, ако дадена Богородица била изписана по тайните правила, следващи божествените пропорции, тя била признавана. Леонардо да Винчи обаче не можел да покаже явно, че неговият Витрувиански човек крие всичко това, кодирано в себе си. В противен случай творбата му можела да свърши и на кладата. И сега, както и друг път, той пак измисля гениален начин да предаде посланието си. Или с други думи, нищо във Витрувианския човек не е това, което изглежда на пръв поглед.  Днес прочутата скица се съхранява в Галериите на Академията на Венеция. Витрувианският човек представлява рисунка с писалка и мастило върху хартия с размери 34,4 х 24,5 см. Скицата представя идеалните пропорции на човешкото тяло и как те могат да се впишат перфектно в кръг, символизиращ небето или божествените пропорции, и в квадрат, символизиращ Земята.", "date": "2020.01.05", "title": "Витрувианският човек на Леонардо крие тайния алгоритъм, използван в изкуството"}
{"url": "https://www.24chasa.bg/novini/article/8038388", "text": "По информация от ГД „Гранична полиция“, гръцките власти ще пропускат всички автомобили от 13.00 ч. до 18.00 ч. днес през ГКПП Кулата-Промахон /товарните превозни средства над 1,5 тона ще бъдат спирани преди гр. Лариса, Гърция/ и ГКПП Капитан Петко войвода-Орменион. Ограничението отпада и за ГКПП Маказа за времето от 14 до 18 часа. Директорът на ГД „Гранична полиция“ главен комисар Кичиков пътува към ГКПП Кулата, за да провери на място създадената организация на работа. Това съобщиха от \"Гранична полиция\". Поради очакваното влошаване на метеорологичната обстановка /обилен снеговалеж/, по решение на гръцките власти, към момента не се пропускат автомобили с товароносимост над 1,5 т през ГКПП Илинден-Ексохи, ГКПП Златоград-Термес и ГКПП Ивайловград. Трафикът е нормален за леки автомобили на всички гранични контролно-пропускателни пунктове. Поради извършване на ремонтни работи на ГКПП Кулата е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата с Република Сърбия трафикът е нормален на всички гранични контролно-пропускателни пунктове. На границата с Република Северна Македония трафикът е нормален на всички гранични контролно-пропускателни пунктове. На границата с Република Турция трафикът е нормален на всички гранични контролно-пропускателни пунктове. На границата с Румъния трафикът е нормален на всички гранични контролно-пропускателни пунктове.", "date": "2020.01.05", "title": "До 18 часа днес ще се пускат всички коли на няколко гранични пункта с Гърция"}
{"url": "https://www.24chasa.bg/novini/article/8038404", "text": "Индийските власти поискаха от националните авиокомпании да проявяват предпазливост при полети във въздушното пространство на Иран и по възможност да ги избягват, поради рязкото влошаване на отношенията между Техеран и Вашингтон след убийството на иранския генерал Касем Солеймани при американски ракетен удар в Ирак. Това пише днес в. \"Икономик таймс\", позовавайки се на свои източници, предадоха ТАСС и БТА. Изданието отбелязва, че индийските авиокомпании внимателно наблюдават развитието на ситуацията, но засега продължават да летят над Иран. \"От нас бе поискано да проявяваме предпазливост и ние взехме това предвид. Засега обаче полетите над иранското въздушно пространство ще продължат, не се планират промени в маршрута\", цитира вестникът представител на държавната авиокомпания Еър Индия (Air India), пожелал анонимност. Много полети от Индия до дестинации в Европа и САЩ използват иранско въздушно пространство. Заобикаляне на Иран ще увеличи времето за полет и цените на билетите, твърдят източници. Най-големият полски въздушен превозвач ЛОТ (LOT) вече реши да не лети над Иран, избирайки други маршрути за полетите си от Варшава до Индия, Сингапур, Банкок и Шри Ланка.", "date": "2020.01.05", "title": "Индия призовава авиокомпаниите\nда не летят над Иран"}
{"url": "https://www.24chasa.bg/novini/article/8039207", "text": "І. МЕТЕОРОЛОГИЧНА ОБСТАНОВКА: Температурите са в интервала от -8° до +8°С. Времето над страната е предимно облачно. Слаб до умерен вятър духа в областите Видин, Пловдив, Силистра и Шумен Дъжд вали в област Плевен. Слаб сняг вали в областите: Габрово, Перник, както и в района на: с. Мост и Йончево /обл. Кърджали/, Студенец, Кърнаре, Паничково и Лъки /обл. Пловдив/, „Троянски“ проход, Шипково, Рибарица /обл. Ловеч/, Картела /обл. Пазарджик/, Благоевград, Долна Диканя /обл. Кюстендил/, Прилеп, проход „Ришки“ /обл. Бургас/, Голешево /обл. Благоевград/, проход „Твърдишки“ и проход „Република“, гр. Враца, Петрохан, Смоляновци, Монтана /обл. Монтана/, гр. Котел /обл. Сливен/ , проход „Превала\", проход \"Рожен\" и проход \"Пампорово\" /обл. Смолян/, Самоков, Боровец, Владая, Скравена, Банкя, Етрополе, Саранци, Сливница, Своге, Гълъбец, Пирдоп, Петрохан /Гинци, Бучин проход/. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла до 100 м има в „Троянски“ проход. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка Чирпан – Стара Загора от км 156+000 до км 208+000 в двете посоки се осъществява в една лента поради ремонтни дейности на мантинели. Ограничава се движението в изпреварващите ленти, като движението се осъществява в активните ленти. Участъкът е сигнализиран с пътни знаци. Срок до 06.01.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт на виадукт при км 19+260 /Потоп/ в аварийната лента. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Троянски“ - забранен за МПС над 12 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г.; Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово - Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2020.01.05", "title": "Вижте какво е състоянието на пътищата тази вечер"}
{"url": "https://www.24chasa.bg/novini/article/8038854", "text": "Лидерът на Хизбула Хасан Насралла заяви днес, че американските военни в Близкия изток ще платят цената за убийството на иранския генерал Касем Солеймани, предаде Ройтерс, цитирана от БТА.  По думите на Насралла американските войници и офицери ще се приберат у дома в ковчези. В излъчвано по телевизията обръщение по случай смъртта на Солеймани лидерът на ливанското шиитско движение изтъкна, че отговор трябва да даде не само Иран, но и съюзниците му в региона. Според Хасан Насралла бъдещите атаки срещу американски войници, бази и военни кораби в Близкия изток ще са \"справедливо наказание\" за убийството на високопоставения ирански генерал. \"Когато ковчезите на американски войници и офицери започнат да пристигат в САЩ, (американският президент Доналд) Тръмп и правителството му ще осъзнаят, че са загубили региона и че ще изгубят изборите\", каза Насралла, имайки предвид американските президентски избори тази година. Според лидера на Хизбула това ще доведе до изтегляне на САЩ от Близкия изток. Хасан Насралла подчерта, че не бива да има нападения срещу цивилни американци в региона, защото това ще влезе в услуга на Тръмп. Насралла призова днес Ирак да се освободи от американската окупация, предаде Франс прес. \"Нашата молба и нашата надежда е нашите братя в иракския парламент да приемат закон, с който да поискат американските сили да напуснат Ирак\". Зейнаб Солеймани, дъщерята на убития генерал Касем Солеймани, заяви, че за смъртта на баща й ще има отмъщение, предаде Асошиейтед прес. Зейнаб Солеймани каза пред ливанската телевизия \"Ал Манар\" (която е свързана с Хизбула), че американският президент Доналд Тръмп няма да успее да заличи постиженията на баща й. Дъщерята на покойния генерал изрази увереност, че лидерът на Хизбула Хасан Насралла ще отмъсти за смъртта му.", "date": "2020.01.05", "title": "Лидерът на Хизбула: Американските военни в Близкия изток ще платят цената за смъртта на Солеймани"}
