{"url": "https://www.24chasa.bg/novini/article/6532637", "text": "Лъвицата и съратникът му Кико задигнаха джип на молдовец, полицията го откри, а двамата успяха да го откраднат отново от паркинга на районното. Куриозната кражба се разигра пред столичното 4-о РУ. Молдовецът тръгнал за почивка в Гърция, но останал да спи у нас. През нощта джипът му “Рейндж Роувър” бил откраднат от паркинга на хотела му. Смята се, че той е бил свит от легендарния Светослав Петков-Лъвицата. Мъжът с прякор като на травестит от площад “Македония” е сочен за най-добрия автокрадец в страната. Прозвището му идва от любимото му детско филмче за лъвицата “Елза”. Той паркирал джипа пред блок в друг квартал, за да му мине “карантината”, и щял да го изнесе в чужбина. След като молдовецът подал жалба, заминал за Гърция. Още на следващия ден полицаите открили джипа му. “Намерихме колата ти, паркирана е пред районното, като се върнеш, ще си я вземеш”, казали му по телефона униформените. Още на следващата сутрин обаче се оказало, че джипът отново е откраднат, и то пред очите им. По оперативна информация колата е свита от човек на Лъвицата - Георги Воденичаров-Кико. Той използвал заготовка на ключ, дадена му от Петков, смятат полицаи. Молдовецът не могъл да повярва, че може да откраднат джипа му от паркинга на полицията. Колата все още се издирва. Петков и Кико са заподозрени за кражбите ѝ, но срещу тях няма достатъчно доказателства, казаха от прокуратурата. Кико наскоро бе заловен при кражба на джип “Инфинити”. Лъвицата пък за последно се прочу, след като с краден “Рейндж Роувър” избяга от полицай, подгонил го с личната си кола в почивен ден.", "date": "2017.11.04", "title": "Лъвицата краде джип на молдовец, полицаи\nго откриват, свиват го и от 4-о РУ"}
{"url": "https://www.24chasa.bg/novini/article/6532711", "text": "Липса на пътни знаци и осветление е причина за инцидента край Ямбол, твърдят пострадали в катастрофата снощи. В спасяването на младите хора се включи и кортежът на премиера Борисов, който минавал през фаталното кръстовище. Най-пострадала при инцидента е млада жена, която е в ямболската болница с мозъчно сътресение. Казва,че видяла премиера едва когато я извадили на пътя, предава  „Просто го мернах, аз така или иначе бях в шок и не виждах.Чух гласа му чух и го мернах. Към момента не бях особено адекватна и дори не успях да преценя, че е той”, призна тя. „Спряхме, защото мислехме, че този пиян човек е на магистралата и искахме да го спасим. Въобще не се виждаше кола”, обясни по-рано премиерът. „Единствените хора, които са спрели, за щастие, са били премиерът и неговата охрана, НСО. Благодарение на това се случиха нещата много бързо”, заяви пострадалата. „Моята роля е била като регулировчик. Запалихме лампите на колата, извикахме „Бърза помощ” и полиция, а моят лекар направи система”, поясни Борисов. Шофьорът и другото момиче не са пострадали. В града казват, че това не е първият инцидент на кръговото, което е неосветено и без пътни знаци.", "date": "2017.11.04", "title": "Пострадали в катастрофата, при която помогна Борисов: На мястото нямаше знаци и осветление"}
{"url": "https://www.24chasa.bg/novini/article/6532705", "text": "Земетресение с магнитуд 5,1 разтърси Гватемала днес, предаде Ройтерс, цитирана от БТА. Сгради в едноименната столица на централноамериканската страна се разлюляха. Засега обаче няма данни за пострадали хора и нанесени материални щети, съобщиха спасителните служби. Земетресението с умерена сила е станало на дълбочина от 77 километра.", "date": "2017.11.04", "title": "5,1 по Рихтер разлюля Гватемала"}
{"url": "https://www.24chasa.bg/novini/article/6532652", "text": "“Твърдението, че Червената армия е спасила българките евреи, е дълбоко непознаване на историята или опит за провокация.” Това заяви президентът Румен Радев относно коментара на говорителя на руското външно министерство Мария Захарова, че Червената армия е спасила българските евреи. Повод за изявлението е поредното боядисване на Паметника на Съветската армия в София, извършено в нощта на 31 октомври 2017 г. Това предизвика моментален отговор на българското външно министерство, че се подменя историята. Според президента българското правителство е реагирало адекватно в ситуацията. Държавният глава заяви, че бюджетът на отбраната за следващата година не може да реши проблемите в сектора. “Това е все пак едно усилие на правителството и внимание към този сектор, но след толкова години на забвение, мисля, че тези усилия не могат да решат проблемите”, допълни Радев, след като положи венец пред мемориала на загиналите герои на Централните софийски гробища. По-късно министърът на отбраната Красимир Каракачанов заяви, че е несериозно да се правят спекулации със спасяването на българските евреи. Според него говорителката на руското външно министерство е много симпатична, но е пропуснала да прочете българската история по-задълбочено. “Ако кажа, че ВМРО имат по-големи заслуги от Съветската армия за спасяването на българските евреи, ще бъда прав, защото това е историята”, каза Каракачанов. И припомни, че от инициативния комитет в Кюстендил през 1943 г. петимата видни граждани отиват при своя депутат Димитър Пешев и го ангажират с освобождаването на евреите, а трима са членове на ВМРО. “Българският народ може да се гордее както със своите герои, загинали за родината, така и с този хуманен акт, с който нищо общо няма която и да е друга държава”, категоричен бе Каракачанов. Признаваме неоспоримия героичен принос на българския народ, включително представителите на интелигенцията и православната църква, в борбата с нацизма, включително спасяването на живеещите в страната евреи от лагерите на смъртта. Това пише в позиция на посолството на Русия в България. В становището се изразяват притесненията от продължаващите с години актове на вандализъм по отношение на Паметника на Съветската армия в София. “Българските власти до този момент не са приели резултатни мерки за недопускане на подигравки над паметта на освободителите на България и Европа от фашизма. Виновните за тези престъпления не са привлечени към отговорност”, заявяват от посолството. Те призовават за приемане на ефективни мерки за наказания на виновните за вандалските актове и недопускане на такива инциденти, “които не се вписват в контекста на дружеските отношения между двата народа”. ", "date": "2017.11.04", "title": "Радев: Червената армия спасила евреите ни? Провокация или някой не познава историята (Обзор)"}
{"url": "https://www.24chasa.bg/novini/article/6532751", "text": " Прокуратурата в Брюксел изрази надежда да започне процедурата на екстрадиране на отстранения от длъжност каталунски лидер Карлес Пучдемон възможно най-скоро, съобщи ABC News. В момента прокурорите в белгийската столица се запознават с документацията около европейската заповед за ареста на Пучдемон и още четирима членове на бившето правителство на Каталуния, предава Фокус. Те избягаха в Белгия в началото на седмицата, след като централното правителство на Испания ги отстрани от заеманите от тях постове и повдигна обвинения в антидържавна дейност, бунт и злоупотреба с държавни средства във връзка с инициативата за независимост на Каталуния от Мадрид.", "date": "2017.11.04", "title": "Прокуратурата в Брюксел се надява за възможно най-бърза екстрадация на Пучдемон"}
{"url": "https://www.24chasa.bg/novini/article/6532516", "text": "Отстраненият премиер на Каталуня Карлес Пучдемон призова днес всички подкрепящи идеята за независимост на региона да участват с единна листа в предсрочните избори за регионален парламент, насрочени от испанското правителство за 21 декември, информира ТАСС. \"Това е моментът, в който всички демократи ще се обединят\" в името на Каталуня, свободата на политическите затворници и републиката\", написа в Twitter бившият лидер на автономната област, съобщава  . Пучдемон съпроводи поста с линк към сайт, събиращ подписи в подкрепа на инициативата му. Броят им вече надхвърля 4100, посочва агенцията. \"Европейската демократична партия на Каталуня\" прикани по-рано привържениците на независимостта да се явят на изборите в единен фронт. Остава да се произнесат местните партии \"Леви републиканци на Каталуня\" и \"Кандидатура за народно единство\", които също подкрепят отцепването на региона от Испания, допълва ТАСС.", "date": "2017.11.04", "title": "Пучдемон с призив към привържениците на независимостта на Каталуня"}
{"url": "https://www.24chasa.bg/novini/article/6532581", "text": "Връщат на работа скандалния шеф на отдел „Физическа защита” в АЕЦ „Козлодуй” Пешко Караджов. Той бе уволнен по разпореждане на премиера Бойко Борисов след разпространен в социалната мрежа видеозапис. На него се чува как Караджов ругае и заплашва с уволнение полицай, предава  Пешко Караджов заявил по телефона, че е доволен от съдебното решение и че е бил записан нарочно. Той се закани да търси отговорност на бившия полицейски шеф към централата Аспарух Максимов, както и на неговия подчинен Цецо Благоев, разпространил записа и малко след това изхвърлен от системата на МВР. “За мен мога да кажа, че вина имат служителите на МВР, които тогава прикриха и не приобщиха въпросния клип към действащата проверка. Aко е бил приобщен, резултатите сега нямаше да бъдат такива”, посочи Цецо Благоев. Днес премиерът, по чиято заръка Караджов беше уволнен, заяви, че не може да си позволи да коментира съдебно решение, защото веднага ще последва реакция. Решението на съда не е окончателно и може да се обжалва.", "date": "2017.11.04", "title": "Върнатият на работа шеф от АЕЦ „Козлодуй”: Бях записан нарочно"}
{"url": "https://www.24chasa.bg/novini/article/6532591", "text": "Тропическата буря Дамрей причини смъртта на най-малко 19 човека във Виетнам, предаде ДПА, като се позова на властите. 12 човека са водени за изчезнали. Над 33 000 души са били принудени да напуснат домовете си. Най-малко 371 къщи са разрушени напълно, а близо 49 000 - частично, предава БТА. Тропическата буря причини силни ветрове и проливни дъждове в Централен Виетнам. Природното бедствие връхлетя страната броени дни преди тя да приеме срещата на върха на организацията Азиатско-тихоокеанско икономическо сътрудничество (АТИС) следващата седмица, отбелязва ДПА. Домакинът на форума, град Дананг, е заплашен от наводнения и свлачища. Предвидено е президентът на САЩ Доналд Тръмп да пристигне във Виетнам за срещата на 10 ноември. Очаква се във форума да участват също неговият китайски и руски колега, Си Цзинпин и Владимир Путин.", "date": "2017.11.04", "title": "Поне 19 жертви взе тропическата буря Дамрей във Виетнам"}
{"url": "https://www.24chasa.bg/novini/article/6532599", "text": "\"Ние признаваме безспорния героичен принос на българския народ, включително представителите на интелигенцията и православната църква в борбата с нацизма, включително за спасяването на живеещите в страната евреи от лагерите на смъртта\". Това се казва в позиция на Фейсбук страницата на руското посолство в София. Тя е в отговор на официалното становище на Министерството на външните работи на България по повод изявлението на говорителя на руското външно министерство, че Съветската армия е спасила българските евреи. \"Почитаме паметта на всички загинали за спасяването на света от фашизма. Русия, която понесе най-големите загуби в тази война, ще продължи твърдо и последователно да се противопоставя на всякакви опити за преразглеждане на историята и оскверняване на военни паметници\", се казва още в позицията. ", "date": "2017.11.04", "title": "Руското посолство: Признаваме приноса на българския народ за спасяването на евреите"}
{"url": "https://www.24chasa.bg/novini/article/6532617", "text": "Уволненият от централните испански власти каталунски премиер Карлес Пучдемон изрази днес готовност да сътрудничи на белгийските власти, след като вчера Испания издаде за него европейска заповед за арест, предаде Асошиейтед прес. Той направи това в пост в Туитър, но не даде никакви индикации къде точно се намира. Смята се, че Пучдемон е в Белгия, където избяга от Испания, след като бе отстранен от поста премиер на Каталуня преди седмица заради опита си да обяви испанската автономна област за независима държава, предаде БТА. Белгийската прокуратура потвърди, че е получила европейски заповеди за арест за Пучдемон и четирима други уволнени представители на разпуснатото каталунско правителство. Съдия ще реши дали петимата да бъдат задържани. По-рано днес Пучдемон призова привържениците на независимостта на Каталуния да участват с единна листа на насрочените от испанското правителство избори в областта на 21 декември.", "date": "2017.11.04", "title": "Карлес Пучдемон е готов да сътрудничи на белгийските власти"}
{"url": "https://www.24chasa.bg/novini/article/6532621", "text": "Британка е арестувана в Египет, след като властите на летището са открили 290 болкоуспокояващи хапчета, пише Euronews. Жената е подписала декларация от 38 страници на арабски, тъй като вярвала че след това ще бъде освободена, но вместо това е откарана в килия с 25 други жени, където е прекарала последния месец, предава Фокус. Според информация, дадена от роднините ѝ, я очаква присъда до 25 години затвор, най-вероятно заради подозрение в пренос на наркотици. В хапчетата, предназначени да облекчат болката в гърба на съпруга ѝ, се съдържат малки дози хероин, който е нелегален в страната и който се използва от местни групировки за увеличаване на тяхната устойчивост по време на престрелки. Британското правителство изрази подкрепата си за арестуваната и нейното семейство.", "date": "2017.11.04", "title": "Арестуваха британка на летище в Египет, носила 290 хапчета болкоуспокояващи"}
{"url": "https://www.24chasa.bg/novini/article/6532627", "text": "Трима души са ранени, а един е загинал след престрелка в Калифорния в събота, предава FOX news, като се позовава на официални данни. Според информацията, престрелката е станало след кавга между групи от два буса на кея Санта Моника. Полицията издирва няколко заподозрени, избягали от мястото на произшествието, предаде \"Фокус\".  „Групата от единия бус е слязла и изглежда се е скарала с хора от другото превозно средство, паркирано точно зад първия автомобил“, се казва в съобщението на полицията. Кавгата е прераснала в престрелка. Трима от пострадалите са откарани в близка болница, но една от жените е загубила живота си въпреки това. Четвъртата жертва най-вероятно е случаен минувач, който впоследствие е отказал медицинска помощ. Двете групи не са се познавали, твърдят от полицията.", "date": "2017.11.04", "title": "Eдин загинал и трима ранени след престрелка в Калифорния"}
{"url": "https://www.24chasa.bg/novini/article/6532638", "text": "Всяко трето жилище у нас е необитаемо, показва доклад на Световната банка. В същото време цените на жилищата са много високи сравнени с размера на доходите, предава  В градовете има над 2,5 милиона жилища. Оказва се, че над 600 хиляди са празни, иначе казано 25% от апартаментите са обезлюдени. Това важи за София и големите градове. Същевременно 15% от населението живее в жилища, които се споделят от повече от едно семейство.  В селата процентът на празните домове е още по-висок. От над 1,3 милиона над половин милион са празни, което е 43 на сто. От над 2000 души в недалечното минало, сега в село Царевец са останали 300, казват местните и не крият най-големия си страх, че селото ще опустее напълно.", "date": "2017.11.04", "title": "Всяко трето жилище у нас - необитаемо"}
{"url": "https://www.24chasa.bg/novini/article/6532666", "text": "Изпълнявате и не обсъждате, до 1 година да сте готови. Този срок даде Бойко Борисов на шефа на пътната агенция Дончо Атанасов. Премиерът инспектира изграждането на четирилентовия път Поморие-Ахелой. “Само да не ни спират и за една година ще направим толкова много икономии, които ще ни помогнат да покрием разходите. Това е най-опасният участък в пътя Бургас-Варна, в който са станали много катастрофи с 40 убити и 80 души без крайници\", заяви Борисов. “Използваме всяка възможност, преди да падне снегът, да подготвим и другите работи, за да може април-май, като се стопли, да асфалтираме и да решим и този въпрос за Слънчев бряг\", заяви премиерът. За възстановяването на щетите от потопа в Бургаско са нужни 4,3 млн. лв., заяви премиерът Бойко Борисов. Отпуснатите наскоро от правителството 1 млн. лв. били само за спешни почистващи дейности.", "date": "2017.11.04", "title": "Пътят Бургас - Слънчев бряг, взел 40 жертви, с 4 ленти до 1 г."}
{"url": "https://www.24chasa.bg/novini/article/6532655", "text": "Американският президент Доналд Тръмп отново призова ФБР да започне разследване срещу Хилъри Клинтън и Демократическата партия на САЩ, пише Washington Post. Тръмп призова федералните органи на реда да „направят каквото е правилно и нужно“ и да започнат разследване срещу бившия кандидат за президентския пост и нейната партия. Държавният глава е заявил това в поредица от съобщения в социалната мрежа „Туитър“, според които съществува публичен натиск за ново разследване срещу Клинтън, предава Фокус. Изданието пояснява, че президентът има предвид думите на един от сенаторите от Демократическата партия, според който предварителните вътрешнопартийни избори са били нагласени в полза на Клинтън. Тръмп поиска също така начало на разследване около изтритите имейли на бившия кандидат-президент, както и относно продажбата на Русия на компания, занимаваща се с добива на уран. От Държавния департамент отказаха да коментират призивите на Тръмп.", "date": "2017.11.04", "title": "Тръмп: ФБР да започне разследването срещу Хилъри Клинтън"}
{"url": "https://www.24chasa.bg/novini/article/6532388", "text": "Американският президент Доналд Тръмп посети в събота мемориала, посветен на японското нападение срещу Пърл Харбър, по време на престоя си в Хавай, пише The Hill. Самолетът на държавния глава спря за кратко на архипелага, преди да продължи полета към Азия, където Тръмп ще посети пет държави по време на 12-дневната си визита на континента, предаде \"Фокус\".  Американският президент заяви, че досега никога не е посещавал мястото, като заедно със съпругата си положи букет бели цветя на брега, близо до плаващия мемориал. По време на престоя си на острова, Тръмп отново увери, че визитата му в Азия е удължена с един ден, до 14-ти ноември, като целта е участието на президента на организирана във Филипините среща относно развитието на региона на Източна Азия.", "date": "2017.11.04", "title": "Тръмп посети мемориала на нападението срещу Пърл Харбър при престоя си в Хавай"}
{"url": "https://www.24chasa.bg/novini/article/6532359", "text": "Вълната от обявяваните случаи за сексуален тормоз от страна на политици не подмина и Австрия. Днес Петер Пилц, основател на новосформираното движение \"Листа Петер Пилц\", което спечели 4,4 от гласовете на парламентарните избори и ще бъде петата фракция в австрийския парламент, обяви, че връща мандата си поради обвинения в сексуален тормоз срещу своя бивша колежка от парламентарната фракция на Зелената партия, предаде БТА. Според изявленията на Пилц, направени днес на пресконференция, четиридесетте случаи на сексуален тормоз срещу бившата колежка, са \"свободно съчинение\". Списъкът с 40 сексуални посегателства е предаден на юридическата служба за равноправие, съобщава електронното издание на вестник \"Пресе\". Според официални изявления на Зелената партия това е било отдавна известно на партията. По желание на засегнатата по този случай е запазена тайна, но Пилц е бил информиран за това от бившата ръководителка на Зелените Ева Главишник. Желанието на Пилц случаят да се изясни и направи обществено достояние, са останали без последствие. Без последствие са останали до днес и исканията на политика да се запознае с документите, по които той е обвинен. Днес Петер Пилц отправи от своя страна обвинения срещу Зелената партия, която не успя да прескочи четирипроцентната бариера и остава извън парламента, според него съзнателно е избран моментът на даване публичност на случая при положение, че обявяването на тези според него измислени факти, базиращи се на водени от бившата колежка протоколи за извършения през 2015 година сексуален тормоз, не са представени и до днес нито на Пилц, нито на неговия адвокат въпреки нееднократните искания. Малко преди да се състои днешната пресконференция, електронното издание на вестник \"Фалтер\"съобщи за друг случай на сексуален тормоз, извършен през 2013 година на Европейския форум в Алпбах срещу сътрудничка на Европейската народна партия, чието име е известно на редакцията. Конфронтиран с новото обвинение, Пилц заяви че няма спомен за случая. Според Пилц тези обвинения са опит за политически реванш и обяви, че ще разясни случая докрай, като даде да се разбере, че това ще включва и юридически мерки, но не желае неговата парламентарна фракция да започва дейността си с неизяснени факти от миналото и оттегля мандата си. \"Това лично обвинение изисква и лични последици\", заяви Пилц , като допълни, че ще продължи да работи с колегите си в парламента.", "date": "2017.11.04", "title": "Поредна оставка заради секс скандал: австрийски депутат се отказа от мандата си"}
{"url": "https://www.24chasa.bg/novini/article/6532376", "text": "Руският президент Владимир Путин връчи днес Орден на приятелството на бившия сръбски президент Томислав Николич, съобщи агенция Фонет, цитирана от БТА. Николич е удостоен с ордена за личния му принос в засилването на стратегическото партньорство и приятелските връзки между Сърбия и Русия. Приемайки отличието, той каза, че е изключително горд от признанието, което получава от името на всички сръбски граждани. \"Получавам този орден от руския народ, който ни е близък по произход, език, вяра, история, с който градим общо бъдеще\", каза Николич, който сега оглавява Националния съвет за координация на сътрудничеството с Русия и Китай.", "date": "2017.11.04", "title": "Путин удостои бившия сръбски президент Томислав Николич с Орден на приятелството"}
{"url": "https://www.24chasa.bg/novini/article/6532253", "text": "Споменът за делото на всички войници и пехотни полкове, отдали живота си за отечеството, е жив. Това коментира пред „Фокус“ Йорданка Фандъкова, кмет на София. „Хиляди семейства пазят грижливо снимките, писмата, спомените за своите бащи и дядовци, участвали в различни исторически събития, и е нужно заедно, като общност, да пазим и уважаваме тези спомени. Да - ние живеем днес. Фокусирани сме върху ежедневните си задачи и грижи. Правим планове за бъдещето, а историята е разказ за миналото. Но вярвам, че само познавайки и пазейки историята си, която е история и на победи, и на загуби, и на геройства, и на предателства, можем да изградим заедно големите каузи и за настоящето, и за бъдещето ни“, заяви Фандъкова. Кметът на София коментира още, че вярва, че ще бъде завършена инициативата за изграждане на параклис- мавзолей в двора на Военна академия \"Г. С. Раковски\" в памет на загиналите офицери и войници по време на Първата световна война. По думите ѝ точно дворът на Военната академия в центъра на София, близо до Докторския паметник, е място, на което да се събере споменът за всички славни полкове и дружини на българската войска. Тя обясни, че параклисът и градината около него ще бъдат място, на което да идват много граждани, деца, ученици, защото уроците на историята ни учат как да живеем днес и към какво да се стремим в бъдещето. Йорданка Фандъкова уточни, че там ще бъде и място за официални церемонии, поднасяне на цветя и венци. Връщането на Военния мемориал на Първи и Шести софийски пехотен полк символизира възможността да обединим нацията си. Това каза кметът на София Йорданка Фандъкова в интервю за предаването „За честта и славата на България“ по Радио „Фокус“ . „В историята на София Войнишкият мемориал е бил място за почит към загиналите български войници и офицери. Вярвам, че това място отново ще бъде място на паметта и към нашето преклонение към геройството на българските войници. Само за няколко дни от четвъртък, когато лъвът беше върнат, стотици хора отиват и поднасят цветя пред него“, коментира кметът на София. „Бронзовият лъв от войнишкия мемориал се е намирал пред трите стени, разположени във формата на буквата „П“. На тях са били изписани имената на над 3 000 загинали войници от Първи пехотен софийски полк и Шести пехотен търновски полк. Паметникът на Желязната дивизия е открит от цар Борис III на 28 октомври 1934 година, а от 1977 година лъвът се съхраняваше във Военноисторическия музей. Изключително съм благодарна на министъра на отбраната господин Каракачанов и на директора на Военноисторическия музей, които съдействаха за връщането на лъва на мястото му“, каза още Йорданка Фандъкова. Тя добави, че статуята на лъва, който държи картата на България, е дело на скулптура Михаил Михайлов, като лъвът символизира държавността и припомня за героизма на отделни офицери и войници, сражавали се за България. „През 2014 г. Столичният общински съвет взе решение за възстановяване на мемориала на Първи и Шести пехотни полкове на тяхното историческо място и преместване на скулпторите от художествено-творческият синтез „1 300 години България“. Първият етап от това решение вече е изпълнено и очакваме да продължим и с възстановяването на целия мемориал. Това е един от значимите войнишки паметници, който е съхранил спомена за хиляди герои, загинали за България, и виждаме, че хората вече с нетърпение очакват да се върне на мястото си“, добави кметът на столицата.  По думите ѝ опазването на историческата памет е ключово за устойчивостта на нашата нация, защото паметта възпитава отношение към всичко, което правим заедно.", "date": "2017.11.04", "title": "Фандъкова: Жив е споменът за делото на войниците, дали живота си за отечеството (Обновена)"}
{"url": "https://www.24chasa.bg/novini/article/6532399", "text": "Калифорния поиска от Вашингтон финансова помощ в размер на 7,4 млрд. долара, предназначена за възстановяване след пожарите, които засегнаха американския щат през октомври, съобщава Voice of America, цитирано от Фокус. Губернаторът Джери Браун изпрати писмо до президента на САЩ, в което иска приемане на план за възстановяване на засегнатите от природното бедствие райони. Според Браун, исканата сума ще бъде използвана за разчистване на щетите и построяване на нови къщи за хората, изгубили домовете си, като и за възстановяване на селското стопанство и транспорта, които бяха засегнати тежко от огнената стихия, бушувала в продължение на седмици. В резултат на огъня, 43 души загубиха живота си, а почти девет хиляди постройки бяха унищожени.", "date": "2017.11.04", "title": "Калифорния поиска 7,4 милиарда долара помощ за щетите от пожарите"}
{"url": "https://www.24chasa.bg/novini/article/6532401", "text": "Служители на Червения кръст твърдят, че близо 6 млн. долара, предназначени за борбата срещу епидемията от ебола в Западна Африка, са изчезнали, като се подозира измама, предаде Асошиейтед прес. Вътрешно разследване е констатирало \"вероятен таен сговор\" между банкови служители и бивши служители от Международната федерация на организациите на Червения кръст и Червения полумесец (МФЧК), в резултат на което се губят около 2 млн. долара, съобщава БТА. МФЧК обяви, че работи съвместно с антикорупционната комисия на Сиера Леоне за \"разследване и юридическо преследване на замесените лица\". Други разследвания са открили предполагаеми измами в другите две страни, най-тежко засегнати от епидемията от ебола в периода 2014-2016 г. В Гвинея са изчезнали най-малко 1 млн. долара поради измами при фактурирането и практиката на митниците. Предстоят още две разследвания. АП припомня, че над 11 000 души загинаха от епидемията в тези три страни - най-тежката досега.", "date": "2017.11.04", "title": "6 млн. долара изчезнали чрез измами от фонда за борбата с ебола в Африка"}
{"url": "https://www.24chasa.bg/novini/article/6532424", "text": "Руската полиция задържа днес в Москва десетки хора по време на традиционното годишно шествие на крайните националисти, повечето противници на президента Владимир Путин, предаде Франс прес, цитирана от БТА. Т. нар. Руски марш, обединяващ на всеки 4 ноември - в Деня на народното единство, националистически и крайнодесни групи, бе разрешен от властите, но полицията забрани днес на организаторите да използват подготвените плакати, защото сметна лозунгите за неуместни. Тази година в шествието участваха близо 300 души, видя кореспондент на АФП. Полицията спомена за 200 демонстранти. Според източник на ТАСС от органите на реда 32 души са задържани \"за различни правонарушения, за нарушения на обществения ред\". Задържани са по-специално \"най-активните\" от група младежи, отказали да се движат по разрешения маршрут и \"направили опит да извършат провокация\". Специализираният сайт ОВД-инфо съобщи за 41 арестувани, сред които бил и един от организаторите - Константин Филин. Друг водач на националистите - Иван Белецки, написа във Фейсбук, че полицията е обискирала тази сутрин преди демонстрацията апартамента му в негово отсъствие. Организиран всяка година по случай празника, на който Русия чества годишнина от прогонването на полските окупатори от Кремъл през 1612 г., Руският марш събира все по-малко участници и често е засенчван от други прояви на формации, близки до властта. Тази година демонстрантите скандираха антиправителствени лозунги като \"Путин е крадец\" и \"Свобода на политзатворниците\". \"Ние сме срещу тиранията на окупационния путински режим, който не признаваме\", заяви за АФП демонстрант, представил се като Артьом. Споделяйки по принцип нагласите срещу присъствието в Русия на мигранти от бившите съветски републики, крайнодесните групи в Русия се разделиха през последните години: едни подкрепят проруските сепаратисти в Източна Украйна, а други - украинските националисти, които се сражават с тях. Откакто Путин се завърна в Кремъл през 2012 г., властите засилиха натиска върху националистическите среди - мнозина активисти в момента са в затвора или живеят в изгнание. Основният критик на Владимир Путин - Алексей Навални, подкрепи някои възгледи, популярни сред националистите, и взе участие в техни шествия - за последен път през 2011 г., но впоследствие смекчи своя политически дискурс, допълва АФП.", "date": "2017.11.04", "title": "Задържаха в Москва десетки националисти, повечето са противници на Путин"}
{"url": "https://www.24chasa.bg/novini/article/6532426", "text": "Главатарят на мексиканския наркокартел \"Синалоа\" Хоакин Гусман по прякор Ел Чапо (Дребосъка), който е в нюйоркски затвор, страда от слухови халюцинации и загуба на памет. Това заяви адвокатът му Едуардо Баларезо пред телевизия Ен Би Си. В писмо до федерален съд в Ню Йорк той настоява клиентът му да бъде прегледан от специалист. Адвокатът твърди, че Дребосъка 23 часа в денонощието се намира в студента единична камера в пълна изолация и при постоянно светеща лампа. Посещенията на негови роднини са крайно ограничени, предаде  .  Наркобаронът има слухови халюцинации, депресия, оплаква се, че непрекъснато го следят. Той вече трудно запомнял хора, вещи и събития, появило се и главоболие, болки в гърлото и постоянен звън в ушите, твърди Баларезо. След няколко залавяния и бягства от затвори в Мексико Гусман бе арестуван в края на 2016 година, а през януари бе екстрадиран в САЩ. Срещу наркобарона са подготвени обвинения за наркотрафик в особено големи мащаби, легализиране на милиардни печалби, спечелени по престъпен начин, убийства и похищения. Съдебният процес срещу него ще започне догодина. Дотогава главатарят на \"Синалоа\" е държан в затвор на Ню Йорк.", "date": "2017.11.04", "title": "Слухови халюцинации мъчат наркобарона Ел Чапо в нюйоркски затвор"}
{"url": "https://www.24chasa.bg/novini/article/6532433", "text": "Президентът на Ливан Мишел Аун очаква връщането на премиера Саад Харири в Бейрут, за да приеме официално от него молбата му за оставка, съобщи днес пресслужбата на държавния глава, цитиран от агенциите \"Ал Ватания\" и ТАСС. \"Президентът иска да узнае обстоятелствата, поради които шефът на правителството е взел това решение\", се казва в съобщението, цитирано от БТА. Самият Харири обяви по-рано днес в телевизионно обръщение от саудитската столица Рияд, предавано по тв каналите \"Ал Мустакбал\" и \"Ал Арабия\", че напуска поста си. Той съобщи, че над живота му е надвиснала опасност. \"В Ливан цари атмосфера, която напомня за обстановката, предшествала убийството на моя баща\", отбеляза той. Харири-младши обяви за основна причина за своята оставка \"намесата на Иран и неговите протежета в лицето на шиитската партия \"Хизбула\" във вътрешните работи на страната\". \"Те (иранците) натрапват на Ливан и на останалите арабски страни свършени факти. Аз отхвърлям използването от \"Хизбула\" на оръжие срещу сирийския народ. За мене е неприемливо от Ливан да произтича заплаха за регионалната сигурност\", каза напускащият премиер. Заместник-външният министър на Иран Хосейн Шейхолислам заяви по този повод в Техеран днес, че премиерът Саад Харири е взел решението си за оставка под натиск от САЩ и Саудитска Арабия. \"Към тази крачка, която има за цел да изостри обстановката в Ливан и в Близкия изток, Харири е бил подтикнат от администрацията на американския президент Доналд Тръмп и от саудитския престолонаследник принц Мохамед бин Салман\", отбеляза иранският дипломат. Според него оставката на ливанския премиер е ответен ход на Вашингтон и Рияд след поражението, което претърпяха в Сирия терористите от групировката \"Ислямска държава\". Шейхолислам каза още, че \"това е саудитско решение, насочено към конфронтация с \"Хизбула\". Бойците на тази ливанска шиитска групировка, която участва и в коалиционното правителство на Ливан с двама министри,се сражават на страната на сирийската армия.", "date": "2017.11.04", "title": "Президентът на Ливан чака от премиера Саад Харири обяснение за оставката му"}
{"url": "https://www.24chasa.bg/novini/article/6532483", "text": "Настояваме Великобритания да поднесе извинения за историческата грешка, допусната от нея, да признае държавата Палестина със столица Йерусалим и да плати компенсации са страданията на палестинския народ. Това заяви по БНР посланикът на Палестина в България д-р Ахмед ал Мадбух. Става дума за 100-годишнината от Балфурската декларация - официалното писмо от британския външен министър Артър Балфур, в което се казва, че Великобритания ще създаде еврейски национален дом в Палестина, която по това време е британски протекторат. Наричаме този документ \"Зловещата декларация на Балфур\", защото е направена от хора, които нямат абсолютно никакви политически и юридически права върху Палестина и е отправена към хора, които нямат връзка с Палестина, коментира дипломатът. Според него тази стогодишна грешка е довела до разбиване на социалната тъкан на палестинското общество, разрушила е правата и отечеството на палестинците, обещавайки на хора - евреи от всички краища на света да ги доведе там и да им създаде национален дом, отричайки по този начин народа, който вече живее там. Във връзка с годишнината от декларацията палестинското землячество в България се събра пред британското посолство в София, за да връчи протестно писмо. От посолството обаче са отказали да приемат писмото.", "date": "2017.11.04", "title": "Палестинци искат Лондон да се извини за стогодишна грешка"}
{"url": "https://www.24chasa.bg/novini/article/6532474", "text": "Гръцкият премиер Алексис Ципрас прие днес в официалната си резиденция в Атина 11-годишното афганистанско момче Амир, чийто дом вчера беше нападнат от расистки вандали, съобщава в. \"Катимерини\", цитиран от БТА. На срещата присъства и министърът за миграционната политика Йоанис Музалас. 11-годишният ученик беше избран да носи гръцкия флаг на парада по случай деня \"Охи\"/Не/, отбелязван като национален празник на страната, в края на миналия месец. Все пак не му беше позволено да носи знамето и вместо това носеше емблемата на училището. Неизвестни лица счупиха прозорци в дома на момчето, хвърляйки камъни и бутилки, и оставиха картон с надпис: \"Върви си в твоето село, махай се!\". Нападението беше осъдено от политическите партии и мигрантски групи.", "date": "2017.11.04", "title": "Ципрас се срещна с афганистанче, чийто дом беше нападнат с камъни от расисти"}
{"url": "https://www.24chasa.bg/novini/article/6523141", "text": "Според специалистите от гледна точка на породата най-опасното куче е канарският дог Има мощен едро тяло и свиреп вид. Определено държи на разстояние и най-големите любители на кучета. След него е немската овчарка Това са много интелигентни и изключително лоялни към стопаните си кучета. Това куче не търпи в близост да има непознати хора. Не се доверява на никого освен на собствениците си. Следва китайската порода чау-чау", "date": "2017.11.04", "title": "Кои са най-опасните кучета"}
{"url": "https://www.24chasa.bg/novini/article/6532509", "text": "Турските власти заявиха, че са попречили на 310 мигранти да прекосят Еегейско море в опит да стигнат до Гърция, предаде Асошиейтед прес, цитирана от БТА. Турската брегова охрана заяви, че мигрантите се намирали на риболовна лодка, която била спряна вчера южно от протока Дарданели в Западна Турция. Бреговата охрана посочва, че сред пътниците е имало 110 сирийци, 179 пакистанци, както и афганистанци, индийци, сомалийци, иранци и граждани на Шри Ланка. Седем турски граждани и двама граждани на Беларус, които се смята, че са каналджии, също се намирали на лодката. Международната организация за миграцията изчислява, че над 857 000 мигранти са достигнали Гърция от Турция през 2015 г. Споразумение от март 2016 г. между Турция и Европейския съюз драстично намали броя на хората, опитващи се да извършат това пътуване.", "date": "2017.11.04", "title": "Турската полиция спря лодка с 310 мигранти, пътували към Гърция"}
{"url": "https://www.24chasa.bg/novini/article/6532159", "text": "Оценявам атаката срещу бившия здравен министър проф. Николай Петров като част от хибридната война, която се води срещу правителството. Това каза министърът на младежта и спорта Красен Кралев в предаването “Седмицата” по Дарик радио, съобщиха от пресцентъра на спортното ведомство. Според него в момента срещу кабинета “Борисов 3” се води много агресивна борба, защото на всички е ясно, че коалицията е стабилна и правителството няма алтернатива. Спортният министър обясни, че изкуствено се генерират изключително много фалшиви новини във всички сектори. “В един от фантомните сайтове пуснаха абсурдната “новина”, че държавата ще строи стадион за 120 милиона лева между две села във Врачанско. Това не е вярно, но хората вярват, възмущават се, коментират, че ще крадем пари. И други сайтове препечатват”, коментира Кралев. Според министър Кралев цялата история с оставката на ген. Петров прилича на \"Не били компютри, а компоти”. Той подчерта, че документите показват, че Военна прокуратура е отказала да образува разследване срещу Николай Петров. “Сумата, усвоена по договора, далеч не е 1,2 млн., а 300 хил. лева”, посочи Красен Кралев и подчерта, че трябва да бъде ясно, че е спечелила офертата с най-ниска цена и роднинските връзки нямат нищо общо тук. Министърът на младежта и спорта изтъкна още, че документите, подготвени за тази поръчка, са изготвени от предишния екип и министър Петров просто подписва документацията за търга. Красен Кралев бе категоричен, че подадената оставка на професор Николай Петров е личен морален акт. Той припомни, че бившият здравен министър влезе в правителството с огромна подкрепа от лекарските среди и с големи очаквания. По думите му, честата смяна на министри в здравния сектор се дължи на изключително трудния ресор. “Ген. Петров е морален човек, който не допусна възможността тази манипулация да се отрази негативно върху правителството. С приемането на оставката премиерът Борисов показа, че няма да позволи да падне дори сянка на съмнение върху морала на министрите. Ние знаем, че да има и само леки съмнения срещу нас трябва да си тръгнем от кабинета”, заяви спортният министър. Кралев посочи още, че в младежките политики и спорта няма казуси, които биха могли да бъдат тема на вота на недоверие, за който говори опозицията.", "date": "2017.11.04", "title": "Кралев: Атаката срещу ген. Петров е част от хибриднaта война срещу кабинета"}
{"url": "https://www.24chasa.bg/novini/article/6532161", "text": "\"Работата я свърши докторът, който беше с нас, моята роля беше на регулировчик\". Това коментира премиерът Бойко Борисов в Бургас по повод  Той разказа, че спрели, защото видели човек в тъмното, който махал. „Аз си помислих, че нещо е пиян човекът. Спряхме да го спасяваме него, защото колата се беше хвърлила далече и не се виждаше изобщо. Да го вземем, да го махнем от там, да не го сгазят“, посочи Борисов. Пътниците в колата целите били в кръв, колата била паднала в едно дере, разказа Борисов.", "date": "2017.11.04", "title": "Борисов: Аз бях само регулировчик, докторът си свърши работата"}
{"url": "https://www.24chasa.bg/novini/article/6531123", "text": "Похотливи фенки посегнаха на голия секссимвол на Народния театър Деян Донков, написаха оня ден братовчедите от “България днес”. Страстите на фенките били разбунени от провокативния плакат на представлението “Калигула”, в което Донков се завръща триумфално с главна роля. Не помня друг случай, в който плакат на театрален спектакъл да е разбунил толкова страсти и противоположни мнения. На този плакат Деян Донков, по прякор Динката, е съвсем гол, загърнат само с една роба. Мъжкото достойнство на актьора не е отстранено чрез фотошоп, а е умело прикрито. По начин, по който актьорът понякога се шегувал с колегите си по време на репетиции. Как? Няма да ви развалям удоволствието сами да разберете това, когато гледате представлението. В него има същата сцена - Калигула е като паметник, и именно от нея на Донков му хрумва идеята за този плакат. “Да, идеята за плаката е на Деян - потвърди режисьорката на спектакъла Диана Добрева. - На него е в точно тази поза, която е от сцената “Раждането на Венера”. Намерих за прекрасно и силно това хрумване...” Всъщност плакатът вече изигра своята роля - до края на годината няма билети за “Калигула”. А в театралните среди за спектакъла се заговори като за явление. Пиесата на Албер Камю е представена за първи път през 1945 г. на сцената на театър “Хербертот”, в главната роля е знаменитият Жерар Филип. 72 години по-късно на българска сцена в образа на лудия римски император влиза Деян Донков-Динката, който трябва да пресъздаде разбирането на Калигула, че всеки може да се превърне в бог, стига да ожесточи сърцето си. И много други неща трябва да пресъздаде. Деян Донков гради образа постепенно, с много натрупвания по време на репетициите. Но най-напред оставя идеите и хрумванията да се случат в главата му, да узреят там и чак тогава ги пуска да ги видят и другите. А специално за “24 часа” Диана Добрева каза следното: На предпремиерното представление на “Калигула” Донков си чупи пръст на левия крак. Диана Добрева му предлага да отложат премиерата, но той категорично отказва: “Не, ще играя!”. Премиерата преминава чудесно, Деян се раздава на сцената и И двамата са убедени, че спектакълът ще продължи да расте и да се развива. И двамата знаят накъде да вървят в съвместната си работа. Деян Донков изкачи своя нов артистичен връх. Как стигна до него? Нека се върнем няколко години назад. 24 май 2011 г., Военният театър. Наградата “Аскеер” за мъжка роля се присъжда на Деян Донков за ролята му на Сирано в “Сирано дьо Бержерак”! Актьорът излезе на сцената и... разкъса фланелката си. - Защо, Деяне - попитах го тогава. - И аз не знам защо. Отвътре ми дойде някак си - от радост, а сигурно и заради бунтовническия ми характер. - Не си се подготвял предвалително, така ли? - Абсолютно. Въобще не очаквах, че ще получа наградата. На фланелката пишеше “Звездите се раждат, а не се създават!” И с това импулсивно действие исках още веднъж да кажа, че не ми харесва, когато ми казват, че съм звезда. С този жест исках хората в салона повече да осмислят и запомнят това за звездите. Скъсах си фланелката, за да им го набия в главите... Иска или не иска, Деян днес е звезда №1 на Народния театър. Доказва го и в най-новата си роля на Калигула. Отдавна не бях слушал да се говори за нов театрален спектакъл. А самият Деян казва: “Аз толкова много обичам актьорството, че ми е като хоби. Не го броя за работа. И в този смисъл №1, №2... на мен ми е голям кеф да бъда на сцената, дори и №10 да съм...” Деян Донков завършва НАТФИЗ в класа на проф. Енчо Халачев. Той му втълпява как да се самонаблюдава, но без да се любува на себе си. Много важен урок. На дипломния спектакъл го гледа проф. Азарян и омагьосан от играта му, пита проф. Енчо Халачев кое е това момче. Халачев отговаря: “Ами това е момчето, което ти скъса на приемния изпит...” Деян записва магистратура, избира за свой ръководител Крикор Азарян и той му дава роля в пиесата “Буре с барут”. Това е дипломният спектакъл на актьора в Театъра на армията, след който вече е бакалавър. Но продължава да се чуди дали тогава е бил най-щастлив, или когато е приет в НАТФИЗ. Защото иначе трябвало да влиза в казармата, а той хич не обича дисциплината. И то не само при военните. От проф. Азарян научава, че има едно основно нещо, когато играе, и това е най-важното за героя му. Като тръгне от него, то му отваря другите врати на ролята. Запали ли този двигател, вече набира скорост и... литва. Веднъж Азарян му казва: “Майна, винаги съм се питал коя е оная дума, която в себе си съдържа всичко случващо се, която най-добре отговаря на живота... И за мене тая дума е “изведнъж”, майна...” Този урок на любимия учител Деян превежда за себе си така: никога не си позволява да играе, без да се старае да провокира някакво случване. Деян Донков не си учи текстовете. Те влизат в главата му в процеса на репетициите. Той оставя нещата да узреят у него и накрая всичко идва на мястото си, без актьорът много-много да мисли за дадената роля. Например за “Полет над кукувиче гнездо” първоначално няма никакъв текст. Дават му някакви варианти на текста. Режисьорът Сашо Морфов измисля репликите по време на репетиции, актьорът също му предлага варианти. И накрая магията става. Динката е интуитивен тип актьор, разчита много на вътрешното си чувство, когато гради образите. Веднъж приятел астролог се изумява от това колко интуитивен, чувствителен и природно интелигентен е Донков. “Отдавам го това на магическата действителност съвсем сериозно казва Деян. Режисьорите го сравняват с пластилин и казват, че могат да изваят от него какъвто образ искат - див и необуздан, хладен, кротък, безчувствен, фин и интелигентен, влюбен до полуда... Деян се съгласява, но с уточнението, че това може да стане само ако той разреши. Много му е лесно със Сашо Морфов и Теди Москов, защото и двамата фино усещат нагласата и чувствителността му. Понякога те рамкират свободата на поведението му, но пък в тези рамки той може да прави каквото си иска. Често спорят, защото, докато стане спектакълът, има доста “замъчваници”... Донков е като комплекс от качества и дарби и режисьорите вземат от този комплекс каквото им трябва. Явно всеки намира нещо за себе си. Самият актьор предпочита да се потопи в героя си, да се разтвори в него и да се слее с неговото “аз”. По-интересно му е да влезе в друг характер, да го разнищи и да го разбере. Но постоянна рецепта няма. Деян предпочита театъра пред филмите. За него киното е прекрасно, нещо финяшко. Там се снима един миг или една ситуация и това е. Докато театърът е голямата тръпка. Случва се нещо на сцената, но после можеш да го променяш, да го усъвършенстваш. Творческото верую на Динката е да играе винаги различно - така че представлението винаги да е по-силно от предходното. Не е сигурен дали винаги се получава, но пък му е интересно. Припомня един интересен пример с с ходене по въже. При театъра въжето е на двайсет метра и без обезопасителна мрежа отдолу. А при киното въжето е просто сложено на земята. И актьорът ходи по него. Театърът е адреналинът. “Затова е просъществувал толкова години и ще го има винаги”, убеден е Донков. Вече на 43... Защо “вече”? Не е ли това златната възраст за един актьор? А може би е по-точно да се каже, че за добрия актьор възраст няма. Деян Донков продължава да е вихър от емоции и на сцената може да се превъплъти в когото си иска и в каквото си иска. Вижте в колко образа влиза и колко живота живее само в последните години: Отело, Сирано дьо Бержерак, Дон Жуан, Попчето в “Хъшове”, Лопахин във “Вишнева градина”, Жан в “Госпожица Юлия”, Рандъл Патрик Макмърфи в “Полет над кукувиче гнездо”, цар Борил в “Процесът против богомилите”... Сега и Калигула. Сякаш се разтваря в тях и им дарява енергията си. Опитомява ги, приземява ги или пък ги прави космически. Някъде прочетох, че ако Деян Донков попадне в пълна с огледала зала, от всяко огледало ще наднича различен образ. \"Не знам как успявам. Това си е някаква магия”, признава актьорът. И продължава да влиза в нови образи. На 7 ноември започва репетиции със Стоян Радев в пиесата “Палачът”. Съпругата му Радина работи в две пиеси - с Галин Стоев и Маргарита Младенова. И двамата чакат времето, когато ще могат да реализират общата си мечта - “Любовникът” на Харолд Пинтър. СНИМКИ: БОЖИДАР МАРКОВ И АРХИВ", "date": "2017.11.04", "title": "Деян Донков играе \"Калигула\" гол и със счупен пръст. Отсъствието на нещо важно от плаката не е фотошоп"}
{"url": "https://www.24chasa.bg/novini/article/6532180", "text": "Започна засаждането на 700 кипариса на участък от 350 м от автомагистрала „Тракия“ между Бургас и Карнобат, съобщиха от пресцентъра на регионалното министерство. Всяка зима при силни снеговалежи отсечката често става непроходима. Целта е засаждането на дърветата да спират снегонавяването, като по този начин пазят трасето от натрупване на преспи. За разрешаване на проблема през зимата около дръвчетата допълнително се поставят бали слама за уплътнение. Очаква се до средата на ноември засаждането на кипарисите да приключи.", "date": "2017.11.04", "title": "700 кипариса ще пазят от снегонавявания на „Тракия“ между Бургас и Карнобат"}
{"url": "https://www.24chasa.bg/novini/article/6531986", "text": "Премиерът Бойко Борисов инспектира тази сутрин строителството на четирилентовия път Поморие - Ахелой, съобщи БТА. Той каза, че това е един от най-опасните участъци, като през последните години там са станали катастрофи с 40 убити и 80 пострадали. Заедно с премиера бяха председателят на Управителния съвет на Агенция \"Пътна инфраструктура\" инж. Дончо Атанасов, министърът на регионалното развитие и благоустройството Николай Нанков, кметът на Община Бургас Димитър Николов. Дончо Атанасов каза, че независимо от метеорологичните условия през зимните месеци, новият път трябва да бъде готов до началото на летния туристически сезон на 2018 година. Ще се направи и рехабилитация на старото трасе Поморие - Слънчев бряг. До началото на туристическия сезон трябва да бъде готов и обхода на Ахелой. Неговата първа копка бе направена преди два дни.", "date": "2017.11.04", "title": "Виж как Борисов инспектира четирилентовия път Поморие - Ахелой (Снимки)"}
{"url": "https://www.24chasa.bg/novini/article/6532005", "text": "„За последните 10 години нивото на преките чуждестранни инвестиции в България е намаляло 20 пъти”, каза Бранимир Ботев в предаването „Тази събота” по   По думите му страната е успяла да превърне голяма част от предоставянето на административни услуги в монополни права на държавата и частните монополи. „България се срина ужасно, инвестицията е нещо, което трябва да привлечеш, да го ухажваш, проактивната политика липсва”, допълни още Ботев. Една от причините за намаляването на инвестициите у нас е именно затруднената административна среда. „Административният произвол създава корупционна среда и спъва реалните възможности да осъществите своите идеи”, коментира Ботев. „27 години след прехода се сещаме да правим административна реформа. Не знам какво точно правим в момента, но експертизата често отсъства в администрацията. По брой на хора в администрацията, ние сме на второ място в Европа, след Франция”, поясни Ботев.", "date": "2017.11.04", "title": "Бранимир Ботев: За последните 10 г. чуждите инвестиции са намалели 20 пъти"}
{"url": "https://www.24chasa.bg/novini/article/5320240", "text": "През последните години се наблюдава интерес към сортовете домати тип бийф, които основно са с червени или розови плодове и са най-предпочитаните от любителите-градинари.                                                                                                                                                                                                                                                                                                                                                                                                                                                                                                                                                                                                                                              ", "date": "2017.11.04", "title": "Нови сортове български домати"}
{"url": "https://www.24chasa.bg/novini/article/6532067", "text": "Президентът Румен Радев почете паметта на падналите във войните за национално обединение български воини на Архангелова (мъжка) задушница. На Централните софийски гробища президентът положи венец пред мемориала на загиналите герои. На ритуала присъстваха министърът на отбраната Красимир Каракачанов, началникът на отбраната ген. Андрей Боцев, командири на родовете войски, ветерани, дипломати и много граждани. Заупокойната молитва във Военния мавзолей-костница на Централните софийски гробища беше отслужена от епископ Тихон. \"Нека се окажем достойни наследници на духа и на корените нио\" - каза епископ Тихон. С падане на колене присъстващите почетоха паметта на воините, загинали за Отечеството. Бяха поднесени венци и цветя пред Военния мавзолей - костница и пред паметните плочи с имената на българските военнослужещи, загинали при изпълнение на служебния си дълг. Ритуалът с военни почести се провежда от 1924 г. и е прекъснат след идване на тоталитарния режим на власт. Традицията е възстановена през 1992 г. от Министерството на отбраната и Съюза на военноинвалидите и военнопострадалите.", "date": "2017.11.04", "title": "Президентът Радев почете паметта на падналите в бой войници"}
{"url": "https://www.24chasa.bg/novini/article/6532074", "text": "ГЕРБ вече има номинация за нов здравен министър на мястото на подалия оставка проф. Николай Петров. Това съобщи министър-председателят Бойко Борисов в Бургаско, след като инспектира строителството на разширението на пътя Поморие - Ахелой, съобщи  . Премиерът обаче не пожела да съобщи неговото име. \"Ще стане ясно на 10 ноември, когато бъде гласуван бюджетът на първо четене\", категоричен бе той. Борисов коментира и плановете на опозицията за вот на недоверие. \"Винаги съм казвал, че вотът на недоверие е право на всяка една опозиция. Периодът на вота е подбран неслучайно\", заяви премиерът. Той каза, че от ГЕРБ ще предложат да отпадне и давността за престъпна приватизация. \"Над 30 милиарда лева са откраднати в България по време на периода на приватизация и до момента няма наказани. Ако някой от ГЕРБ направи нарушения, мигновено партията го изважда от редиците си\", добави Борисов.", "date": "2017.11.04", "title": "Борисов: Имаме номинация за здравен министър (Обновена)"}
{"url": "https://www.24chasa.bg/novini/article/6532081", "text": "Негово Светейшество патриарх Неофит, митрополити и други духовници отслужиха панихида в Троянския манастир \"Успение Богородично\" за пет години от кончината на патриарх Максим. Пред гроба на дядо Максим, в храма на Светата обител се поклониха и много миряни, съобщи БТА. \"Благодарим на патриарх Максим за неговата любов към нас, за добрия пример, който даде на всички ни да живеем скромно, чисто, с много любов един към друг, и с успех в църковния и обществения живот! Бог да го прости и вечна да бъде паметта му!\", каза патриарх Неофит. Негово Светейшество патриарх Максим бе начело на Българската православна църква в продължение на 41 години. Той почина на 6 ноември 2012 г. и бе погребан в храма на Троянския манастир, непосредствено до чудотворната икона на Света Богородица Троеруцича.", "date": "2017.11.04", "title": "Патриарх Неофит отслужи панихида за 5 г. от кончината на патриарх Максим"}
{"url": "https://www.24chasa.bg/novini/article/6532087", "text": "\"Твърдението, че Червената армия е спасила българките евреи, е дълбоко непознаване на историята или опит за провокация\". Това каза президентът Румен Радев относно  Държавният глава заяви, че бюджетът за отбраната за 2018 г. не може да реши проблемите в сектора. „Това е все пак едно усилие на правителството и внимание към този сектор, но след толкова години на забвение, мисля, че тези усилия не могат да решат проблемите“, допълни Радев.", "date": "2017.11.04", "title": "Радев: Червената армия спасила евреите ни? Провокация или някой не познава историята"}
{"url": "https://www.24chasa.bg/novini/article/6532105", "text": "“Живеем в две различни държави. В тази на управляващите, в която по думите им има спокойствие. В истинската - всеки месец хората са на улицата и протестират”. Това заяви на среща с граждани в Разград председателят на БСП Корнелия Нинова, цитирана от пресцентъра на червената партия. “Според ГЕРБ те дават път на младите и можещите. Но в деня на будителите младите учени излязоха на протест за унизителните условия, в които работят. В паралелната държава на Борисов има сигурност, в истинската всеки месец полицаи, пожарникари са на протест, а пилоти отказват да летят”, каза още Нинова. Тя продължи, че в държавата на правителството пенсиите растат, а в истинската пенсионерите излязоха по площадите с мъката, че няма как да живеят с двеста лева. “За ГЕРБ здравеопазването е приоритет, а в истинския живот болници фалират и лекарите са на улицата, защото не искат да бъдат пребивани, докато спасяват човешки живот. ГЕРБ всеки ден ни убеждават, че има икономически растеж, излишъци, стабилност и просперитет. Вие в област Разград усетихте ли ги- имате ли сигурност, по-лесно ли си плащате сметките? Ако ми кажете да, живеем по-добре,веднага си оттеглям думите, но ако кажете не, нека се хванем заедно и променим това”, каза още Нинова. По думите й паралелната държава седи сита в кабинетите, а реалната е тук-по площадите, на протестите, в домовете на хората. “Вие сте силата, защото сте истински. Освободете се от страха и апатията си. Не е вярно, че нищо не може да се промени. Може. Просто го поискайте”, призова Нинова.", "date": "2017.11.04", "title": "Нинова: В държавата на управляващите има спокойствие, а в истинската – протести"}
{"url": "https://www.24chasa.bg/novini/article/6532110", "text": "Македония и България ще популяризират съвместни туристически обиколки за отдалечени пазари. Това става ясно от интервю на министъра на туризма Николина Ангелкова в интервю за македонското издание МКД. „България и Македония имат вече поставени основи в съвместни подкрепящи дейности за развитието на туристическия сектор“, отбеляза министърът и даде за пример проведената през февруари 2016 г. среща с тогавашния министър на икономиката на Македония, отговарящ и за туризма, Бекир Незири в Скопие, на която присъстваха и кметовете на 4 български общини – Банско, Благоевград, Смолян и Чепеларе. „Тогава бяха дискутирани възможностите за създаването на съвместни туристически продукти между двете страни, които да бъдат предлагани на далечни пазари“, отбеляза Ангелкова. „Набелязали сме и конкретни мерки. Например има идея през следващата година да организираме съвместни опознавателни турове за представителите на пресата, което да подпомогне промотиране на двете държави. Предвижда се туровете да са на теми градски, зимен туризъм, екотуризъм, морски туризъм, културен туризъм“, коментира министърът. По думите ѝ близостта на страните не просто предполага, но и улеснява разработването на съвместни проекти. „Подобни инициативи биха били особено важни за привличането на туристи от далечни и екзотични пазари, например Китай, Индия и Южна Корея. В тази насока следва да се работи за интензифициране на контактите между представителите на туристическия бизнес“, добави българският министър на туризма. Според нея една добра възможност в сътрудничеството би могло да бъде организирането на кръгли маси с участието на ресорните министерства на България и Македония, туристическия бизнес, представителите на местната власт. Сътрудничество може да има и в Световната организация по туризъм (СОТ). Македония е неин член от 1995 г., а България от 1976 г.", "date": "2017.11.04", "title": "Ангелкова: С Македония ще правим съвместни туробиколки за далечни пазари"}
{"url": "https://www.24chasa.bg/novini/article/6532118", "text": "Турският външен министър Мевлют Чавушоглу се срещна с германския си колега Зигмар Габриел за пръв път, откакто миналия месец Турция освободи няколко правозащитници, сред които и един германски гражданин, предаде ДПА, цитирана от БТА. Чавушоглу съобщи днес в Туитър, че се е срещнал с Габриел \"неофициално\" и че са обсъдили \"трудни въпроси и взаимните очаквания\". В края на октомври съд в Истанбул нареди освобождаването от затвора на германския правозащитник Петер Щойтнер и на други седем правозащитници до произнасяне на присъдата в процеса срещу тях по обвинения, свързани с тероризъм. Щойтнер и шведският гражданин Али Гарави бяха сред десетте правозащитници, задържани през юли след участие в симпозиум в Истанбул. Двамата чужденци се върнаха в страните си, след като бяха освободени. Обвиняемите в процеса са заплашени от присъди до 15 г. затвор, ако бъдат признати за виновни.", "date": "2017.11.04", "title": "Външните министри на Турция и Германия се срещнаха неофициално"}
{"url": "https://www.24chasa.bg/novini/article/6532127", "text": "Северна Корея отхвърли днес всякаква възможност за преговори и заплаши да разшири ядрения си арсенал, отправяйки ново предупреждение към Доналд Тръмп, който започва обиколка в Азия, предаде Франс прес, цитирана от БТА. Американският президент предприема първото си пътуване в региона в момент, когато ракетите и ядрената програма на Пхенян предизвикват силно безпокойство, отбелязва агенцията. САЩ трябва да отхвърлят \"абсурдната идея\", че Северна Корея ще отстъпи под натиска на международните санкции и ще се откаже от ядрените си оръжия, предупреди официалната агенция КЦТА и увери, че страната е навлязла в \"последния етап от ядреното възпиране\". \"По-добре не мечтайте повече да разговаряте с нас за ядрено разоръжаване\", заяви агенцията в коментар, озаглавен \"Спрете да сънувате с отворени очи\". \"Нашият безценен ядрен меч за самоотбрана ще става все по-остър, докато враждебната политика на САЩ, насочена срещу КНДР, не бъде ликвидирана веднъж завинаги\", добави КЦТА. След посещение в Япония Тръмп се очаква да пристигне във вторник в Сеул и според Белия дом ще произнесе в парламента слово за \"съвместната решимост пред лицето на общите заплахи\". Южна Корея обаче много се тревожи визитата да не влоши ситуацията, ако лидерът на САЩ не смекчи войнствената си риторика по адрес на Пхенян, посочва АФП, припомняйки обидите и заканите, разменени през последните месеци между Тръмп и севернокорейския ръководител Ким Чен-ун.", "date": "2017.11.04", "title": "Северна Корея отхвърля всякаква възможност за преговори със САЩ"}
{"url": "https://www.24chasa.bg/novini/article/6532137", "text": "- Смятам, че с този законопроект се заобикалят изискването на правото на ЕС, традицията и здравият икономически смисъл. А те повеляват, че при едно находище на минерални или натурални води следва да има (и навсякъде в Европа има) един оператор на една марка, който доставя водата. Подчертавам - една марка вода, от свое име и за свой риск. Това право обикновено се урежда чрез отдаване на концесия (т.е. временно преотстъпване на права на ползване) или наем, които с времето се подновяват, най-често автоматично. Да вземем известната марка минерална вода “Евиан” (от името на едно село, недалеч от Женева). Тя става известна през 1789 г., защото хората са повярвали, че е лековита. “Евиан” започва да се бутилира от 1859 г. Първоначално добивът е на дружество с неразкрити собственици под името “Socit anonyme des eaux minrales de Cachat”. След това добивът става собственост на една фабрика за производство на стъкло, следват още няколко смени на собствеността. От 1970 г. водата се бутилира от онова, което днес е Danone Group (преди това дружеството е имало друго име). Тази група днес контролира 100% от водата с марка “Евиан”. Забележете: собствеността се сменя, селото, след започването на бутилирането, преминава в друга страна - Франция. Случват се три войни, две от които световни. В крайна сметка собствеността на оператора е международна, но марката, под която водата се продава, винаги е “Евиан”. Когато се премахва връзката между находище, извор и марка, се извършва или по-скоро се позволява кражба на инвестицията в изграждането (и добива) и търговията (маркетинга) с тази марка. За да съм по-ясен, ще дам битов пример. Това е все едно, че у дома вие сте си направили самовар с мурсалски чай. Купили сте съдината, набрали сте или сте купили чая, платили сте водата и електричеството за неговото приготвяне. Но след това вашите народни представители издават закон, че съседката ви може да пие от вашия чай и дори да го продава. Нещо повече, това тя може да прави всеки път, когато вие си направите чай (стига да уведоми за това властите, които са ѝ позволили). Икономически тук става дума за оправдаване на единична кражба от колективен законодателен орган. Ефектът е, че всички, които в момента са изградили марки за води, могат да загубят изцяло или частично своите инвестиции и делова перспектива. Този ефект би могъл да се пресметне доста точно. - Как оценявате факта, че се разглежда закон, чийто раздел за водите няма оценка на въздействието? -Оценката на въздействието е точно това пресмятане. То не е направено, за да не се разкрие замисълът. Такава оценка се изисква по закон от 1971 г., особено “строго” от 2007 г. и най-вече от миналата година. Това не означава, че съставителите на проектозакона не са предвидили какво ще стане. Точно обратното, проектозаконът и неговата предистория показват точно, че са извършени неимоверни усилия, за да не се разбере замисълът Иначе сметката е проста. Инвестициите в производство на води са около 150 млн. лв. за последните 10 години. Това вероятно означава, че икономиката, навързана около тях (плюс т.нар. преки и предизвикани ефекти), е между 300 и 350 млн. лева. В България има разкрити около 140 места, от които може промишлено да се бутилира вода. От тях 15% са концесионирани. Вместо да продължи с концесионирането, което вероятно ще утрои инвестициите и бизнеса (включително износа) с минерални и изворни води до около 900 млн. лв. за следващите десет години, парламентът прави номера със самовара и вашата съседка. Тази сума в анализа на инвестициите се нарича “стойност под риск”. Под риск са и работните места в бутилиращата води промишленост. Защо парламентът проявява усърдие в тази насока вече две и повече години, а и защо президентът наложи вето върху закона за концесиите заради някакви дреболии? Защото някому трябва да се създадат условия да “смуче” вода от разработено находище и да я продава без риск и с по-голяма печалба. Има една много важна разлика между смученето от вашия чай и помпането на вода от вече разработено находище на минерални води: вие знаете колко вода има в чайника и самовара и може да измерите не само изпитото, но и останалото количество. При находищата на вода не е така. Затова и няма “Евиан 2”, “Евиан-великан” и прочее. И затова марката 160 години е една и съща, ценен актив, независимо от собственика. - Очевидно, точно това се опитвам да обясня. Затова и дадох примера с “Евиан”. Разбира се, може да се посочат и точните директиви и регламенти на ЕС, които се нарушават. Това, че законите може и да не работят, обаче е по-малкият проблем. По-страшното е, че това, което се случва, е узаконяване на грабеж. Икономическият ефект не е, че се легитимира “правото на смучене” на някого, който вече се е закачил за една, две или три от 22-те концесии. Той не е и стойността под риск, бизнесът (900 млн. лв.), който няма да се осъществи, и работните места, които няма да бъдат създадени, общинските и централни бюджетни приходи, които няма да бъдат събрани. Общият икономически проблем, за който трябва да се алармира, докато законотворците чуят, е, че узаконяването на възможност за грабеж ще бъде преценено именно като такова от потенциалните инвеститори, местни или чужди. Защото собствеността става временно понятие Чрез новите законови процедури - често глупави и противоречиви сами по себе си - ще се облекчи деловата среда и ще намалеят разходите на крадците, които ще получат права за ползване на находища на води от властта. Но бизнес средата за нормалните инвеститори, досегашни и бъдещи, ще се влоши, а разходите им по защита на правата им на собственост ще се увеличат. - Да се върна на примера “Евиан-великан”. Ако законът бъде приет, не носи голям риск. Находището и марката са разработени. “Великанът” - приятел на властимащите, е мижитурка, която предпочита да язди чужд доход, както се казва на икономически жаргон. Инвестицията е платена от компаниите, собственици на марката “Евиан” през вековете. Истински страшното е, че ако се приеме този закон с уредбата на водния сектор, няма да има нов “Евиан”. Никоя сериозна компания няма да инвестира в нови брандове, а старите постепенно ще загубят изключителност. Не разбирам защо някой твърди, че под риск били 2/3 от отрасъла. Целият сектор е под риск при такова третиране на права на собственост и търговски марки. Новият регламент е “октомврийска революция” в сектора минерални и природни води. Както казва Ленин: “Наша власт + държавен капитализъм, това вече е 75% комунизъм”. Е, тук капитализмът не е държавен, а приятелски, и приятелите на властимащите ще живеят при 100% техен си комунизъм.", "date": "2017.11.04", "title": "Красен Станчев: Законът за храните е узаконяване на грабеж"}
{"url": "https://www.24chasa.bg/novini/article/6532147", "text": "„Само фактът, че от БСП искат да закрият Комисията за досиетата показва, че тази партия иска да заличи следите от миналото, а ние искаме точно обратното. Ние искаме младите хора да знаят какво се е случило преди, за да могат да вземат важните решения за бъдещето. Конформизмът и фалшивите новини днес са част от инструментариума на БСП и ДПС“. Това заяви зам.-председателят на ГЕРБ и председател на ПГ на партията Цветан Цветанов, който тази сутрин откри регионалната политическа академия на Младежи ГЕРБ в Минерални бани, област Хасково, съобщиха от пресцентъра на ГЕРБ. Той бе лектор по темата „Политика на реалните решения. Държавническо мислене вместо компроматна война“. „Още през 2015-2016 година БСП се е подготвяла с фалшиви новини за наближаващите президентски избори и е изпълнявала този план целенасочено и организирано. Затова тогава на преден план са изведени негативни теми за България като мигрантския проблем, бунтът на бежанците в Харманли, всяване на страхове сред хората, включително и със зарази, идващи от мигрантите. Това са процеси, които са организирани, и ние успяхме да им се противопоставим за Парламентарните избори, когато разкрихме техните фалшиви профили и медии“, обясни Цветан Цветанов.  Двудневният форум е под надслов „Десет години България в Европейския съюз - реални политики за страната и противодействие на спекулата“ и организира от МГЕРБ с подкрепата на фондация „Конрад Аденауер“. Освен Цветан Цветанов, гост-лектори на академията ще бъдат ръководителят на бюрото на фондация „Конрад Аденауер” в България Торстен Гайслер, председателят на МГЕРБ и зам.–министър на външните работи Георг Георгиев, евродепутатите от ГЕРБ/ЕНП Ева Майдел и Андрей Новаков, министърът на регионалното развитие Николай Нанков, зам.-председателят на 44-то Народно събрание Цвета Караянчева и областният координатор на ГЕРБ–Хасково и народен представител Делян Добрев. В дискусиите ще участват още депутатите от ГЕРБ-Хасково Евгения Ангелова и д-р Георги Станков, областният управител на Хасково Станислав Дечев и областният координатор на МГЕРБ–Хасково Румен Стоянов. Цветан Цветанов посочи, че в момента в страната има два полюса: на истината и на лъжата. ГЕРБ категорични избира истината. „Затова трябва със силата на истината да борим с фалшивите новини. Именно от нас, от форуми като днешния вие чувате истината за политиките на правителството, за предстоящото европредседателство, за перспективите. Затова форуми като днешния са изключително полезни - за да контактувате, за да обменяте информация и да знаете истината за политиката на ГЕРБ. Защото нашата партия е най-подготвената, най-работещата, предлагаща единствено реални решения. А Европа иска да работи със системни партии като нашата, а не с популистки формации като БСП“, категоричен бе Цветан Цветанов. „Радвам се, че сте избрали именно в тази община да се проведе днешната среща, защото тук съотношението мюсюлмани/християни е 60:40. А фактът, че днес ние сме именно тук, показва нашето отношение към етносите в България и същността на политиката ни по отношение на етническите групи в България“, подчерта Цветанов.", "date": "2017.11.04", "title": "Цветанов: Фалшивите новини днес са част от инструментариума на БСП и ДПС"}
{"url": "https://www.24chasa.bg/novini/article/6532153", "text": "Министърът на отбраната Красимир Каракачанов участва във военния ритуал в памет на загиналите герои от Първи и Шести софийски пехотен полк на Първа Софийска дивизия, станала известна като Желязната дивизия, съобщи БТА. Той се състоя пред реставрираната скулптурна фигура на лъва от Мемориала на загиналите войници от Първи и Шести софийски пехотен полк в градината пред НДК в София.  ", "date": "2017.11.04", "title": "Виж първата военна церемония пред бронзовия лъв от мемориала пред НДК (Снимки, видео)"}
{"url": "https://www.24chasa.bg/novini/article/6532194", "text": "Мъж на 32 години е загинал в тежък пътен инцидент снощи, съобщиха от пресцентъра на ОД на МВР в Шумен, цитирани от БТА. Малко след 23.00 часа е получен сигнал за катастрофа на пътя Шумен - Велики Преслав, малко след кв.\"Дивдядово\". На място веднага са пратени екипи на полиция, пожарна и спешна помощ. Установено е, че водач на лек автомобил Фолксваген \"Пасат\" с шуменска регистрация се движил в посока към Велики Преслав, навлязъл в лентата за насрещно движение и се ударил челно в идващия лек автомобил Опел \"Корса\" с варненска регистрация. Водачът на опела К.И./32 г./ от село Кочово е загинал на място. В МБАЛ- Шумен е откаран водачът на фолксвагена. 18-годишният Т.Б. от село Хан Крум е настанен за лечение в \"ОАИЛ\" с мозъчен кръвоизлив и опасност за живота. Работата по изясняване на причините за инцидента продължава. Образувано е досъдебно производство.", "date": "2017.11.04", "title": "Мъж загина при катастрофа на пътя Шумен - Велики Преслав"}
{"url": "https://www.24chasa.bg/novini/article/6532200", "text": "Норвежки спасителни екипи извадиха от дъното на Северния ледовит океан катастрофиралия край архипелага Шпицберген (Свалбард) руски хеликоптер \"Ми-8\", но вътре не е имало останки от хора. Това съобщи днес Евгений Саидов, ръководител на оперативната група на архипелага на руското министерство на извънредните ситуации, предаде ТАСС. Той добави, че записващото устройство за разговорите на борда също е извадено и ще бъде изпратено в Москва за дешифриране. По думите на Саидов работата по изваждането на корпуса и опашната част на машината е започнала в петък вечерта и е приключила късно през нощта. Операцията е извършена от норвежки плаващ кран \"Maersk Forza\" с товароподемност 250 тона. Хеликоптерът \"Ми-8\" на авиокомпанията \"Конверс авиа\" с пет души екипаж и трима служители от руски институт за изследване на Арктика и Антарктика изчезна на 26 октомври на път от консервираното селище Пирамиден за крайбрежното селище Баренцбург. Норвежките власти предприеха издирвателно-спасителна операция, към която после се включиха и руски спасители. Норвежки кораб откри корпуса на машината на 2 км североизточно от полуостров Хеер, а на 30 октомври бе открито тялото на един загинал на 130 метра от мястото на катастрофата. През последните пет дни руските спасител с помощта на норвежки полицаи и доброволци от Червения кръст обследваха над 200 км от бреговата линия, но не намериха нито хора, нито отломки от хеликоптера. Днес бе решено да се разшири зоната на издирванията, която се определя въз основа на анализ на норвежки учени, съобщи ТАСС. АП допълни, че продължава търсенето на бордовото устройство, записващо полетните данни.", "date": "2017.11.04", "title": "Плаващ кран извади падналия \nкрай Шпицберген руски хеликоптер"}
{"url": "https://www.24chasa.bg/novini/article/6529420", "text": "Призори на 5 август 1962 г. Мерилин Монро е открита мъртва в леглото в дома ѝ в Лос Анджелис. 36-годишната еротична икона лежи гола върху слушалката на телефона до празна опаковка силни приспивателни. Смъртта ѝ отприщва лавина от слухове и конспиративни теории, включително и тази, че часове преди да умре, при нея е бил братът на президента Кенеди – Робърт. Той ли е организаторът на представената като самоубийство кончина на секссимвола на всички времена? Разсекретените сега хиляди документи за убийството на Джон Кенеди в Далас не изясняват тази над половинвековна енигма – без съмнение изваждането на подобни доказателства би било във вреда на националната сигурност на САЩ. В досиетата обаче има 11 страници - единствените по темата “Монро” - които говорят, че ФБР е следяло отблизо мълвата в държавата за Това са писани през юли 1964 г. сигнали на бюрото, че предстои издаване на книга за връзката на Робърт с Мерилин и за ролята му в смъртта ѝ. Авторът на “Странната смърт на Мерилин Монро” Франк Кейпъл е известен със скандални и често недостоверни разкрития. Но темата е чувствителна, за нея говори цяла Америка и полицията основателно се тревожи, че книгата ще удари по реномето на Робърт Кенеди – тогава министър на правосъдието на САЩ, отговарящ за ФБР.  От досиетата личи, че директорът на бюрото Едгар Хувър инструктира агентите си да “следят случая много внимателно”. Приложени са два броя от книгата с цел “правосъдният министър да бъде държан в течение”. Една от разсекретените бележки е писана саморъчно от Хувър до Боб Кенеди на 8 юли 1964 г. В нея страховитият шеф на ФБР предупреждава министъра: “Кейпъл лично ни донесе книгата, в която твърди, че Изпраща му и копие от книгата. В друг документ ФБР цитира твърдения на Кейпъл, че връзката на Робърт с Монро е “всеизвестна тайна в цял Холивуд”. Боб подвел Мерилин, като ѝ обещал да се разведе със съпругата си Етел и да се ожени за нея. Той не спазил обещанието и вбесил актрисата. “Тя заплашва да извади връзката им наяве, което би сринало политическата му кариера и амбициите му за бъдещ президент. Тогава Робърт решава да вземе драстични мерки”, твърди авторът на книгата. “Драстичните мерки”, пише Кейпъл, са “заговор с комунистите - експерти в изкусно ликвидиране на врага - Храна на тази теория, разтревожила ФБР, дава фактът, че лекуващият лекар на Мерилин д-р Хайман Енгелберг е комунист. Той и д-р Ралф Грийнсън - психиатърът на звездата, страдаща от депресия и биполярно разстройство - констатират смъртта ѝ на 5 август. Обявяват я с час и половина закъснение. Съобщават и причината – комбинация от барбитурати и амфетамини. Но смъртоносният коктейл от два такива препарата е предписан на Монро от самия д-р Енгелберг дни преди смъртта ѝ…  Връзката на женкаря Робърт с покойната звезда е много вероятна, макар да няма нищо черно на бяло. A във вещите на актрисата е открито писмо от най-малката сестра Кенеди – Джийн. То гласи: “Разбрах, че ти и Боб сте новината на деня. Всички смятаме, че трябва да дойдеш с него, когато намине към къщи”. Мерилин е “прехвърлена” на Боб от брат му който споделя с други политици: “Ако не правя секс всеки ден, заболява ме глава”. Свидетели разказват за сексоргии с Робърт, Мерилин и участието на лесбийки. В разсекретените сега документи ФБР нарича фалшиви твърденията, че министърът на правосъдието е гостувал на актрисата часове преди смъртта ѝ, тъй като по това време бил с жена си в Сан Франциско. Но донесение на бивш агент на ФБР от 1964 г., публикувано преди 10-ина години, описва друга версия, макар и недоказана – Боб Кенеди стои зад внезапната ѝ смърт в В периода около смъртта ѝ Монро е в силна депресия, изхвърлена от студио “Туентиът сенчъри фокс” и пренебрегвана от Боб, твърди ексагентът. Той обещава да оправи кариерата ѝ и “да се погрижи за всичко”, но се скатава. Мерилин Монро му се обажда в службата, вдига скандал и заплашва да разкрие връзката им. “Мерилин разбира, че нейният ВИП няма намерение да се обвързва - пише в книгата си Франк Кейпъл. – Подозирайки, че тя може да го унищожи с приказки или с писмени свидетелства, прибягва ли той до крайни действия?”, пита авторът. В донесението си бившият агент на ФБР отговаря на този въпрос утвърдително и съобщава, че в заговора за инсцениране на самоубийство Кенеди е ползвал актьора Питър Лоуфорд. Накарал го да убеди лекарите на актрисата да ѝ предпишат смъртоносната комбинация лекарства. Лоуфорд знаел от приятели, че в миналото звездата е опитвала самоубийство, за да събуди състрадание, знаейки, че ще бъде спасена чрез промивка. Но този път успокоителните, сложени услужливо до леглото ѝ от икономката Юнис Мъри, били смъртно опасни. Преди да ги вземе, Мерилин се обажда на д-р Ралф Грийнсън, че не ѝ е добре, но той не идва, а я съветва да подиша чист въздух. Тя се затваря в стаята си.  През нощта домашната помощница Мъри се събужда, без логично да обясни защо. Опитва се да влезе при господарката си, но Вместо да проникне откъм градината, тя звъни на лекарите на актрисата, чака ги, а когато пристигат, Мерилин Монро е вече мъртва. Вероятно е искала промивка на стомаха и се е опитвала да телефонира за помощ, но не са ѝ дали възможност, пише в доклада си бившият специален агент на ФБР. Той се позовава на свои източници, че на 4 август Робърт Кенеди е бил в Ел Ей, напуснал е х-л “Бевърли хилс” часове преди смъртта на Монро и е заминал за Сан Франциско. Отседнал в “Сейнт Чарлз” - хотел на приятел. Оттам се обадил на Лоуфорд, за да разбере жива ли е още актрисата.", "date": "2017.11.04", "title": "ФБР към Робърт Кенеди: Топят те за убийство на Мерилин Монро"}
{"url": "https://www.24chasa.bg/novini/article/6531212", "text": "Високата метър и половина испанска вицепремиерка Сорая Саенс де Сантамария е доказателство, че външният вид може да е подвеждащ. Крехката дама, която изхвърли Христо Стоичков като почетен консул на България в Испания, беше избрана през 2015 г. за една от петте най-могъщи жени в Европа от в. “Ю Ес Ей Тудей”. Вестник “Економиста” и много други издания напоследък я определят като Мадрид я избра за най-трудното в момента - да поеме властта в Каталуня и да успокои сепаратистките настроения в разбунтувалата се автономна област. Легендата Стоичков, който се осмели да хвърли върху нея вината за сблъсъците около референдума в Каталуня, се опари хубаво и загуби поста си на почетен консул в Испания. Камата я обвини, че баща ѝ, дядо ѝ и дори непълнолетният ѝ син са последователи на Франко, а впоследствие бе принуден да се извини. Сорая Саенс де Сантамария обяви, че ще го съди, за да защити честта си. “Нейният дядо - франкист, баща ѝ франкист, тя самата също франкистка. И синът ѝ. Тя ли ще ни казва какво да правим? Моля да си подаде оставката. Не може да пращаш полицията да бие невинни хора. Испанското правителство, вие сте пълен срам. Затова ще си стоите там, където заслужавате - отделени от света”, изригна Христо Стоичков в ефира на мексиканската телевизия със завързан на ръката флаг на Каталуня. Последва незабавна реакция от Сорая Саенс де Сантамария, която през 90-те г. Той ѝ се извини, но само затова, че е намесил малкия ѝ син. “Единственото, за което искрено съжалявам, е, че споменах сина на вицепремиера. С ръка на сърцето се извинявам за думите си. Съжалявам, че споменах детето на Сорая Саенс, което няма ни най-малка вина за случилото се в Каталуня”, каза Стоичков пак по мексиканската тв. Няколко дни по-късно той вече не беше почетен консул. Франкистка ли е наистина испанската вицепремиерка. Оказва се, че най-добрият ни футболист всъщност е бил подведен, както и немалко хора в Испания. Причината е, че фамилията на вицепремиерката съвпада с името на испанския генерал Хосе Антонио Саенс де Сантамария, който се бие на страната на франкистите по време на гражданската война и заема важни постове по време на диктатурата. Неведнъж в Испания са опитвали да я изкарат негова дъщеря, но Сорая Мария Сорая Саенс де Сантамария Антон, както е цялото ѝ име, се ражда на 10 юни 1971 г. в северозападния град Валядолид, седалище на първите кастилски крале. Баща ѝ Педро Саенс де Сантамария притежава фабрика за тухли, а дядо ѝ по майчина линия е хлебар. Майка ѝ пък е фризьорка. Като дете е много амбициозна. В биографията ѝ някогашните учители казват, че Сорая избухвала в плач, когато не получавала шестици. Вицепремиерката разказва, че възпитанието ѝ като единствено дете е довело до нейната независимост и е подхранило любовта ѝ към четенето. Почитателка е на романите на Иън Макюън. След като завършва право в университета в родния си град, тя се явява на труден конкурс и става адвокат на 27-годишна възраст, член на елитен юридически корпус, който служи на държавния апарат. Повече от квалифицирана е да използва буквата на закона срещу каталунските сепаратисти. започва през 2004 г., когато е избрана за депутат на общите избори, на които Народната партия на Мариано Рахой губи властта заради неадекватния отговор на терористичната атака в Мадрид. Сорая става говорителка на правителството на Рахой, когато партията се връща на власт през 2011 г., обещавайки да възстанови икономиката след световната банкова криза през 2008 г. “Взеха ме, защото можех да издържам на напрежение”, казва Сорая. При назначаването ѝ барселонският вестник “Ла Вангуардия” я нарича най-могъщата жена от началото на демокрацията, визирайки 1975 г., когато умира фашисткият диктатор Франсиско Франко. Сега жената, назначена от Мадрид да възстанови реда в Каталуня, е възприемана като способен политик, но без харизма. В това отношение 46-годишната Сорая Саенс де Сантамария напомня в известна степен на премиера Мариано Рахой. Неопетнена от корупционните скандали, обхванали десноцентристката Народна партия, нейните препоръки са безупречни в очите на правителството. За каталунските националисти обаче тя е лицето на мадридската агресия срещу гласуващите на референдума за независимост. Докато повечето родилки прекарват първите седмици в състояние на изтощение, кърмене и сменяне на пелени, изгряващата звезда на правителството на Рахой , пише в. “Дейли телеграф”. Решението ѝ да се откаже от правото си на 6-седмичен платен отпуск по майчинство запалва дебат по страниците на вестниците и в тв шоутата в Испания. Сорая ражда сина си Иван на 11 ноември 2011 г. и само седмица по-късно се появява публично на заключителен митинг от предизборната кампания на Народната партия в Мадрид. Два дни по-късно е видяна на балкона на партийния щаб, празнувайки победата на изборите. На следващия ден на среща с високопоставени членове на Народната партия с гордост показва снимки на новороденото бебе на мобилния си телефон. Поведението насочва дебатите към старата дилема за баланса между кариера и майчинство, навличайки ѝ както критики, така и подкрепа. “Тя изпраща послание към работодателите, което не е здравословно за другите жени”, твърди редакционна статия във в. “20 Минутос”. Други обаче смятат, че част от задълженията на Саенс де Сантамария е да постави бъдещето на Испания над отговорностите на майчинството. “Испания преживява извънредни времена, а тя има извънредна работа за вършене”, казва проф. Нурия Чинчила, преподавател в бизнес училище в Мадрид. Разбираемо е, че съпругът на Сорая Саенс де Сантамария, който също е адвокат, получава право на 13-дневен отпуск по бащинство и че двойката наема бавачка на пълен работен ден, която да се грижи за детето. “Ю Ес Ей Тудей” я определя през 2015 г. като “най-популярния министър в непопулярно правителство”. Сега пред нея има още едно предизвикателство - да стане популярна и сред каталунците, чиято провинция ще управлява пряко от името на премиера Мариано Рахой заради опита на Барселона да обяви независимост. От ноември 2016 г. Сорая е министър на териториалните администрации. На този пост тя отговаря за отношенията на националното правителство с Каталуня и другите автономни области. “Тя имаше много силно присъствие в Каталуня през последната година като специален пратеник, така че можем да очакваме, че познава както терена, така и актьорите”, казва пред Би Би Си Мануел Ариас-Малдонадо, професор по политически науки в университета в Малага. Ден преди правителството да наложи пряко управление, Саенс де Сантамария обяви в безкомпромисна реч за Каталуня: “Трябва да я спасим”. “Лидерите на независимостта демонстрираха истинското си лице - обещаха мечта, но се занимават с трикове”, каза “желязната дама” на Испания, наричана още испанската Меркел, на изслушване пред испанския Сенат. Сорая има тежката задача да убеди 2 млн. каталунци, които гласуваха за независимост на 1 октомври, че са били заблудени. Ако се справи с кризата в Каталуня, Сорая прогнозира нейният колега от Народната партия Алфонсо Алонсо. Не за първи път анализатори посочват, че ако Сорая се справи успешно с тежките си задачи, може да заеме мястото на премиера в даден момент. Тя е предпочитаният кризисен мениджър на Рахой, пращана да се справи с разнообразни предизвикателства като епидемията от ебола през 2014 г. и катастрофата на самолета на “Джърмануингс” в Алпите през 2015 г., посочва Ройтерс. Самата Сорая споделя, че понякога оставя мобилния си в банята през нощта, за да може да си почине. “Хъфингтън пост” посочва, че освен страстна фотографка, тя е фенка на Ейми Уайнхаус и Колдплей и обича да ходи на диджей партита. Колекционира ръкавици. Изправена пред най-големия тест за политическата си кариера досега, човек би предположил, че, каквито и да са ръкавиците, които ще избере за Барселона, те във всеки момент могат да бъдат хвърлени.", "date": "2017.11.04", "title": "Дамата, която изхвърли Стоичков като консул в Испания, пое Каталуня"}
{"url": "https://www.24chasa.bg/novini/article/6531782", "text": "Християните отбелязват днес една от големите задушници от църковния календар - Архангелова. Тя е определена и за почит към загиналите за свободата и независимостта на България воини, заради което я наричат още и Мъжка задушница. Задушницата е време, през което споменаваме душите на покойните си близки - за душите. Това каза за БТА свещник Еленко от храма \"Св. Петка\" в Пловдив. По думите му църквата Христова е земна и нейни членове са както живите, така и нашите покойници, които според Евангелието са в Църквата небесна. Затова Църквата е определила няколко такива дни през годината, които наричаме задушници и в тях, според свещеника по-усилено се молим за покойниците си. Архангеловата задушница е една от трите големи в църковния календар, която се провежда преди Архангеловден и напомня за грижата на Божите ангели за покойниците. Народът от край време я нарича още мъжка, защото на този ден се прави обща молитва за всички паднали воини за освобождаването на нашето Отечество, допълва свещеникът. Най-голямата задушница е преди Великия пост - в съботата преди Неделя Месопустна и заради това се нарича още Велика. По време на този пост \"тръгваме по пътя на духовното извисяване, на Христовите страдания\", припомня отец Еленко. Пост, според думите му, \"който ни изкарва на един път към Голгота на страданието на Господ с молитвата да попаднем в неговата прегръдка\". Другата голяма задушница е след Спасовден, преди Петдесетница /50-ият ден след Възкресението/. Тогава се молим Светият дух да бъде и с душите, които са си отишли от този свят. Задушниците се правят винаги в събота, защото в неделя евангелското четиво е за Страшния съд, което е очакваното второ пришествие на Господ и Спасител Исус Христос. Освен за задушниците, през цялата година съботата е определена за покойниците - денят, в който след разпъването му на кръста, \"слиза в ада, при мъртвите и разчупва веригите, с които са били оковани праведниците от край време\". На този ден църквата винаги се моли за всички знайни и незнайни души, представили се на Господа. В деня на задушница се прави раздавка, като част от нея задължително трябва да бъдат хлябът, житото и виното. Знаем, че душите няма да ядат нито житото, нито от хляба ще куснат, нито ще пият вино, казва отец Еленко. Но те, по думите му са част от една символика, чрез която отразяваме вярата. А раздаването всъщност не е, да храним душите, а това е нашата милостиня към хората. Защото Господ казва - \"не искам жертва, а милост\". Та като раздадеш и всеки като приеме тази подавка се прекръства и казва \"бог да прости\" по най-бързия начин се получава най-кратката молитва на съпричастност към нашия близък.", "date": "2017.11.04", "title": "На Архангелова задушница се молим и за душите на загиналите воини"}
{"url": "https://www.24chasa.bg/novini/article/6531793", "text": "Самолети от далечната авиация на Военно-космическите сили (ВКС) на Русия и оперативно съединение на Военноморския флот (ВМФ) на страната в Средиземно море, са осъществявали поддръжка за настъпателната операция на сирийските войски срещу „Ислямска държава“ в последните три дни. Това съобщи Департаментът за информация и масови комуникации на Министерството на отбраната на Русия, предава ТАСС, цитирана от \"Фокус\". „Далечните бомбардировачи Ту-22М3 и подводници „Колпино“ са нанесли масиран ракетно-авиационен удар по инфраструктурата и бойците на „Ислямска държава“ в района на населения пункт Абу-Кемал. По разкрити от разузнаването укрепени райони на терористите, складове с оръжия и боеприпаси, струпвания на жива сила и важен команден пункт, е нанесен групов удар от шест далечни бомбардировачи Ту-22М3 и шест крилати ракети с морско базиране „Калибър“. Освен това, в нанасянето на ракетно-авиационния удар са задействани и бомбардировачи Су-24М и Су-34, дислоцирани в авиобазата Хмейми“, пише в съобщението от военното ведомство. Въздушното прикритие е осъществено от изтребители Су-30СМ, Су-35С и МиГ-29СМТ от руската авиогрупа в Сирия. В резултат от масирания удар са нанесени съкрушителни загуби на крупна групировка на „Ислямска държава“, в района на Абу-Кемал. Това е позволило развиването на активни настъпателни действия на щурмовите отряди на сирийската армия, под командването на генерал Хасан Сухел, целящи унищожаването на терористите в последния им плацдарм в района на Източна Сирия. Изстрелването на ракетите с морско базиране за поразяване на стационарни наземни цели 3М-14 с високоточно оръжие „Калибър“ е осъществено от подводно положение, на разстояние повече от 650 км. След успешното изпълнение на бойните задачи, самолетите от Далечната авиация, преодолявайки около 5 хиляди км, са се върнали до летището, на което са базирани, в Русия.", "date": "2017.11.04", "title": "Русия нанесe удар по позициите на ИДИЛ в Сирия с кораби и самолети"}
{"url": "https://www.24chasa.bg/novini/article/6531796", "text": "Президентът на САЩ Доналд Тръмп заяви, че Въоръжените сили на САЩ ще ударят терористичната групировка „Ислямска държава“ „десет пъти по силно“, след като джихадист уби осем души в сърцето на Ню Йорк, предава американската телевизия ABC News, цитирана от \"Фокус\". Предполага се, че заподозреният Сайфуло Саипов се е вдъхновил от пропагандни филми на терористичната групировка, като това се разбира от оплакване в полицията, пуснато срещу него. Когато подобно животно осъществи атака като тази в западната част на Манхатън, ние трябва да ги ударим десет пъти по-силно“, заяви Тръмп. „Те го припознаха за техен боец – пожелавам им късмет. Всеки път, когато ни нападнат, ние ще им го върнем така, че да не им се вярва“. От изявлението на американския държавен глава не става ясно дали се е разпоредил за осъществяването на определени военни действия, в отговор на нападението от Ню Йорк. Говорител на Пентагона заяви единствено, че Въоръжените сили на САЩ продължават да нанасят „тежки и чести“ удари по „Ислямска Държава“", "date": "2017.11.04", "title": "Тръмп: Ще ударим ИДИЛ 10 пъти по-силно заради животното от Ню Йорк"}
{"url": "https://www.24chasa.bg/novini/article/6531798", "text": "Знамената пред сградата на Европейската комисия в Брюксел бяха свалени наполовина в знак на траур заради погребението на журналистката от Малта Дафне Каруана Галиция. Такава почит към журналист европейска институция не е отдавала от повече от 10 години, съобщава БНР. Хиляди хора присъстваха вчера на погребението на 53-годишната журналистка, която загина при бомбен атентат на 16 октомври. Разследвания по така наречените \"Панамски документи\" и публикации на Дафне предизвикаха предсрочни избори в Малта през юни.", "date": "2017.11.04", "title": "Знамената в Брюксел свалени наполовина заради убитата малтийска журналистка"}
{"url": "https://www.24chasa.bg/novini/article/6531812", "text": "Центърът за градска мобилност разкрива днес временни линии за Архангелова Задушница. Трамвайни линии с номера 3 и 18 и тролейбусна линия номер 9 ще работят с увеличен брой коли, съобщи БТА. С увеличен брой коли ще работят автобусни линии с номера 64, 86, 260 и 309. \"Център за градска мобилност\" ЕАД ще осигури специализирани автомобил за принудително преместване на паркирани в нарушение автомобили за всеки един от гробищните комплекси - \"Централен гробищен парк\", \"Малашевски гробища\" и \"Бакърена фабрика\". Колите ще се преместват само по нареждане на отдел \"Пътна полиция\" при СДВР. Пълна информация за временните линии има на страницата на Центъра за градска мобилност в интернет.", "date": "2017.11.04", "title": "Увеличават броя на трамваите, тролеите и автобусите заради Задушница в София"}
{"url": "https://www.24chasa.bg/novini/article/6531823", "text": "САЩ обявиха, че са нанесли два въздушни удара срещу групировката \"Ислямска държава\" в Сомалия. Това е първата им операция срещу ИД в тази страна, предаде Франс прес, цитирана от БТА. \"В координация с федералното правителство на Сомалия американските въоръжени сили нанесоха два въздушни удара срещу ИД в североизточната част на Сомалия, при което са убити няколко терористи\", се казва в изявление на Пентагона. Безпилотните самолети, които са нанесли тези удари, са улучили мишените си, а в зоната на ударите не е имало цивилни. През март президентът Доналд Тръмп разреши на Пентагона да води антитерористични операции по суша или въздух в Сомалия в помощ на местните власти. САЩ са дислоцирали 400 войници в Сомалия, които се занимават с обучение на сомалийските войски и с логистична подкрепа.", "date": "2017.11.04", "title": "САЩ за пръв път удариха \"Ислямска държава\" в Сомалия"}
{"url": "https://www.24chasa.bg/novini/article/6531384", "text": "От личния си опит потвърждавам, че всичко описано в статията е 100% вярно. На 25.10. стоях арестувана цял ден - от 9 до 17 ч ?!? да ги чакам за документи. Нито се обадиха, нито се извиниха, нито поеха ангажимент да ми я доставят в определен ден в по-кратък интервал. Обезщетение така и не получих. Похарчих един цял ден, пари за куриер и нерви. От рекламационния им отдел след около 6 обаждания в 19 ч ми заявиха, че няма да ми доставят пратката. Арогантни и нагли. Обадих се да анулират документите и ми ги издадоха отново. Взех си ги лично. Моля КЗП да влезе в тази фирма, защото се подиграват с хората. Абсолютно вярно е! И в службата работя с тях и лични доставки съм имала. До миналата година бяха добри и не съм имала проблем с тях. Но от началото на тази направо ми късат нервите и гледам да ги избягвам. Това, дето ти казват кога ще дойдат и не идват, е вярно. Когато дойдат, се обаждат отвън и ти казват да слезеш (?!). Колко пъти съм обяснявала, какво значи “до врата” на клиента. Ако не си вдигнеш телефона, не ти носят пратката. Защо? Може да съм в тоалетната! В службата 2 пъти ни пращат фактури на наше име, без да сме пращали нищо! И с арогантен тон ти обясняват какво си пратил и кога. Вдигнаха си тарифите и обслужването западна. Но не са само те така. В последно време и “Рапидо” взеха да се излагат. Засега “Еконт” са най любезни и точни. Тази пролет си поръчах яке от интернет търговец, от когото получавам пратки от няколко години. Имам регистрация в сайта - град, адрес, телефон. Та за въпросната пратка - “Спиди” ми я изпратиха на същия адрес, но в друг град. От “Спиди” настояваха да платя доставката от сгрешения адрес до моя адрес. Аз отказах. Грешката се оказа на Спиди, не на изпращача. След месец получих пратката и платих, колкото трябва да платя. Изпращача вече не работи със “Спиди”. Нова е. Никой не ми е платил - просто споделям опит. Сега научавам, че “Спиди” са купени от французи. Явно и затова са влошили толкова качеството на предоставената услуга. Аз имам абсолютно същия опит със “Спиди” ...... звънях на куриера една седмица всеки ден и всеки ден го чаках и не ми идваше пратката. Накрая го накарах да я остави в техен офис да си я взема лично. Потрошиха ми пратка за 200 лв., след което ми се изхилиха в лицето. Проблемът е,че “Спиди” като работодател е изключително некоректен. Гледа на служителите си само като касички за пари. Абсолютна лъжа е,че няма проблем със служителите. Хората масово напускат и нови не искат да идват. Аз работя в “Спиди” и работя двойни смени, просто защото няма кой. Повече от месец и половина вече търсят служители и не могат да намерят. Разбира се, аз и други мои колеги си търсим друга работа. “Еконт” нямат куриерски услуги до Брюксел, а “Спиди” имат. Вярно, не е за 5 дни, както казват, а реално за 9, но пристигат. Говоря за плик с документи формат А4.", "date": "2017.11.04", "title": "Статията за “Спиди” роди вълна от нови  оплаквания"}
{"url": "https://www.24chasa.bg/novini/article/6531787", "text": "Министерството на здравеопазването управлява третия по обем бюджет в държавата. Става дума за изключително много пари. Може би и там се получава някакъв конфликт в каква посока биха тръгнали тези пари. Това заяви пред Нова тв сестрата на премиера Бойко Борисов д-р Красимира Иванова относно оставката на здравния министър проф. Николай Петров. Тя призна, че за 35 г. работа не си е броила здравните министрите.  Двамата с премиера имали споразумение да не говорят за политика. Той не разбира от бебета, аз не разбирам от политика. Може би се е случвало 2-3 пъти да го попитам нещо от чисто човешко любопитство, отговорът му е бил „Не ти трябва да знаеш”, обясни д-р Иванова. Тя допълни, че Борисов държи семейството си далече от работата. Проф. Петров е човек на честта, заяви д-р Иванова. Тя допълни, че бившият здравен министър ще защити името си, но като лекар. „Смятам, че проф. Петров и неговият започнаха доста големи реформи, които досега не са правени. Аз предполагам, че той е знаел в какво стъпва. За мен случилото се е атака – заради това, че най-вероятно се нарушават големи интереси” , заяви д-р Иванова. Премиерът какво би могъл да направи? Ако не приеме оставката, ще кажат - ето той покровителства нещо, смята д-р Иванова. Новият министър трябва да бъде смел, заяви, д-р Иванова. Тя се похвали, че е станала баба на близнаци. Атаките срещу брат й  минавали през сърцето й. Преди години много се палех и се чудех тези хора за моя брат ли говорят, каза д-р Иванова. Абсурд е в болницата да гледат на мен като сестрата на Борисов. Тук сме колеги и приятели, каза д-р Иванова.", "date": "2017.11.04", "title": "Сестрата на премиера д-р Иванова: Срещу проф. Петров имаше атака"}
{"url": "https://www.24chasa.bg/novini/article/6531852", "text": "Днес министър-председателят Бойко Борисов и министърът на регионалното развитие и благоустройството Николай Нанков ще направят оглед на строително-монтажните работи на разширенето на пътя Бургас – Слънчев бряг, съобщиха от пресцентъра на регионалното министерство. Инспекцията ще започне от 10.00 часа на пътя Поморие – Ахелой в посока Ахелой, преди Разсадника, където беше първата копка на разширението Поморие – Ахелой.", "date": "2017.11.04", "title": "Борисов и Нанков инспектират днес разширението на пътя Бургас–Слънчев бряг"}
{"url": "https://www.24chasa.bg/novini/article/6531882", "text": "Премиерът Бойко Борисов свика работно съвещение на кризисния щаб в община Бургас за ситуацията в районите, пострадали при последните проливни дъждове в страната, съобщиха от преслужбата на Министерски съвет. Кметовете на Бургас и на Камено Димитър Николов и Жельо Вардунски му докладваха, че е създадена организация за ликвидиране на последиците. Всички отговорни институции следят непрекъснато ситуацията с пострадалите домове и процеса на възстановяване на щетите. Тази седмица двете общини, засегнати най-тежко от пороите на 25 октомври, получиха 1 млн. лв. от правителството за преодоляване на последиците от бедствието. На община Камено се предоставят 600 000 лв., а на община Бургас – 400 000 лв., за разчистване на пътната мрежа, речните легла и деретата от наноси и дървесна маса, както и за неотложно възстановяване на увредените сгради и инфраструктурни обекти. По този начин ще се подпомогне възстановяването на нормалния ритъм на живот в засегнатите територии. До този момент са изградени 4 временни моста в община Камено, докладва още кметът на общината Жельо Вардунски. Вече започна и изплащането на 325 лв. социални помощи на пострадалите домакинства. 318 броя уреди „бяла техника“ трябва да бъдат закупени за пострадалите домакинства в община Бургас и около 400 – за община Камено. В тази акция ще се включи и Българският червен кръст. Вече започна и изплащането на 325 лв. социални помощи на пострадалите домакинства.", "date": "2017.11.04", "title": "Борисов свика кризисния щаб в община Бургас за ситуацията в наводнените райони (Видео, снимки)"}
{"url": "https://www.24chasa.bg/novini/article/6531161", "text": "Да купуваме нови военни играчки при положение, че там има много сериозни проблеми в екипа на хората, които ще управляват тези нови самолети и въобще никаква гаранция няма, че някой ще се качи на тези самолети, по-добре да не правим тези излишни рискове, защото са прекалено скъпи. Това заявява вицепремиерът Валери Симеонов на заседанието на Министерски съвет на 30 октомври, става ясно от стенограмата на правителственото заседание. „Aпелирам да не се подкрепя бюджетът на Министерството на отбраната в тази му част, в която заделяме едни 230 милиона годишно за закупуване на нови самолети“, посочва той. „Наясно съм с изискванията като членове на НАТО, че трябва да развиваме и авиация, но мисля, че можем да си позволим това да започне в един малко по-късен етап, още повече, че в момента, както виждаме, и да вземем нови самолети няма кой да ги кара“, коментира вицепремиерът. „Към настоящия момент специално аз лично, господин Борисов, се чувствам леко неразположен да гласувам точно това перо. Днес съм неразположен и няма да го гласувам това перо за бюджета на отбраната“, заявява Валери Симеонов. „Нещо подобно е и въпросът с фрегатите, въпрос, който също би трябвало, според мен, да бъде по-сериозно обсъден – дали са нужни тези големи разходи, защото самолети и фрегати са още 400 милиона, а в това време хората, които са по места, тук гледам моите колеги, които ден след ден, съвещание след съвещание се оплакват, че като се започне от борсите и се мине през социалните работници и медицински сестри, и какви ли още не, всъщност се гърчат около нивото на минимална работна заплата, контролират и ще внасят приходи“, пояснява вицепремиерът. „Нали така, господин Горанов? Даже аз се учудвам, че вие не поискахте повишение, например, на заплатите на митничарите, които са основният фактор за увеличаване на приходите, защото, подложени на сериозни изкушения, тези хора все пак трябва държавата да е зад тях, включително и финансово“, се обръща той към финансовия министър Владислав Горанов. „За днес съм неразположен, но като цяло ще подкрепя бюджета. Въпреки че съм неразположен, като цяло ще го подкрепя, защото е добър и защото дава много сериозни перспективи за развитието най-вече на икономиката“, казва още Валери Симеонов. ЗАСЕДАНИЕ на Министерския съвет 30 октомври 2017 година Заседанието започна в 10,10 часа и беше ръководено от министър-председателя Бойко Борисов. БОЙКО БОРИСОВ: Добър ден! Дневен ред на заседание на Министерския съвет. Точка 1 Проект на Решение за одобряване проект на Закон за държавния бюджет на Република България за 2018 г. БОЙКО БОРИСОВ: Горанов! ВЛАДИСЛАВ ГОРАНОВ: Уважаеми господин министър-председател, уважаеми госпожи и господа министри, колеги, актуализираната средносрочна прогноза за периода 2018-2020 година представя дългосрочните икономически перспективи и основните допускания в правителствените фискални цели и приоритети, като акцентира на основните параметри на бюджетната рамка за следващата година. Включена е, съгласно изискванията и съгласно Закона за публичните финанси, съпоставка на макроикономическата прогноза на Министерството на финансите с тази на Европейската комисия, както и съпоставка на прогнозата на Министерството на финансите с прогнозата на Европейската комисия по отношение на показателите на сектор „Държавно управление“. Макроикономическата прогноза, използвана при разработването на актуализираната средносрочна бюджетна прогноза се базира на допусканията за основни показатели на външната среда на Европейската комисия, Световната банка, Международния валутен фонд, Министерството на финансите на Република България и актуални данни към края на месец септември 2017 година. Продължаващите положителни очаквания за икономическото развитие на страната, в това число и на оценката за номиналния размер на брутния вътрешен продукт, залегнали в есенната макроикономическа прогноза, са отчетени при подготовката на актуализираната прогноза за 2018-2020 година. Реалният растеж на брутния вътрешен продукт се очаква да се запази на относително стабилни нива от 3,9 на сто на година през прогнозния период. Вътрешното търсене ще остане водещо за повишението на БВП по линия както на потреблението, така и на инвестициите. В същото време растежът на крайното потребление ще се забави към края на прогнозния период поради по-ограниченото нарастване на публичното потребление, от една страна, и ограничаването на положителната динамика на пазара на труда в резултат от неблагоприятните демографски тенденции в страната. По отношение на пазара на труда очакваме през 2018 година нивото на безработицата да продължи да се понижава и да достигне 6,2 на сто, а равнището на безработица ще продължи плавно да намалява и през останалите години, като през 2020 година се очаква да достигне 5,6 на сто от работната сила. Коефициентът на икономическата активност „15+“ се очаква да нарасне с по-бавен темп спрямо предходната година поради постепенното свиване на потенциала на свободния трудов резерв, който би могъл да задоволи търсенето на труд. В същото време, пенсионната реформа и структурните реформи на пазара на труда се очаква да допринесат за нарастване на участието на населението в работната сила. По отношение на инфлацията се очаква средно годишно повишение на хармонизирания индекс на потребителските цени през 2018 година да бъде около 1,4 на сто, а инфлацията в края на годината да достигне 1,6 на сто. По-високите стойности ще се дължат на продължаване на поскъпването при потребителските цени на храните и горивата, както и на засилване на базисната инфлация под влияние на по-високото вътрешно търсене. Принос има и планираното увеличение на акцизните ставки върху цигарите, който се оценява като 0,1 на сто в края на 2018 година. Средногодишно повишение на хармонизирания индекс на потребителските цени се очаква да се ускори до 1,7 през 2019 година и 1,8 през 2010 година при допускане за по-високи международни цени на петрола и неенергийните суровини и нарастване на вътрешното търсене. Фискалните цели са следните: Предвижда се да се запазят целите на дефицита по консолидираната фискална програма, заложени в пролетната средносрочна бюджетна прогноза за периода 2018-2020 година, като дефицитът съответно е планиран по години, както следва: 1 на сто за 2018 година, 0,5 на сто от БВП и нула, балансиран бюджет, за 2020 година. През прогнозния период при приходите се наблюдава тенденция за номинален ръст за всяка от годините, включително за 2018 година, спрямо очакваното изпълнение за 2017 година, което се дължи както на увеличението на номиналния размер на брутния вътрешен продукт, така и на засилените мерки за повишаване на събираемостта на данъчно осигурителните приходи и очакваните по-високи размери на приходите от помощи и дарения от чужбина, разбирайте съфинансирането от европейските фондове. При разходите през прогнозния период се наблюдават тенденции, подобни на тези при приходите, като, разбира се, с оглед постигане на балансиран бюджет темповете на увеличение на разходите с малко са по-бавни от темповете на увеличение на приходите. В тази връзка и политиката по финансиране може да се характеризира със следното: Продължаващата фискална консолидация, тоест намаляването на дефицита и прогнозата за постигане на балансиран бюджет през 2020 година, са предпоставка за намаляване на необходимостта от дългово финансиране на бюджета и се очаква постепенен спад на съотношението на държавния дълг към прогнозния брутен вътрешен продукт, което да достигне ниво от 20 на сто към края на периода. За периода 2018-2020 година нивото на консолидирания дълг на сектор „Държавно управление“ се очаква да се движи в диапазона от 24 до 20, като прогнозните стойности на консолидирания дълг значително са под максимално допустимата референтна стойност на Маастрихтските критерии за конвергенция от 60%, което ще гарантира изпълнението на Маастрихтските критерии по този показател. Мога да премина по секторите, но колегите имаха възможност да участват активно в дебата между Министерството на финансите и отделните секторни министерства, така че ще го спестя, за да дам възможност на колегите да коментират отделните сектори и да представят данните. Мога само да обобщя, че предвидимостта и стабилността, която нашето управление дава, връща доверието в потребителите и гарантира както ръст на потребление, така и ръст на доходите, което е една добра новина фона на рисковете, които външната среда крие за следващите няколко години. Има достатъчно буфери предвидени в бюджета, така че той да е изпълним и, според мен, гарантира до голяма степен изпълнението на функциите на държавата в следващата година специално и в тригодишния период. Основните приоритети, заложени в програмата на правителството 2017-2021 година, са намерили място в бюджета за 2018 година и в следващите години от прогнозния период, така че предлагам на колегите, ако нямат друго виждане, да го подкрепим и да го предложим на Народното събрание за дебат. БОЙКО БОРИСОВ: Валери Симеонов! ВАЛЕРИ СИМЕОНОВ: Аз за съжаление ще започна с несъгласие с някои точки. Смятам, че, въпреки че като цяло бюджетът е добре съставен, макропоказателите са също много добри, но все пак аз мисля, че могат да се извършат определени промени в него, които биха подпомогнали като цяло развитието на страната и не на последно място – и условията на възнаграждение, най-вече на работещите в държавния сектор, като предпоставка за извършване на реални промени, такива, каквито ние сме си заложили в програмата. Имам предвид това, че заплатите в държавния сектор са изключително ниски, особено на тези звена, които трябва да упражняват контрол, които извършват не особено привлекателни дейности, свързани със социалното обслужване и т. н. – проверки, налагане на актове, наказателни постановления и т.н. На практика, хора с по 460 лева заплати, вече с 510 лева, ще бъдат от догодина, проверяват и трябва да направят актове на фирми-нарушители със стотици хиляди обороти само за едно денонощие. Ние трябва отнякъде да осигурим за тези хора средства. Същото се отнася и за социалните работници и за тези, които работят в етнически квартали, за санитарки и за тези, които са подложени на ежедневни рискове, които ние виждаме, укоряваме, но практически на тези хора ние не им подаваме ръка, което означава, че държавата няма особено сериозен интерес, поне така излиза, да извършва промени в посока по-висока събираемост, контрол и решаване на етнически проблеми. Ако държавата го иска, тя трябва да плати за това. Също така не виждам някакви сериозни мерки по отношение на демографията, която сме заложили също като приоритет на коалиционното правителство и в тази връзка очаквах да има някакви данъчни облекчения за младите семейства с до 3 деца – модели, които са приложени в доста европейски страни. Конкретния пример, на който последно се натъкнах, това е в Унгария, например, при три деца данък общ доход практически става нула. Аз не мисля, че това много ще ощети бюджета, може би е въпрос на едни прецизни сметки. Но с оглед на намаляващата раждаемост, съвсем естествено е държавата също да стимулира, ако желае да има ръст в прираста. Също така може да се помисли и за някои стипендии на студенти в България и в чужбина по специалности, не тотално, а по специалности, които са необходими за нашата икономика. Не на последно място, ще поставя въпроса чисто политически за приоритетите на коалиция „Обединени патриоти“ като част от сегашното коалиционно управление, които знаете, че поставихме акцент върху пенсиите. Има повишение на пенсиите, ръстът за 2018 година също е добър, но, все пак, аз мисля, че можеше и там нещо да се направи и да се задели. Естествен е въпросът на всеки един от вас откъде ще дойдат парите? При този бюджет аз виждам резерви, които могат да бъдат пренасочени. Така, например, аз апелирам да не се подкрепя бюджетът на Министерството на отбраната в тази му част, в която заделяме едни 230 милиона годишно за закупуване на нови самолети. Наясно съм с изискванията като членове на НАТО, че трябва да развиваме и авиация, но мисля, че можем да си позволим това да започне в един малко по-късен етап, още повече, че в момента, както виждаме, и да вземем нови самолети няма кой да ги кара. Така че, към настоящия момент специално аз лично, господин Борисов, се чувствам леко неразположен да гласувам точно това перо. Днес съм неразположен и няма да го гласувам това перо за бюджета на отбраната. Тези пари могат да бъдат насочени към тези дейности, които изброих. Извинявайте, но да купуваме нови военни играчки при положение, че там има много сериозни проблеми в екипа на хората, които ще управляват тези нови самолети и въобще никаква гаранция няма, че някой ще се качи на тези самолети, по-добре да не правим тези излишни рискове, защото са прекалено скъпи. Нещо подобно е и въпросът с фрегатите, въпрос, който също би трябвало, според мен, да бъде по-сериозно обсъден – дали са нужни тези големи разходи, защото самолети и фрегати са още 400 милиона, а в това време хората, които са по места, тук гледам моите колеги, които ден след ден, съвещание след съвещание се оплакват, че като се започне от борсите и се мине през социалните работници и медицински сестри, и какви ли още не, всъщност се гърчат около нивото на минимална работна заплата, контролират и ще внасят приходи. Нали така, господин Горанов? Даже аз се учудвам, че вие не поискахте повишение, например, на заплатите на митничарите, които са основният фактор за увеличаване на приходите, защото, подложени на сериозни изкушения, тези хора все пак трябва държавата да е зад тях, включително и финансово. Така разсъждавам аз и в тази връзка приключвам – предвижда ли се все пак някаква актуализация към някакъв момент при положително развитие на показателите на бюджета? Това е, което искам да кажа. За днес съм неразположен, но като цяло ще подкрепя бюджета. Въпреки че съм неразположен, като цяло ще го подкрепя, защото е добър и защото дава много сериозни перспективи за развитието най-вече на икономиката. Благодаря. ВЛАДИСЛАВ ГОРАНОВ: Ако ми позволите, господин премиер. До някаква степен проблемът, поставен от господин Симеонов във връзка с контролните звена в системата на Министерството на труда и социалната политика и в системата на Министерството на финансите, е решен. До някаква степен, тъй като за системите на Министерството на финансите е предвидено 5% увеличение за Националната агенция за приходите и за „Митниците“, даже за Националната агенция за приходите е предвидено (и ви моля да го подкрепите) и укрепване на персонала като числен състав – във връзка с функциите на фискален контрол са предвидени допълнително 200 щатни бройки за Националната агенция за приходите. Предполагам, че министър Петков може да докладва увеличението на възнагражденията в Министерството на труда и социалната политика, но и там има предвидено увеличение – както по отношение на Агенцията за социално подпомагане, така и по отношение на другите звена. БИСЕР ПЕТКОВ: Ако ми позволите, господин премиер, да уточня това, което министър Горанов каза. Всъщност, в проекта на държавния бюджет, в частта „Разходи за помощи, обезщетения и ведомствени разходи“, на Министерството на труда и социалната политика и второстепенните разпоредители са предвидени 9 милиона 400 хиляди лева и повече разходи за персонал, което ще позволи увеличение на работните заплати до 10%, като приоритетно смятаме да го насочим към Агенцията за социално подпомагане, където нивата на заплащане са най-ниски. Разбира се, тук в интерес на истината трябва да кажа, че има искания, има и петиции, които са до Вас и до финансовия министър, и до мен за по-сериозни увеличения от социални работници, но това е към момента заложеното в проекта на бюджета – до 10% увеличение на средствата за работна заплата във второстепенните разпоредители, тоест за социални работници, трудови инспектори и трудови посредници. Благодаря. БОЙКО БОРИСОВ: Красимир Каракачанов! КРАСИМИР КАРАКАЧАНОВ: Уважаеми господин премиер, уважаеми колеги, разбрах, че колегата Симеонов е неразположен и вероятно това е причината да не може да се запознае с темата за отбраната или поне да прочете какво пише в Програмата за управление. Няма как да говорим за това, че има едни разходи, които били за отрязване от Министерството на отбраната, защото проектът за модернизация на въоръжените сили е един проект, който, за съжаление, е бавен прекалено дълго. От миналата година, с гласуването още на бюджета през 2016 година, са предвидени необходимите средства и те са планирани. Ако ние сега спрем тези проекти за модернизация, означава, че следващите пет-шест години няма да извършим нищо в тази посока. Не само по отношение на това, че и от Европейския съюз, и от НАТО има изискване по отношение на отбраната и разходите, които трябва да се направят – 2 на сто от брутния вътрешен продукт, а и поради факта, че състоянието на въоръжените сили е такова, че проекти за модернизация не могат да се отлагат. Те трябва да се развиват, разбира се, по начин, по който това се прави ясно, прозрачно, с контрол върху всеки лев, който се изразходва. Но те не могат да бъдат спирани и от тази гледна точка искам да благодаря за разположението на министъра на финансите и разбирането, което прояви за 100 милиона лева за увеличение на заплатите на военнослужещите, които не са увеличавани от 2013 година. Благодаря. БОЙКО БОРИСОВ: Цачева! ЦЕЦКА ЦАЧЕВА: Уважаеми господин премиер, колеги, преди всичко искам да благодаря на Министерството на финансите, на финансовия министър господин Горанов, че по време на междуведомственото съгласуване бяха предвидени средства в размер на 5% и за служителите от ГД „Охрана“, като по този начин те се изравняват с увеличението на възнагражденията за служителите от ГД „Изпълнение на наказанията“. Остава обаче нерешен още един проблем. В чл. 62 в проекта на закона е казано кои са служителите, за които важи базата за определяне размера на основно месечно възнаграждение за най-ниската длъжност. Тук са предвидени в този член и служителите, най-образно казано, надзирателите в затворите. От 1 април 2017 година служебният министър на вътрешните работи е издал заповед базата в МВР да е 190 лева. В затворите базата си остава 95 лева и няма възможност, поради липса на средства, да бъде изравнена и спазен законът, тъй като те са по един и същ ред. В този смисъл ми е апелът – да се преосмисли, ако трябва след внасянето в пленарна зала, но трябва да бъде спазен законът и да бъде еднакво спрямо служителите в МВР и служителите от ГД „Изпълнение на наказанията“. ВЛАДИСЛАВ ГОРАНОВ: Това, което коментира госпожа Цачева, е едно от допълнителните възнаграждения, предвидени в Закона за МВР. Това, което тя каза, всъщност е, че това допълнително възнаграждение в МВР, което е за изпълнение на специфични функции, е определено в размер на една втора от 380, сиреч 190 лева, а в Министерството на правосъдието за звеното ГД „Изпълнение на наказанията“ е определено в размер на 95 лева. Няма нормативно изискване да са еднакви. Тук се търси аналогия и изравняване, но ако трябва да сме коректни, никъде законодателството не предвижда и не налага тези размери да са еднакви. Решението е въпрос на целесъобразност. Моите притеснения са, че в един момент ще се стигне до това, че основният акцент в следващия бюджет ще се даде върху звената от системата на отбрана и сигурност, които също са важни, но в края на краищата са само една част от системите, които правят държавата функционална. За мен, още в предизборната програма сме дали ясен акцент в това какви са идентифицираните проблеми и потребности на обществото и със сигурност, освен отбрана и сигурност, трябва да дадем акцент и върху другите системи. Увеличението от 5% в никакъв случай не е някакво колосално, но то трябва да бъде съпоставено с това, че през последните години в държавата нивото на инфлация е било през по-голямата част от периода отрицателна. Тоест, реалните доходи на хората са се увеличавали през целия период. Да, темповете в реалния сектор са по-високи, отколкото темповете в бюджетния, но в края на краищата това, което постъпва повече от реалния сектор в бюджета не може да отива само за заплати. Има и много други задачи, които стоят пред държавата и свързани както със социалната, така и с инженерната инфраструктура. Дали сме тази година и значителен нюанс по отношение на доходите. Над 730 милиона повече за разходи за персонал, над половин милиард лева повече за пенсии, в областта на социалното подпомагане. Защото се спомена и темата за демография, тук отново мога да реферирам към министър Петков, за да цитира колко допълнителни разходи за социални помощи са предвидени и каква нова политика по отношение на подпомагането на семейства, отглеждащи деца, е предложено както по отношение на индивидуалния размер на помощта, така и по отношение на разширяването на нейния обхват. Сигурно има аргументи и напрежение във всяка една от системите, в края на краищата трябва да намерим някакъв баланс. Отвън бихме получили упрек, че при такова добро развитие на икономиката не трябва да се допускат дефицит и трупане на дълг или харчене на резерви, защото при ръст от 4% с какъв аргумент стоим на дефицит, а не се вместим в това да харчим колкото изкарваме. Има и такъв аргумент. Аз, за да мога да включа в бюджета и да ви го предложа, съм си позволил да запазя предварително анонсираните нива на дефицит и ако дойде по-добро изпълнение, дай, Боже, следващата година то ще отиде в намаляване на дефицита. Но няма аргумент, с който до безкрай да харчим за сметка на бъдещето и, разбира се, бюджетните системи и хората, които работят вътре, няма възможност да получат същите темпове на нарастване, които се получават в реалния сектор. Единствените, които растат изпреварващо, това са в системата на средното образование и мисля, че никой няма да оспори необходимостта от ускорено и изпреварващо инвестиране в средното образование. Иначе предполагам, че всеки един колега, стоящ на масата, може да претендира за допълнителни разходи за персонал, защото няма да крия, че възприятието на част от управленците е, че ако вдигнат заплатите са добри управленци и често през годините, през които съм наблюдавал съставянето и изпълнението на бюджета, съм се сблъсквал с тази рефлексия. Да, когато имаме възможност, ще увеличаваме заплатите, но не е задължително, че ако увеличим заплатите ще получим по-добро обслужване на хората или по-добро качество на администрацията. БОЙКО БОРИСОВ: Заповядайте, господин Ревалски! ЮЛИАН РЕВАЛСКИ: Благодаря, господин премиер! Уважаеми господин премиер, уважаеми господа министри, ако ми позволите кратък коментар за бюджета за Българската академия на науките и за наука. През тази година ние получаваме едно увеличение, което е малко под 5 милиона лева, което по същество е сметнато да покрие разликата с увеличаващата се минимална работна заплата и докторантските стипендии. Същевременно, искам да отбележа, че имаше между публикуването на проекта и днешното заседание заседание на Съвета на настоятелите, на който присъстваха и представителите на Министерския съвет и Съветът на настоятелите се обедини около едно старо решение, още от миналата година, че минималната бюджетна субсидия, която е необходима за Българската академия на науките, е 98 милиона лева. Както виждате, получава се един недостиг в последните години, понеже само се додава за минималната работна заплата, който не е малък почти 15 милиона лева. Ние се съобразихме, ръководството, с това решение на Съвета на настоятелите. Въпросът е, че ако тази разлика остане от следващата година на минимална работна заплата, говоря за начална, разбира се, средна минимална работна заплата ще бъдат и асистентите, които са около 480 души, а главните асистенти, които, както знаете, освен, че са магистри имат и докторска степен, ще бъдат не далеч, те са 800 души. Става въпрос горе-долу за половината персонал в Българската академия на науките, който очакваме да замени този, който трупа години. Разбираме, че Министерството на финансите и Министерството на образованието и науката са предвидили една сума, доколкото съм запознат – около 65 милиона лева за наука, по програми, която да бъде раздавана, да се определят програми и да бъде раздавана на проектен принцип. Там има един резерв. Но бих искал да отбележа няколко неща, които ме правят скептик, че може да се подобри състоянието в Българската академия на науките. Първо, това е за всички учени и ние сме горе-долу не повече от една четвърт от учените в България. Второ. Обикновено научните програми по света, но те и в България не могат да бъдат различни, нямат голяма съществена част предвидена за заплащане на труд. Повечето са свързани с инфраструктура, мобилност и други дейности. Трето. Обикновено (и това е нормално) програмното финансиране е ориентирано към приоритети и естествено е през този период да има приоритети, свързани с иновации, с нови технологии и в този смисъл част от учените в Българската академия на науките ще бъдат успешни. Но същевременно, не малка част, които развиват фундамента на тези технологии – имам предвид физика, химия, биология и математика, няма да могат да кандидатстват. Освен това, ние имаме съществена част от социални науки и хуманитарни науки, които доста често също са извън този тип програми. Така че, аз съм притеснен, че въпреки, че ще има – и отново подчертавам, ние го подкрепяме, че ще има такава програма отделно, предполагам, в централизирания бюджет, която е свързана с научни програми, съм обезпокоен от това, че няма да можем да балансираме достатъчно, все пак, заплащането в БАН и това, както сами разбирате ще породи напрежение. Когато много квалифицирани хора са близко до минималната работна заплата, това поражда напрежение. Ние не сме, също така, сменяли в последните години и началните заплати на най-квалифицирания състав. Просто, ако може да се помисли евентуално за възможни други начини за финансиране и допълване на бюджетната субсидия на БАН. Благодаря ви. БОЙКО БОРИСОВ: Вълчев! КРАСИМИР ВЪЛЧЕВ: Уважаеми господин премиер, уважаеми колеги, за следващата година предвиденият ръст на разходи за образование и наука е над половин милиард. Такъв ръст не е имало в последните десетилетия, особено за училищно образование. За наука може би е съпоставим с последния голям ръст, който имаме от преди десет години. По отношение на образованието акцентът, както каза министър Горанов, е най-вече върху предучилищното и училищното образование и самото предизвикателство, което имаме в системата – да я осигурим в дългосрочен план с добри мотивирани преподаватели. Имаме проблем с осигуряването на системата с преподаватели. Разликата между учителите и останалите професии е, че ако имаме добри учители, утре ще имаме и база за всички останали професии. Разбира се, че при общ недостиг на пазара на труда всички професии са важни и всички сектори ще изпитат недостиг, но ако по-добрите ученици стават учители, утре всички ученици ще имат по-добри образователни резултати и това е акцентът още от правителствената програма, който е поставен. Значително е увеличението и на средствата за наука. Номинално могат да се видят над 120 милиона, реално е близо 80 милиона лева. Основната част от тях са заделени за програмно финансиране и за финансиране на обектите от Националната пътна карта. В Националната пътна карта са обектите, които имат обща европейска разпознаваемост, които са включени в паневропейските научни мрежи, а националните програми ще бъдат програмирани в съответствие с принципите на партньорство между научните организации и висшите училища и концентрация на средствата. Водим постоянни разговори с БАН и факт е, че освен проблемът с обема на средствата и с нивото на заплащане, ние имаме проблем и с това да обосновем пред обществото обществената възвращаемост на вложените средства, респективно на увеличените средства за научни изследвания. Това, което ще предложим на всички министри заедно с Българската академия на науките, е една диаграма какво прави всеки един институт на БАН и съответно ще помолим всички да предложат дейности. БОЙКО БОРИСОВ: Добре, предлагам следното. Нашите политически опоненти ни атакуват главно за това, че харчим с този бюджет много повече, над 730 милиона повече. Другите искат да харчим още повече. Не съм убеден, че би трябвало да създаваме напрежение при положение, че половин милиард отива за образование, номинално 120 милиона повече за наука и научни изследвания, и да не можете да седнете с ръководството на БАН да направите така, че, от една страна, да им ползваме потенциала и да усвоят тези пари, защото това са десетки милиони, и да се направи връзката с икономиката, и с иновациите, и с всичко, за което говорите. Седнете, говорете и намерете начин. При положение, че има 120 милиона за наука повече, половин милиард повече за заплати, плюс 650 милиона за модернизация, саниране и реконструкция на училища и университети, ще отиде над милиард и кусур за една година – нечувано в образованието досега, и някъде да излезе изказване, че е недостатъчно или ще има напрежение, просто е грехота! Във всяка сфера сме се постарали с 5%, 10% да се вдигнат доходите, да се даде повече и за артисти, и за култура, и за инфраструктура, и за образование, и за отбрана. Разбира се, тук и Валери е прав за сферата на отбраната и аз съм убеден и знам, че министър Каракачанов работи по темата. Нашите военни като отиват в НАТО не отиват само да им мине командировката, а трябва да говорят за реални учения или реално какво би трябвало и как най-ефективно да заложим пари там, където ще са най-нужни. Прав е Валери Симеонов, ще вкараме огромни пари, ама това ли ще е най-важното? Аз ще се съглася с експертизата, но искам да я видя. Да ви я представим на вас, защото става въпрос за много пари. Ето сега, преди малко, бяха тук група европейски депутати от всички парламентарни сили и говорихме за кохезията и какво правим да нашето председателство по кохезионната политика. Но това може абсолютно да се пренесе в сферата на отбраната, общата европейска сигурност. Ама не само на думи, защото кохезията се вижда. Има ли метро? Има. Има ли магистрала до Бургас? Има. Има ли „Марица“? Има. Същото да видим в общата европейска отбрана. Трябва ли всяка една държава да купува поотделно самолети, танкове, артилерия, ракети и всичко останало? Ако нашата отбранителна стратегия на НАТО е актуализирана – има ли нови предизвикателства по границите ни, Европа как мисли да се защитава като цяло? Така че, постарали сме се – над 730 милиона са в повече. Като прибавим и програмите, които бяха във Фонд „Земеделие“, в земеделието, огромни пари, които отиват по инфраструктура допълнително, това, което отиде в регионалното министерство по саниране на училище, детски градини и площадки… Изведнъж се оказва, че усещането е все едно сме в очакване на голямото харчене – и още, и още, и още, и още! Да, но ние за първи път тази година нямахме да плащаме за „Белене“, нямаше да плащаме за американските централи, нямаше за „КТБ“ да се плаща. Нашите политически опоненти бързо забравиха, че ние две години събирахме и давахме огромни пари – 6 милиарда 700 милиона! Представете си върху това днес, което даваме, и виждате, в колко сфери се помага – и в отбраната за заплати, и в МВР за заплати. Догодина ще имаме повече пари, аз съм убеден, ще увеличим с повече. Конкурентоспособността нараства във всяка една сфера. Между другото, Дончев, не е лошо, тъй като и доста изказвания чух по тази тема, вече да им разясниш – инвестициите в момента в България никак не са по-малко. Те са в заводи и в разширения на заводи. И периодите с инвестиции, за които ни говорят, това са инвестициите в какво – в двете централи, „Мариците“?! Много „хубава“ инвестиция, ама после ни се връзва на електромера. Инвестиции в ЕРП-тата, с които още не можем да се оправим. Инвестиции във „ВЕИ“ сектора, където огромни пари изтекоха докато отрегулираме енергията. Такива инвестиции, на мен специално, не ми харесват. За радост, сега инвестициите са в реални заводи – производство, износ и нови работни места, и затова безработицата слезе на тези нива. Един „ВЕИ“ сектор, един соларен парк и един ветропарк има един пазач или двама. Това е работната ръка, ама милиарди ни струва. Така че, трябва да сме много стегнати. Мисля, че ако някакви корекции в парламента се направят – вече не мога да се меся на парламента, но сме се постарали във всички сектори да удовлетворим желанията и събрано заедно това прави огромни пари. Догодина ще е по-добре. Догодина сигурно ще раздадем над това, защото ще ги изкараме тези пари. Ако беше Дянков тук, щяхме да сме на нула дефицит и тези 730 милиона нямаше да се дадат. Гарантирам ви, понеже сме минали и през това стискане на коланите. Сега решихме малко да се даде повече, но те са необходими. Защото, пенсиите бяха ли ниски? Бяха. Трябваше да се дадат. Не са заделяни пари за заплати на военните – 100 милиона, за МВР – шестдесет и няколко. За образованието говорих, затова не го казвам. Боил Банов си мълчи, което е много добър знак. БОИЛ БАНОВ: Какво да кажа, господин премиер, аз съм очарован от министъра на финансите. БОЙКО БОРИСОВ: Като знам, че поне десет пъти ме попита за артистите и за театрите. Там поне удовлетворихме ли исканията? БОИЛ БАНОВ: Очарован съм от министъра на финансите, който изключително компетентно… С него могат да се разискват всички въпроси за култура и много логични неща прави. Това, което най-много ме радва е, че той подкрепя неща, в които вижда посока на развитие. БОЙКО БОРИСОВ: Аз те подкрепям. Порожанов! РУМЕН ПОРОЖАНОВ: Искам да поздравя колегите от Министерството на финансите за много добре аналитично изведената макрорамка, която Горанов каза от колко институции, включително от екипа на министерството, е направена и, разбира се, за така добре структурирания бюджет с ясни параметри, с ясни приоритети. Разбира се, не на всеки от нас са удовлетворени всички искания, но точно тук искам да обърна внимание, че за това бюджетът е инструмент и всеки от нас трябва да го мениджира, да го мениджира така, че нещо, когато не ни достига, да видим какво можем да направим в структурен, разбира се, и в нормативен план, за да си свършим работата. Още веднъж искам да поздравя колегите от Министерството на финансите. БОЙКО БОРИСОВ: Добре, приемаме точка 1. Точка 2 Проект на Решение за одобряване проект на Закон за изменение и допълнение на Закона за безопасно използване на ядрената енергия БОЙКО БОРИСОВ: Приема се. Точка 3 Проект на Постановление за изменение и допълнение на Правилника за прилагане на Закона за социално подпомагане, приет с Постановление №243 на Министерския съвет от 1998 г. БОЙКО БОРИСОВ: Приема се. Точка 4 Проект на Решение за допълнение на Решение №154 на Министерския съвет от 2017 г. за определяне броя на командированите служители на институции на Европейския съюз, които да подпомагат провеждането на Българското председателство на Съвета на Европейския съюз през 2018 г. БОЙКО БОРИСОВ: Приема се. Точка 5 Проект на Решение за приемане на Национален план за противодействие на тероризма БОЙКО БОРИСОВ: Банов! БОИЛ БАНОВ: Уважаеми господин премиер, уважаеми колеги, в Националния план за противодействие на тероризма изцяло липсва текст за терористични актове, при които се унищожават културни ценности, които са изключително уязвими при такива актове. Във връзка с показни посегателства върху културни ценности, ЮНЕСКО обръща особено внимание на защитата на културното наследство в такива случаи като действията, които да бъдат предприети за осигуряването на тази защита, следва да бъдат обмислени и разработени в мирно време. Необходимостта от такъв текст се обосновава и позовавайки се на Бонската декларация за опазване на културното наследство от акции на терористични групировки и размирици, приета от Комитета за световно наследство на неговата 39-а сесия и изискванията на Втория протокол към Хагската конвенция. В тази връзка е необходимо Министерството на културата да бъде включено и като компетентна институция в точка 2, тъй като опазването на културни ценности е от неговите компетенции. Благодаря. БОЙКО БОРИСОВ: Приема се. Точка 6 Проект на Решение за приемане на дългосрочна инвестиционна политика на Държавния фонд за гарантиране устойчивост на държавната пенсионна система и на средносрочна стратегия за инвестиране на средствата на държавния фонд за гарантиране устойчивост на Държавната пенсионна система за периода 2018-2020 г. БОЙКО БОРИСОВ: Приема се. Точка 7 Проект на Решение за отпускане на персонални пенсии по Кодекса за социално осигуряване БОЙКО БОРИСОВ: Приема се. Точка 8 Проект на Решение за изключване на гори и земи от горския фонд поради промяна на предназначението им, представляващи поземлени имоти – публична държавна собственост, в гр. Созопол, община Созопол, област Бургас, за обект „Път ІІ-99 „Вариант Алепу“ – ІІ етап, от км 20+867 до км 29+327“ БОЙКО БОРИСОВ: Приема се. Точка 9 Проект на Решение за даване на съгласие за продажба на недвижим имот, собственост на „Холдинг Български държавни железници“ ЕАД – гр. София БОЙКО БОРИСОВ: Московски! ИВАЙЛО МОСКОВСКИ: Това е, ако си спомняте, господин премиер, една водна кула, дето направихме пътния проект в Димитровград. Сега я даваме на общината да си я облагородят и да си направят. Тя има историческа стойност за общината. БОЙКО БОРИСОВ: Приема се. Точка 10 Доклад за одобряване на резултатите от участието на Република България в заседанието на Съвета на Европейския съюз по икономически и финансови въпроси (ЕКОФИН), проведено на 10 октомври 2017 г. в Люксембург. БОЙКО БОРИСОВ: Приема се. Точка 11 Доклад за одобряване на резултатите от участието на Република България в заседанието на Съвета на Европейския съюз „Правосъдие и вътрешни работи“, формат „Правосъдие“, проведено на 12 и 13 октомври 2017 г. в Люксембург БОЙКО БОРИСОВ: Приема се. Точка 12 Доклад за одобряване на резултатите от участието на Република България в заседанието на Съвета на Европейския съюз по околна среда, проведено на 13 октомври 2017 г. в Люксембург БОЙКО БОРИСОВ: Приема се. Точка 13 Проект на Решение за създаване на Консултативен съвет по контрол и одит в публичния сектор БОЙКО БОРИСОВ: Приема се. Точка 14 Проект на Постановление за одобряване на допълнителни разходи/трансфери от резерва по чл. 1, ал. 2, раздел ІІ, т. 5.1 от Закона за държавния бюджет на Република България за 2017 г. за непредвидени и/или неотложни разходи за предотвратяване, овладяване и преодоляване на последиците от бедствия БОЙКО БОРИСОВ: Дончев! ТОМИСЛАВ ДОНЧЕВ: Уважаеми колеги, един милион лева, от които по бюджета на община Бургас 400 хиляди, а по бюджета на община Камено 600 хиляди. Това са само разходи за аварийни действия, свързани с разчистване на пътна мрежа, речни легла и дерета от наноси и дървесина, както и за неотложно възстановяване на увредени сгради и инфраструктурни обекти. След огледа на специализираните комисии и след предоставяне на информация ще се вземе решение каква друга помощ е необходима, основно свързана с публичната инфраструктура. Това е така наречена аварийна помощ, за да може двете общини да имат достатъчно средства да извършват разчистване и осигуряване на достъп. БИСЕР ПЕТКОВ: Господин премиер, уважаеми колеги, по принцип, получаващите социални помощи биха могли и би трябвало в рамките на 14 дни от месеца да полагат труд. Така че, това ще бъде проучено на териториите на общините, които са засегнати от наводнението. Искам да добавя към информацията на вицепремиера Дончев, че до края на петъчния ден са постъпили 200 заявления за отпускане на еднократна помощ на лица, които са пострадали от наводнението. Тези заявления своевременно се обработват от социалните дружби, от дирекциите „Социално подпомагане“, основно те са в Бургас и в Айтос, и тази седмица ще започне изплащането на тези еднократни помощи. БОЙКО БОРИСОВ: Добре, по най-бързия начин се организирай и вижте безработните, на които се плащат помощи, да се организират да помогнат по улиците, по дворовете на хората. Така или иначе държавата плаща толкова много пари, регионът е голям, може да се окаже съдействие. Свържи се с областния управител и се възползвайте от това да им помогнем на хората. Така и така дава държавата пари. Отделно са тези заявления. Просто с лопатите да помогнат. Освен доброволците, държавата плаща пари – да помогнат сега. Приема се. Точка 15 Проект на Решение за одобряване на проект на Закон за изменение и допълнение на Закона за данъка върху добавената стойност БОЙКО БОРИСОВ: Приема се. Точка 16 Проект на Решение за одобряване на позицията и състава на българската делегация за участие в Първото заседание на българо-унгарската Междуправителствена комисия за икономическо сътрудничество, което ще се проведе на 2 и 3 ноември 2017 г. в София БОЙКО БОРИСОВ: Приема се. Точка 17 Проект на Решение за одобряване на позицията и състава на българската делегация за участие в Седмата сесия на Междуправителствената българо-белоруска комисия за търговско-икономическо и научно-техническо сътрудничество, която ще се проведе от 8 до 10 ноември 2017 г. в Минск БОЙКО БОРИСОВ: Приема се. Точка 18 Проект на Решение за одобряване проект на Закон за бюджета на Националната здравноосигурителна каса за 2018 г. БОЙКО БОРИСОВ: Горанов! ВЛАДИСЛАВ ГОРАНОВ: Взимам думата изпреварващо, може би трябваше първо професорът да го докладва, но така или иначе приетият от Надзорния съвет на Националната здравноосигурителна каса проект на закон за бюджета на НЗОК за следващата година е в частично разминаване със закона за държавния бюджет в частта трансфери, тъй като Надзорният съвет на НЗОК предлага промени в Закона за здравното осигуряване, които предвиждат намаляване на трансферите от НЗОК по бюджета на Националната агенция за приходите, нещо, което е неприемливо и предлагам да приемем на вносител или да приемем с изменения, които Министерството на финансите като становище е изпратило до Министерство на здравеопазването. Надявам се, тук министърът на здравеопазването да ме подкрепи, имахме предварителна консултация в тази посока. Но от технологична гледна точка, понеже Законът за здравното осигуряване предвижда законопроектът за бюджета на Здравната каса да бъде внесен тук във вида, в който е гласуван от Надзорния съвет, тук е мястото да извършим тези промени. Иначе мисля, че министър Петров ще ме подкрепи, запознат е с това разминаване, което можем и е редно да изкоригираме днес. БОЙКО БОРИСОВ: Петров! НИКОЛАЙ ПЕТРОВ: Да, така е господин премиер. Подкрепям предложението на финансовия министър. БОЙКО БОРИСОВ: Приемаме точка 18 с направените корекции. Точка 19 Проект на Решение за изменение и допълнение на Решение №286 на Министерския съвет от 2017 г. за приемане на стандарти за делегираните от държавата дейности с натурални и стойностни показатели през 2018 г. БОЙКО БОРИСОВ: Приема се. Точка 20 Проект на Решение за одобряване на Стратегия за управление на държавния дълг за периода 2018-2020 г. БОЙКО БОРИСОВ: Приема се. Точка 21 Проект на Решение за определяне на необходимите мерки за премахване на опасността за човешкото здраве и околната среда, възникнали в резултат от бедствено положение на територията на регион за управление на отпадъците Бургас. БОЙКО БОРИСОВ: Димов! НЕНО ДИМОВ: Уважаеми господин премиер, уважаеми колеги, след случилото се в сряда миналата седмица, бяхме в непрекъсната връзка с кмета, всъщност събота бях и на проверка – депото, което е направено, модерното депо, събиращо отпадъците на девет общини, не може да бъде използвано, въпреки много бързите и адекватни действия на общината, която е затворила скъсаната дига. В момента има много компрометирани части от него и ще са необходими може би около 30 дни по предварителна оценка, за да се ремонтира и да влезе отново в експлоатация. Затова предлагаме да се отворят временни площадки за съхранение на отпадъците в общините Бургас, Карнобат, Несебър и Поморие, за да може да се предотврати задръстването на градовете с отпадъци, същевременно те да могат след това да бъдат транспортирани до депото и обработени по съответния начин, когато то отново влезе в експлоатация. На този етап, след срещата ми в събота с кмета, считаме, че 30 дни е достатъчно време, но ще видим какви са метеорологичните условия, ще следим ситуацията, за да вземем адекватните мерки. Благодаря. БОЙКО БОРИСОВ: Темата „газ/Добруджа“. Оставам с усещането, че, първо, хората си мислят, че става въпрос за шистов газ. Не знам кой какво им казва. Второ, да се правят проучвания или да се пуска концесия едва след като се убедят, че е сто процента незамърсяващо околната среда. Аз не знам, явно някак си е нарушена комуникацията в Генерал Тошево с вас, с местните наши дирекции? Или ги убедете, че това е добре, или го спирайте и не се занимавайте. Не може да си играят непрекъснато със страховете на хората. ТОМИСЛАВ ДОНЧЕВ: Освен това, досега има 900 сондажа в Добруджа, за пръв път става така истерия. БОЙКО БОРИСОВ: 900 сондажа има и няма замърсяване. Явно има нещо, което тревожи хората, или някой отива и им приказва – през този сондаж ще тръгнат да търсят шистов газ или ще правят някаква далавера – явно така се говори. Ако трябва, отидете, срещнете се с хората в Генерал Тошево и кажете – ето така ще изглежда, или така. Не искате? Като не искате, в края на краищата няма да се прави. Ние го правим в интерес на хората. Пак ще го кажа: Румъния внася по-малко от 10% газ от целия си обем, който използва. И ние викаме „На тях им е по-евтино“. А ние стоим и дори когато искаме да се убедим дали има или не, срещаме зверска съпротива. Иначе цъкаме с език как другите си добиват. Така че, Петкова и Димов, ако трябва отидете до там и я приключете темата. Слушам те. ТЕМЕНУЖКА ПЕТКОВА: Благодаря, господин премиер. Уважаеми колеги, в събота беше проведено обществено обсъждане в Генерал Тошево. Представители на Министерството на енергетиката отидоха на място. Нагласата на хората е била много негативна. Очевидно има някаква заблуда по отношение на самата технология за добива, а може би и самият инвеститор не е провел необходимата кампания, защото това по-скоро е ангажимент на инвеститора. Това, което може би е добре да знаят колегите, но там потенциалът, по първоначални геоложки проучвания, е доста добър. ВАЛЕРИ СИМЕОНОВ: Аз мисля, че трябва да вземем по-категорична позиция, въпреки че е непопулярна тази позиция, но в края на краищата в нашия случай става „вода гази – жаден ходи“. Ние не можем тук през целия мандат да се гънем пред „Газпром“ и пред платени организирани акции. Газ се добива и на други места в България и в света и няма никакви проблеми. БОЙКО БОРИСОВ: Димов! НЕНО ДИМОВ: По принцип, процедурата за оценка въздействието върху околната среда и специално обществените обсъждания са обсъждане между заинтересованите страни. Държавата в случая е арбитър. Не може институцията да застане на едната или на другата страна, по време на общественото обсъждане те не заемат страна. Страната е между този, който е изготвил доклада по ОВОС, нает от инвеститора, самият инвеститор и обществеността. Ако институциите заемат страна в този момент, те ще са предубедени и нормално ще бъдат обвинени, че то е горе-долу присъда, да поемеш предварително страна. От друга страна, става дума, доколкото съм се запознал с казуса, за съвсем конвенционален начин за добиване на газ, който е навсякъде. Аз в неделя бях в Каварна, те добиват по този начин газ и са газифицирани. По този начин се добива и вода, ако е необходимо, тоест той е съвсем конвенционален начин. Лошото е, от самото начало е пуснато отново за шистов газ, че се говори, въпреки че има мораториум на Народното събрание. Някой използва това, а хората на място явно не искат да направят разлика между двете, между шистовия газ и между конвенционалното добиване, което се разглежда в момента. БОЙКО БОРИСОВ: Добре, отрегулирайте го това, просто да се знае и ако е такова голямо находище, седнете говорете с населението като арбитри. Защото може да се направят много добри неща за региона, това са десетки милиарди евра, които ще влизат в бюджета индиректно. Може да се говори с тях и какво може да се направи за региона. Приемаме точката. Точка 22 Проект на Решение за одобряване проект на Закон за бюджета на държавното обществено осигуряване за 2018 г. БОЙКО БОРИСОВ: Приема се. Точка 23 Проект на Решение за предложение до Президента на Република България за издаване на Указ за освобождаване на извънредния и пълномощен посланик на Република България в Република Намибия, в Република Ботсуана, в Република Замбия и в Република Зимбабве и за назначаване на извънредния и пълномощен посланик на Република България в Република Южна Африка и за извънреден и пълномощен посланик на Република България в Република Намибия, в Република Ботсуана, в Република Зимбабве, в Република Замбия, в Република Ангола и в Кралство Лесото със седалище в гр. Претория, Република Южна Африка БОЙКО БОРИСОВ: Приема се. Точка 24 Проект на Решение за освобождаване и за назначаване на генерален консул на Република България в Дубай и Обединени арабски емирства БОЙКО БОРИСОВ: Приема се. Точка 25 Проект на Решение за предложение до Президента на Република България за назначаване на извънредния и пълномощен посланик на Република България в Република Куба и за извънреден и пълномощен посланик на Република България в Доминиканската република и в Ямайка, със седалище в Хавана, Република Куба БОЙКО БОРИСОВ: Приема се.", "date": "2017.11.04", "title": "Валери Симеонов: Да не правим излишни рискове с нови военни играчки (Стенограма)"}
{"url": "https://www.24chasa.bg/novini/article/6531907", "text": "Какъв пиар, Просто човещина, така кметът на Ямбол Георги Славов коментира пред   факта, че  \"Момчето е махало на много автомобили са махали и никой не е спрял. Първата кола, която е спряла е на премиера. По молба на премиера отидох в болницата, за да проверя какво е състоянието на пострадалите. Помолили са момчето да остане настрани, успокоили са го, извадили са другите момичета. Държаха се много мъжки и момичетата и момчето, но все пак си е шок\", каза още кметът. По думите му до към полунощ е проследил ситуацията и пострадалите са били под наблюдение, като едното момиче е било повече пострадало. Той коментира и обаждането на премиера. \"Все пак вечерта да ви звънне е изненадващо. Пък чисто човешки и макар че някой може да кажат, че е пиар. Не може да си представите колко пъти момчето каза \"Махах, махах, махах и никой не спря\". Чисто човешки е голям жест\", завърши кметът.", "date": "2017.11.04", "title": "Кметът на Ямбол за катастрофата, при която Борисов помогна: Какъв ПР?! Човещина"}
{"url": "https://www.24chasa.bg/novini/article/6531893", "text": "Имали сме на случай, при който в продължение на пет дни възрастна жена дава пари на телефонни измамници. Казали са ѝ, че се провежда акция на полицията\". Това заяви Златка Падинкова, началник сектор към ГД „Национална полиция” пред Нова тв. Тя допълни, че разкриваемостта на този тип престъпления от началото на годината до октормври е около 133 от 687 случая. Пападинкова обяви, че най-новата схема на телефонна измамници е съдействие на полицията, при извършване на акция за телефонни измами. Готовността на гражданите да съдействат на полицията ги прави лесна жертва. Тази схема е приплетена със заплахи, обясни Падинкова.", "date": "2017.11.04", "title": "МВР: Възрастна жена даваше пари на телефонни измамници 5 дни"}
{"url": "https://www.24chasa.bg/novini/article/6531948", "text": "Двама братя – на 11 и 14 години, изтръгнаха релефни букви от открития преди дни възрожденски кът в Девня, съобщиха от общината. Вандалското посегателство е извършено в сутрешните часове на 2 ноември – няма и ден след церемонията по откриването на шестте бюст-паметника. Изтръгнати са няколко букви от монументите на Христо Ботев, Панайот Волов и Георги Бенковски, както и от каменната инсталация с поантата на баладата „Хаджи Димитър“. Веднага след като е подаден сигнала, Община Девня и полицейското управление в града предприеха съвместни действия и успяха да установят кои са извършителите. Това са двама братя с инициали М.Г. и Г.Г., които са добре известни на МВР. Децата имат тежка житейска съдба. Майка им напуснала семейството отдавна, като за тях се грижила единствено бабата, която починала. Бащата на двете момчета е многократно осъждан за кражби и е алкохолно зависим. Пред органите на реда децата са направили пълни самопризнания и са изразили съжаление за стореното. Те отричат някой да ги е подстрекал да извършат вандалската проява. По-малкото момче свидетелства, че неговият брат е дал идеята да си откъртят буквички и да си ги занесат вкъщи. Впоследствие орнаментите са предадени на общината, първоначалния вид е възстановен напълно. Случаят е докладван на Общинската комисия за борба срещу противообществените прояви на малолетни и непълнолетни лица, която трябва да определи какви възпитателни мерки да наложи на децата.", "date": "2017.11.04", "title": "Малолетни братя поругаха възрожденския кът в Девня"}
{"url": "https://www.24chasa.bg/novini/article/6531954", "text": "Автобус бе заснет на любителско видео да кара с превишена скорост по натоварен път и да изпреварва в тунел на магистрала \"Тракия\", съобщи  \"Автобус на фирма \"Бойдеви\" около 8.00 ч. сутринта. Тунелът \"Траянови врата\" посока София. Превишена скорост + изпреварване в тунел! Поредният!\", пише зрителят на медията.    ", "date": "2017.11.04", "title": "Заснеха как автобус кара с бясна скорост в тунел на магистрала \"Тракия\" (Видео)"}
{"url": "https://www.24chasa.bg/novini/article/6532208", "text": "Израелски и американски физици доказаха, че в резултат на сливането на кварки се отделя до 10 пъти повече енергия, отколкото при процеса на термоядрен синтез, съобщи Лента, цитиран от БТА. До подобни изводи авторите на изследването стигнаха, като анализираха сливането на два бариона - частици, в състава на които влизат и кварки. Сформирането на тези частици, произтичащо от сливането на по-леки, е съпътствано от отделянето на голямо количество енергия. Тъй като кварките не са наблюдавани в свободно състояние, все още няма практическо приложение на откритието. Според учените, то потвърждава, че във Вселената съществуват устойчиви форми на екзотична материя.", "date": "2017.11.04", "title": "Учени откриха най-мощния източник на енергия"}
{"url": "https://www.24chasa.bg/novini/article/6532214", "text": "В ГЕРБ никога не са се водили разговори за коалиция с БСП, нито с ДПС. И за да спрат спекулациите на Конгреса на ГЕРБ на 26-ти ноември ще се вземе решение да не се прави такава коалиция, докато аз съм председател на партията. Това заяви министър-председателят и председател на ГЕРБ Бойко Борисов по време на регионалната политическа академия на МГЕРБ, която се провежда в хасковските Минерални бани. Той обясни, че БСП си разчистват сметките помежду си като се обвиняват, че една част от тях били за коалиция с ГЕРБ, съобщиха от пресцентъра на ПП ГЕРБ. “Ние не искаме такъв съюз. Вътрешната опозиция в БСП да си намери друго обяснение с кого е”, заяви Борисов. Той подчерта, че е предложил на втората след ГЕРБ партия да оглави парламента заради стабилността на държавата и предстоящото председателство на Съвета на ЕС. Премиерът коментира, че след изборите е дал възможност на Деница Златева да запази поста си, за да бъде държавата стабилна, въпреки че Лиляна Павлова я превъзхожда в пъти като министър. “Не сме искали никой да купуваме. Стана като приказката:”Ти мен за каква ме мислиш и ако ме мислиш за такава колко даваш? “  Премиерът посочи, че вот на доверие се внася с цел да се свали действащото правителство и парламент и да се предизвикат нови избори. “Как си представят “национално отговорните политици” от БСП, че ще изглежда България в очите на Европа със служебно правителство и в предизборна кампания по време на Председателството ни на Съвета на ЕС”, попита Бойко Борисов. Той бе категоричен, че това е безотговорно поведение от страна на опозицията и този вот няма да мине. Председателят на ГЕРБ коментира, че неслучайно има поговорка, че в ада само българския казан не го пазят дяволите, защото все някой има кой да дърпа другия надолу. Според Борисов трябва да покажем на Европа какви усилия полага България за Западните Балкани. “Аз си затраях за договора с Македония – защо не са го подписали, ако са работили толкова по споразумението. Много правителства са работили, но стана сега, защото сме направили всичко необходимо с МВнР. Целият ЕС излезе с позиции още в първите минути след като подписахме – Федерика Могерини, Доналд Туск, външните министри на Германия, Франция, САЩ... Всички те са очаквали от нас да поставим темата за перспективата на Балканите. И ние доказахме, че има политици които могат и така да мислят”, коментира премиерът. Той изтъкна и важността на изграждането на инфраструктура между София, Скопие, Солун и Белград. Премиерът се обяви категорично против езика на омразата, който започва да се възвръща между Обединени патриоти и ДПС. Той призова патриотите да си мерят приказките и заяви, че ДПС също трябва да проявяват максимална толерантност. “Винаги сме били за разбирателство, полагаме усилия различните етноси в България да живеят възможно най-добре и в разбирателство. Недопустимо е да се говори кой кого щял да стъпче. Може и с тези изказвания да се втвърдява електората и да се постига временен успех, но на Балканите по-страшно от това няма. Такава експлозия може да се получи, не забравяйте, че само преди 30 г. беше Възродителният процес”, акцентира Борисов. Според него в страната ни е щяла да избухне страшна гражданска война като в Косово, ако не е било НАТО. “Имаме толкова български мюсюлмани, няма разлика помежду ни, но някой иска да я прокара изкуствено. Трябва да четем историята и да бъдем внимателни с нея, защото се повтаря понякога и то в по-лош вариант”, заяви председателят на ГЕРБ пред младежите. Бойко Борисов бе категоричен, че в отношението си към другите партии ГЕРБ винаги отчита, че зад тях седят големи групи български избиратели. “Голяма част от българските мюсюлмани подкрепят ДПС, друга част са зад нас. Ние уважаваме тези, които са ги избрали. Не се обиждат Карадайъ и Симеонов, ГЕРБ или БСП, а всички, които са гласували за нас”, категоричен бе министър-председателят. Той заяви, че ГЕРБ трябва да продължи да бъде пример за етническа толерантност. “Инвестираме в смесените региони – във ВиК, обредни домове, пазари, спортни площадки, инфраструктура. Затова хората в тези региони ни вярват. В Минерални бани ДПС има 10 общински съветници, ГЕРБ има трима. Други партии тук няма”, коментира Борисов. Бойко Борисов бе категоричен, че ГЕРБ и държавата са в отлична кондиция. “Имаме 4% ръст на икономиката, дадохме 700 млн. повече за заплати, 1 млрд. за рехабилитация на училища, детски градини, ВиК, 165 млн. лева за армия и полиция. 120 млн. лева номинал за научни изследвания. Инвестираме в образование”, каза министър-председателят и коментира, че проектобюджетът за 2018 година е добър. Според Борисов алтернативният бюджет на БСП дава повече разходи, но без приходи. “С такава политика ще се счупи държавата. Ще се вдигнат дефицитите, докато свърши резерва”, заяви той.  Според премиера инвестициите в страната ни са достатъчно и догодина ръстът в икономиката може да достигне и 5-6 %. Бойко Борисов даде пример с инвестицията в АЕЦ “Белене” и договора, който все още не може да бъде развален, но продължава да определя цената на тока. “Тези, които продадоха ЕРП-тата някога, по-добре да ги бяха продали целите. Не се радвам на тези инвестиции никой не е доволен от тях. Водим арбитражи и дела с ЕРП-тата и може и да ни осъдят накрая. Защо се е стигнало дотам, защо са ги приватизирали? Трябва да помислим трябва ли да има давност на приватизацията”, коментира Борисов. Той обясни, че не е имало ГЕРБ, когато се е приватизирало. По думите му, тогава милиарди са погубени и откраднати. “Защо да има давност върху приватизацията. Който от ГЕРБ е нарушил правилата, си носи отговорността. Жестоко е, обвиняват ни, че не седим зад кадрите си. Но така показваме, че сме различни от БСП. Че сме по-добри”, заяви той и даде пример с допуснатите нередности при санирането по Националната програма за енергийна ефективност на няколко блока в страната. Според него виновните длъжностни лица или кметове трябва да си понесат отговорността. На въпрос на представител на ръководството на местната структура на ГЕРБ за кмета на Хасково Добри Беливанов и загубеното доверие към него от страна на партията Бойко Борисов отговори, че не се меси в избора на кметове и общински съветници, защото те се посочват пряко от структурите на ГЕРБ по места. Председателят на партията подчерта, че преди изборите за кмет областният координатор Делян Добрев и председателят на Националния предизборен щаб Цветан Цветанов са гарантирали, че кандидатурата на Беливанов за кмет е широко подкрепяна от структурите в Хасково. “Ясно е, че Добри Беливанов премина в друг отбор, но всеки трябва да си носи отговорността за решенията. Делян Добрев е сред най-умните хора в партията, въпреки това аз приех оставката му, защото трябва да се научи да носи отговорност. Но партията се съпротиви, Делян е много обичан в ГЕРБ. Трябва да си върнем позициите в Хасково като работим още по-усилено и спечелим убедително следващите местни избори тук. 140 млн са дадени за региона. Работете така, за да сте за пример”, обърна се Борисов към присъстващите. По думите му, това че решението на партията да не приеме оставката на Добрев е надделяло показва, че БСП е единствената еднолично лидерска партия. ", "date": "2017.11.04", "title": "Борисов: Докато съм председател на ГЕРБ, няма да има коалиция с БСП (Видео)"}
{"url": "https://www.24chasa.bg/novini/article/6532248", "text": "Като опит да се пренапише историята и явна провокация към България - така определи в сутрешния блок на ТВ Европа бившият служебен министър-председател Огнян Герджиков изявлението на говорителя на руското външно министерство. Мария Захарoва обяви, че съветската армия била спасила българските евреи по време на Втората световна война. \"Това е толкова очебийно несъстоятелно. Тя или няма представа от нещата или просто ни провокира. Не мога да си представя да има трета версия. Един сериозен човек, а тя би трябвало да е такъв, не може да си позволява така да говори абсолютни неистини, след като историята няма съмнение по това кой всъщност е спасил българските евреи. Най-малко това е съветската армия, най-малко\", каза Герджиков. Реакцията на българското външно министерство беше навременна и точна, смята Герджиков. И още- в студиото на Европа сутрин той потвърди, че вицепремиерите в служебния кабинет - Илко Семерджиев и Стефан Янев - са назначили одита на ВМА, но самият Герджиков не бил запознат с изводите от проверката. \"Няма нищо лошо да се назначават одити. Спомням си, че такъв одит имаше, но не бях в течение как се развиват нещата тогава. Аз не знаех, не бях в течение. Това, че човек е премиер, не може да знае всичко, което става по съответните министерства, съответните структури. Просто не е възможно. Така че знам, че беше назначен одит, но резултатите от одита, какво е ставало, какво не...?\", коментира той. Бившият служебен премиер не подкрепи искания от БСП и ДПС вот на недоверие към кабинета. \"Струва ми се, че в навечерието на нашето председателство на Съвета на Европейския съюз като че ли не е много удачно да се иска вот на недоверие. Това създава известно усещане за някаква нестабилност. Не че този вот ще мине, но ето, остават малко повече от месец, месец и половина, не бива такива трусове, или поне да го показваме по този начин пред Европа\", допълни Герджиков. Въпреки предстоящото председателство и липсата дори на математически шансове вотът на недоверие да мине, БСП, ДПС и воля започват разговори по него следващата седмица.", "date": "2017.11.04", "title": "Огнян Герджиков: Позицията на Русия за  българските евреи е провокация"}
{"url": "https://www.24chasa.bg/novini/article/6532292", "text": "Героите от Първа и Шеста софийска дивизия загинаха, за да осъществят завета на Левски – всички българи да живеят свободни. Това каза министърът на отбраната Красимир Каракачанов в тържественото си слово по време на военния ритуал в памет на загиналите герои от Първи и Шести софийски пехотен полк, който се състоя пред реставрираната скулптурна фигура на лъва от Мемориала в градината пред Националния дворец на културата, предава „Фокус“. В своята реч министър Каракачанов обясни, че с връщането на паметника там, където му е мястото, се възстановява една правда. „Онзи паметник, който беше унищожен и премахнат във времена на безродие - във времена, в които славните български войни за освобождение и обединение на поробените българи бяха наричани империалистически. Днес връщайки великия български лъв от стария паметник на своето място, ние възстановяваме част от онази несправедливост. Ако се вгледате в щита на лъва, ще стане ясно на всички – дори и такива, които по време на празници се срамят да излагат политическите си убеждения, за какво се бори българската армия и за какво воюваха и загиваха войниците. Войните на Първа и Шеста дивизия загинаха по полетата на Балканския полуостров не заради някакви политически убеждения на един или друг, не заради някакви идеологии, а загинаха, за да осъществяват завета на Левски, че ние българите искаме да живеем свободни. Няма друга война, в която в българския воин да е воювал по-храбро и да е жертвал живота си без страх, защото той е възпитан да положи костите си пред олтара на общоосвободителната идея. Дълго време в нашето общество се водеха спорове къде да бъде сложен този паметник, а днес се решава една несправедливост – сложен е там, където му е мястото. Да живее България и нека никога да не забравяме какво ни обединява, а то е нарисувано на щита на лъва“, каза министър Каракачанов.", "date": "2017.11.04", "title": "Каракачанов: С връщането на лъва от стария паметник възстановяваме една несправедливост"}
{"url": "https://www.24chasa.bg/novini/article/6532250", "text": "Един милион пчели загинаха, след като камион, превозващ кошерите им, претърпя катастрофа в Северна Калифорния, предаде Асошиейтед прес, цитирана от БТА. Произшествието е станало на магистрала номер 80 край град Обърн. Шофьорът на камиона се е опитал да убие скоростта, след като превозни средства пред него рядко намалили. Камионът се сблъскал с насип, като водачът му претърпял леки наранявания. По думите на пчеларя Нейтън Смит, тъй като инцидентът се случил през нощта и започнало да вали дъжд, било решено пчелите да бъдат убити със сапунена вода. По този начин се целяло да бъдат съкратени мъките им. Кошерите били транспортирани от щата Монтана в долината на Калифорния за опрашването на бадемови насаждения. Цената на пострадалите пчели възлиза на над 1 милион долара", "date": "2017.11.04", "title": "Камион с кошери се обърна в Калифорния, пчели за над 1 милион долара загинаха"}
{"url": "https://www.24chasa.bg/novini/article/6532354", "text": "Ливанският министър-председател Саад Харири най-неочаквано обяви днес оставката си, само година след като беше назначен, предаде Франс прес, цитирана от БТА. \"Обявявам оставката си от премиерския пост\", заяви Харири, който се намира в Саудитска Арабия, в изявление, излъчено от саудитската сателитна телевизия \"Ал Арабия\". Той обвини шиитското движение Хизбула и неговия съюзник Иран, че се опитват да се налагат в Ливан. Иран упражнява влияние върху съдбата на страните в района. Хизбула е маша на Иран не само в Ливан, но и в другите арабски страни, заяви Саад Харири. Той каза, че обстановката в Ливан напомня онази от времето, когато беше убит баща му Рафик Харири, и че се бои, че той също може да бъде убит, посочва Ройтерс. Рафик Харири - ливански премиер от 1992 до 1998 г. и от 2000 до 2004 г. - загина при атентат на 14 февруари 2005 г. Бейрут, припомня ТАСС. Четирима членове на Хизбула са обвинени за убийството, разтърсило Ливан. Представители на влиятелното въоръжено движение Хизбула има и в сегашното правителство. Тридесетчленният кабинет на Саад Харири до голяма степен успя да предпази страната от последиците от гражданската война в съседна Сирия, отбелязва Асошиейтед прес. Очаква се оставката да засили напрежението в Ливан, допълва агенцията.", "date": "2017.11.04", "title": "Премиерът на Ливан Саад Харири обяви, че \nподава оставка"}
{"url": "https://www.24chasa.bg/novini/article/6532365", "text": "Несериозно е да се правят спекулации със спасяването на българските евреи. Това каза министърът на отбраната Красимир Каракачанов пред журналисти след военния ритуал в памет на загиналите герои от Първи и Шести софийски пехотен полк на Първа Софийска държавна дивизия, който се състоя пред реставрираната скулптурна фигура на лъва от Мемориала в градината пред Националния дворец на културата, предава \"Фокус\". „Ако кажа, че ВМРО имат по-големи заслуги от Съветската армия за спасяването на българските евреи, ще бъда прав, защото това е историята. От инициативния комитет в Кюстендил през 1943 г. петимата видни граждани, които отиват при своя депутат Димитър Пешев и го ангажират с освобождаването на евреите, трима са членове на ВМРО. Истината е, че спасяването на българските евреи е дело на българския народ, защото българите имат вродена толерантност. Така че българският народ може да се гордее както със своите герои, загинали за родината, така и с този хуманен акт, с който нищо общо няма която и да е друга държава. Говорителката на руското външно министерство е много симпатична, но е пропуснала да прочете българската история по-задълбочено“, каза министъра.", "date": "2017.11.04", "title": "Каракачанов: Несериозно е да се спекулира със спасяването на българските евреи"}
