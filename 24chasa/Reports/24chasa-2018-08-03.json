{"url": "https://www.24chasa.bg/novini/article/6995479", "text": "Един палестинец бе убит от израелски войници при протести в ивицата Газа по протежение на границата с Израел днес, предадоха Асошиейтед прес и Ройтерс, като се позоваха на здравните власти в анклава. Загиналият е 25-годишен мъж, предаде БТА.  Пострадали са 220 палестинци, 90 от които са били простреляни с бойни куршуми. Най-малко 156 палестинци бяха убити от израелската армия за четири месеца протести в района на границата между ивицата Газа и Израел всеки петък. Един израелски войник бе застрелян от снайперист от анклава, припомня Ройтерс. Асошиейтед прес съобщи, че в днешния протест са участвали няколко лидери на Хамас в изгнание, които се завърнаха в ивицата Газа, за да участват в срещи на ръководството на ислямисткото движение, което контролира тази палестинска територия, на фона на преговори за договаряне на прекратяване на огъня с посредничеството на Египет. Израелски танк стреля днес по военен пост на Хамас, след като палестинци проникнаха за кратко в Израел и хвърлиха бомби, съобщи израелската армия. Тя уточни, че не е дала жертви. По нейни данни в протеста са участвали около 8000 палестинци.", "date": "2018.08.03", "title": "Един убит и 90 ранени палестинци при протести в ивицата Газа"}
{"url": "https://www.24chasa.bg/novini/article/6995299", "text": "Бандата на Димитър Желязков-Митьо Очите, която от 2010 г. насам присвоявала чужди бизнеси с рекет и побоища по морето, се състои от 8 мъже, сред които и общински съветник от Несебър, съобщи временната шефка на Специализираната прокуратура Даниела Начева. Въпреки че Митьо Очите е в неизвестност и е обявен за издирване, срещу него обвинение е повдигнато задочно. “Димитър Желязков ще бъде хванат. Ще го хванат. Знам, че това ви е по-интересно. но вие си нямате представа колко усилия струва това, което направихме”, коментира темата премиерът Бойко Борисов. Начева също обеща: “Той ще бъде изправен пред българския съд. Знаем къде е.” Освен Очите за издирване са обявени и други 2-ма уличени като част от бандата му - общинският съветник от Несебър Пейко Янков  ) и друг мъж, чието име от прокуратурата и МВР не назоваха. Той бил извън страната от 2-3 месеца. Според разследващите Очите е излязъл от България в понеделник, без да знае, че бандата му ще бъде атакувана в негово отсъствие. “Ако бяхме го изчакали, можеше да провалим операцията”, обясни прокурор Начева. По информация на “24 часа” Очите е заминал на воаяж в Гърция с любим човек. От прокуратурата В ранния следобед в петък снимката на боса бе публикувана на сайта на Интерпол с текст: “Издирван за участие в криминална организация, рекет и палежи, участие в организирана престъпна група и извършване на престъпления с цел печалба.” Прокурор Начева обясни, че бандата на Очите основно се е занимавала с изнудвания, палежи и побоища. Хората му заплашвали собственици на търговски дружества, които имали успешен бизнес по Южното Черноморие и най-вече в Слънчев бряг. Искали да им броят такса “спокойствие” всеки месец, за да ги оставят на мира. “Тези, които отказвали, насреща получавали палежи на автомобили, кафемашини и т.н.”, разказа Начева. Както “24 часа” писа, мераците на бандата на Очите били към бизнеси с погребални агенции, таксита, нощни заведения и други. През 2017 г. Очите казва пред кореспондента на “24 часа” в Бургас Тони Щилиянова, че се занимава само с охранителната си фирма “Аркус”. “Дъщеря ми Станислава и майка ми бяха викани в полицията за проверка на фирмите им за таксита. Но аз нямам отдавна има фирма”, добавя Очите. Станислава и приятелят ѝ също притежавали таксиметрова фирма. Тримата заедно с майка му имали по три коли в Слънчев бряг. Прокурорката Евгения Станкова, която разследва Очите, обясни, че в четвъртък в София, Бургас, Ямбол и Слънчев бряг са били претърсени 30 адреса. Намерени били общо 90 000 лева, за които се предполага, че са от престъпления. Освен това разследващите от ГДБОП и бургаската полиция се натъкнали и на 2 газови пистолета, преработени в бойни. В къщите на задържаните имало части за автомати и дрога, както и бронежилетка. Иззети били и три луксозни коли - В дома на общинския съветник от Несебър Пейко Янков имало банкова касета, пълна с 60 хил. лв. “Целта на групата е била да създаде регионален монопол на търговията с вендинг автомати, погребални и таксиметрови услуги”, каза зам.-шефът на ГДБОП Стефан Джолев. Засега жертвите на бандата са шестима, казаха от прокуратурата. Една от тях е Румяна Черкезова - собственик на погребална агенция в Бургас  . Ще проверяваме имущество и пари на всеки член от бандата, закани се прокурор Начева. В събота на 5-има от задържаните прокурор Станкова ще поиска постоянен арест от съда. Сред по-известните членове на бандата на Очите освен Пейко Янков са Йордан Въчев-Ларжа, Радослав Николов-Рачо, Венцислав Христов-Лавацата и Кольо Магарето. ДИМЧО РАЙКОВ Пейко Янков е син на бившия хотелиерски бос Митьо Янков, който бе разстрелян пред дома си през 2007 г. Той е втори мандат общински съветник в Несебър от групата на Либерален съюз. Янков-младши наследи от баща си Димитър, по прякор Императора, много хотели и казина в Слънчев бряг в активите на “Хермес груп”. Сред тях са хотел “Бургас”, “Созопол”, “Несебър”, “Тракия” и емблематичният “Хризантема”, от чийто жив плет през 2005 г. неизвестен стрелец улучи смъртоносно боса на ВИС Георги Илиев, отседнал в “Мултиплейса” на 100 м отсреща. Убиецът не бе разкрит. Легендата разказва, че навремето Димитър Желязков е започнал “кариерата си” като охранител в един от хотелите на Императора, но впоследствие общ бизнес публично не са имали. След разбиването на първата банда на Очите през април 2007 г. обаче тръгнаха слухове, че Янков бил доста притеснен заради засечени със СРС негови разговори с Очите. Синът му Пейко Янков пък бе забелязан в бургаската болница същата вечер след прострелването на Очите в заведението 4You на Божо Кравата в Слънчев бряг през 2016 г. “Днес имахме извънредна сесия, но не дойде. Не знам къде е, телефонът му е изключен. Всеки си носи отговорност за това, което прави, но лично аз не вярвам на това, което се пише по медиите за него. Много добър човек и на мравката път прави”, коментира шефът на Общинския съвет в Несебър Румен Кулев пред “24 часа”. На всяко 10-о число от месеца един от задържаните от бандата на Митьо Очите Данчо Ларжа получаваше от мен пари, които не е изработил – първо по 100 лв., а след това – по 150 лв. от всяко погребение, оплака се собственичка на погребална агенция “Авона” в Бургас пред Би Ти Ви. Румяна Черкезова разказва още, че когато отказала да работят заедно, започнали заплахи. В края на 2017 г. Черкезова и друга собственичка на погребална агенция Стефака Димитрова разказаха пред “24 часа”, че 9 г. плащали такса “спокойствие” - по 150 лв. на Данчо Ларжа. От близо 2 г. обаче собственичките на погребалните агенции се отделили и спрели да дават своята лепта на доскорошния си покровител. Първа изгоряла Стефка Димитрова, чиято катафалка бе подпалена през август 2017 г. Тогава огънят засегна и офиса на “Гея”, който се намира на входа на Гробищния парк. На 8 декември м.г. бе подпалена и катафалката на Черкезова. И двете жени тогава подозираха, че зад палежите стои Иван Пешиев, бивш служител на “Авона” и приближен на Ларжа. Той бе арестуван за 24 ч после го освободиха. ", "date": "2018.08.03", "title": "Общински съветник от Несебър - член на  бандата на Митьо Очите (Обзор)"}
{"url": "https://www.24chasa.bg/novini/article/6995475", "text": "Заподозреният за убийството на кардиолога на бившия президент на САЩ Джордж Буш-старши се е самоубил при опит да бъде задържан, предаде Асошиейтед прес, като се позова на полицията. Доктор Марк Хаускнехт бил застрелян в Хюстън, щата Тексас, на 20 юли, докато карал велосипед, от друг колоездач. Убиецът избягал, предаде БТА.  Впоследствие полицията идентифицира убиеца като Джоузеф Папас. Властите предполагат, че Папас е бил воден от мотив за отмъщение, тъй като майка му починала по време на операция, извършвана от кардиолога преди повече от 20 години. При опит да бъде задържан, заподозреният се самоубил с изстрел в главата. Папас бил с бронежилетка.", "date": "2018.08.03", "title": "Заподозреният за убийството на кардиолога \nна Буш-старши се самоуби"}
{"url": "https://www.24chasa.bg/novini/article/6995362", "text": "Решения за ТЕЛК вече ще се издават по нова скала, като всяка диагноза ще дава точно определен процент. Те ще се сумират, но са заложени условия, които ще орежат парите на 1/5 от българите с увреждания. Това следва от промените в Наредбата за медицинска експертиза, обнародвани вчера в “Държавен вестник”. Процентите за различните видове заболявания се заковават, за да се ограничи субективизмът на лекарите. При инфаркт на миокарда се запазват 80%. Завишени са процентите при някои злокачествени заболявания, като при карцином на щитовидната жлеза например се дават с 20% отгоре след 5-ата година. При няколко заболявания процентите се сумират и водещо е това, което дава най-голям процент инвалидност. Новото условие обаче е човекът да има над 80% увреждане вследствие на водещото заболяване, а второто и третото да дават над 51%. Това значи орязване на сегашните помощи на поне 100 хил. инвалиди, пресметнаха от организациите на хората с увреждания. Така при стенокардия вместо от 30 до 50% вече ще се дават фиксирани 40%, когато сърцето не може да поема достатъчно количество кръв, и 50%, ако не изпомпва. При сърдечна недостатъчност вместо досегашния диапазон от 0 до 10% се фиксира на 10 на сто. Националната експертна лекарска комисия вече ще има право да вика на повторен преглед инвалиди, в чиито телкове се е усъмнила. При разглеждане на жалби НЕЛК ще работи по документи, но при съмнения ще вика, включително за прегледи. Телковете вече ще се издават от ротационни комисии, а не от постоянни.", "date": "2018.08.03", "title": "ТЕЛК-ът става почти невъзможен"}
{"url": "https://www.24chasa.bg/novini/article/6995481", "text": "Еманюел Макрон и Тереза Мей преговарят за Брекзит във Франция. Премиерът на Великобритания отиде на гости на френския президент в замък на Лазурния бряг, недалеч от Сен Тропе, предаде NOVA.  Въпреки че и „Даунинг стрийт” 10, и Елисейският дворец подчертаха, че срещата няма статута на официални преговори, двамата лидери имат една основна тема на разговор. А именно как да бъдат ускорени преговорите за отделянето на Великобритания от Европейския съюз. Гостуването е по идея на Тереза Мей, която планира да проведе няколко лични срещи с европейски лидери.", "date": "2018.08.03", "title": "Мей и Макрон обсъждат Брекзит (Снимки)"}
{"url": "https://www.24chasa.bg/novini/article/6995428", "text": "Осемнайсетгодишна британка беше осъдена на най-малко 13 години затвор за това, че планирала нападение срещу Британския музей в Лондон, след като не успяла да осъществи желанието си да стане джихадистка булка в Сирия, предадоха световните агенции, цитирани от БТА.  През юни Сафаа Булар беше призната за виновна в подготвяне на терористични актове, заедно с по-голямата й сестра и майка им. Това беше първият случай на съставена изцяло от жени група, вдъхновена от организацията \"Ислямска държава\". Прокуратурата каза, че Булар планирала нападение с граната и огнестрелно оръжие в съобщения с по-възрастен от нея боец на \"Ислямска държава\" в Сирия, за когото се надявала да се омъжи. Той бил убит през 2017 г. Съдът заяви, че въпреки младостта си Булар е \"знаела какво върши и е действала с пълно съзнание\". Той я осъди на доживотен затвор - присъда, от която тя ще трябва да излежи най-малко 13 години. През юни по-голямата сестра на Сафаа, Ризлейн Булар, на 22 години, също получи доживотна присъда, като ще трябва да излежи най-малко 16 години в затвора, а майка им, Мина Дич - присъда от 11 години и 9 месеца затвор, припомня Ройтерс.", "date": "2018.08.03", "title": "Осъдиха млада британка 13 г. затвор за планиране на нападение срещу Британския музей"}
{"url": "https://www.24chasa.bg/novini/article/6995446", "text": "Пясъчна буря обхвана град Финикс, щата Аризона. Тя нанесе значителни материални щети, предаде  Силен вятър е изкоренил дървета. За кратко е спряно електричеството в града. Отменени са полети на летището. След пясъчната буря над Финикс се изсипа и проливен дъжд.                                                                                                                                                                                                                                                                                                                       ", "date": "2018.08.03", "title": "Пясъчна буря в щата Аризона"}
{"url": "https://www.24chasa.bg/novini/article/6995427", "text": "Дилър на пико бе задържан в Слънчев бряг с голямо количество от дрогата. Той бил закопчан при акция на криминалистите от Главна дирекция \"Национална полиция\" и колегите им от РУ-Несебър днес. Арестуваният Йонко е с дебело кримидосие. Той парадирал в курортното градче с познанството си с полицайка, по думите му, го пазела, разказаха ресторантьори, които били принудени да търпят дилъра да пласира в заведенията им. Двамата имат множество общи снимки във фейсбук. Йонко е задържан за 24 часа. Очаква се прокуратурата да му повдигне обвинения утре.", "date": "2018.08.03", "title": "Арестуваха дилър на пико, хвалел се, че полицайка му е гръб"}
{"url": "https://www.24chasa.bg/novini/article/6995380", "text": "“Епъл” записа исторически успех, като стана първата американска компания с пазарна капитализация над 1 трилион долара. Така тя стана най-скъпата компания в света. През 2007 г. е струвала 106 млрд. долара, припомня Би Би Си. Ако преди 10 години човек е инвестирал в нея 1000 долара, днес инвестициите му са се възвърнали 10 пъти, посочват експерти. Откакто пък са пуснати за първи път на борсата през 1980 г., акциите са поскъпнали 500 пъти. Създадено в гаража на основателя си Стив Джобс през 1976 г., сега дружеството бие по приходи брутния вътрешен продукт на страни като Португалия и Нова Зеландия. Гигантът “Епъл” мина чертата на 1 трилион, след като на борсите на 2 август акциите му поскъпнаха до 207,05 долара. Малко след това те паднаха на $ 206,6. От началото на годината акциите на компанията са поскъпнали с 22%. Всичко това се случи, след като на 31 юли бе публикуван отчетът за третото тримесечие на финансовата година, който се оказа значително по-оптимистичен от предвижданията. Оказа се, че чистата печалба на технологическия гигант е 11,52 млрд. долара - с 32% повече от същия период на миналата година. И макар да са били продадени по-малко смартфони, печалбата се е увеличила заради по-голямото търсене на по-скъпи продукти. Противно на очакванията най-скъпите айфони се оказали най-популярни и търсени. Това доведе до скок на котировките от 204 долара до 207,05, при което “Епъл” поскъпна над 1 трилион. Единствената друга компания в света, която е преминавала тази граница, е китайската “Петрочайна” през 2007 г. Само година по-късно обаче, в разгара на финансовата криза, тя вече струваше 5 пъти по-малко - 200 млрд. долара. Ръстът на печалбата на “Епъл” идва не само от продажбата на смартфони, но и от бизнес услугите на компанията. Те са ѝ донесли 9,5 млрд. долара. Тя взема процент от абонирането на потребителите за определени приложения, най-печелившите от които са “Нетликс” и себеподобните му. По думите на генералния директор Тим Кук търсенето на видеоприложения ще расте двойно всяка година. Още един източник на доходи е музикалното приложение “Епъл мюзик”, което вече има 50 млн. потребители. През третото тримесечие на финансовата година то е заело първо място в Северна Америка. За достигането на чертата от 1 трилион долара “Епъл” се конкурираше с “Амазон” и “Гугъл”. Има обаче опасения, че за разлика от конкурентите “Епъл” тепърва може да понесе сериозни загуби заради напрегнатите търговски отношения между САЩ и Китай. ", "date": "2018.08.03", "title": "“Епъл” мина исторически праг - струва $ 1 трилион (обзор)"}
{"url": "https://www.24chasa.bg/novini/article/6995451", "text": "Астронавтите, които първи ще извършат полети с космическите кораби „Дракон” и „Старлайнър” (CTS-100 Starliner), бяха оповестени на пресконференция в Центъра за космически полети „Джонсън” в Хюстън, Тексас, предаде NOVA.  Както заяви директорът на НАСА Джим Брайдънстайн, разработваният от компанията „Боинг” кораб „Старлайнър” ще бъде пилотиран от Ерик Боу и Крис Фъргюсън, които по-рано са извършвали полети с космически совалки, и от Никол Ман, за която предстоящият полет ще е първи. Първи пилотиран полет с кораба „Дракон” на компанията „Спейс Екс” ще извършат Боб Бенкън и Дъг Хърли. В групата на астронавтите, които ще извършат първи полети, са включени също Джон Касада, Сунита Уилямс и Виктор Глоувър. Първите полети на корабите са планирани за 2019 г.", "date": "2018.08.03", "title": "НАСА избра астронавтите, които ще летят с корабите на \"Боинг\" и \"Спейс Екс\""}
{"url": "https://www.24chasa.bg/novini/article/6995455", "text": "Товарният космически кораб \"Дракон\" на американската компания Спейс Екс (Space X) се разкачи успешно днес от Международната космическа станция (МКС), предаде ТАСС, цитирана от БТА.  Това се вижда на запис на официалната страница на МКС в Туитър. Корабът, изстрелян на 29 юни, се скачи с МКС на 2 юли. Той достави на станцията 2,7 тона полезен товар. Това бе 15-ата мисия на \"Дракон\" до МКС.", "date": "2018.08.03", "title": "Товарният космически кораб \"Дракон\" се \nразкачи от МКС"}
{"url": "https://www.24chasa.bg/novini/article/6995453", "text": "Бедственото положение в общините Куклен, Садово и Родопи в Пловдивска област ще остане в сила още пет дни, предаде  Дигата на река Чая бе укрепена в района на Катуница, където бяха залети земеделски площи за втори път в рамките на месец. Пада и нивото на реката, а прогнозите сочат, че няма да има дъждове в следващите дни. Щетите на стопаните ще бъдат установявани тепърва. От \"Напоителни системи\" уточниха, че около 3 километра е участъкът от дигата, който трябва да се обнови. Наложително е да се разчисти и коритото на реката, но за да започне всичко това освен финансиране, е нужен и по-дълъг период от сухо време, съобщи БНР. В Община Куклен остава затворен пътя за село Добралък, който е с пропаднали участъци. Засега е осигурено аварийно преминаване.", "date": "2018.08.03", "title": "Бедственото положение в Куклен, Садово и Родопи остава още пет дни"}
{"url": "https://www.24chasa.bg/novini/article/6995402", "text": "Над 5000 превозни средства минават на ден през ГКПП \"Дуранкулак\" и по тази причина, интензивността по първокласния път I-9 е изключително висока. «Обезпечаваме сигурността с налични сили, техника, автоматизирани технически средства за контрол на скоростта. Към момента нояма настъпили тежки пътни инциденти в този участък» - съобщи на заседание на областната комисия по безопасност на движението по пътищата главен инспектор Жулиян Минев, началник сектор „Пътна полиция“ към Областната дирекция на МВР – Добрич.И тази година има съвместни патрули с румънски служители на реда на границата, отбеляза той. Изключителна интензивност на движението има и по по второкласните пътища, най-вече път II-29 – в участъка на Добрич-Варна, където, според, данните на АПИ, на денонощие преминават 7600 МПС, допълни Минев. Според него, това може да е и повече от интензивността на магистрала „Хемус” в момента. „На този път също има технически средства за контрол” – добави той. Зам-кметът на Добрич Боян Коларов напомни, че в общите устройствени планове на общините Добрич и Добричка този път е включен като четирилентов скоростен, за което засега няма положителен отговор. „Въпреки засиления контрол и ползването на технически средства за контрол в област Добрич няма подобряване на безопасността на движение до момента и спрямо същия период на миналата година. Ззагиналите са с двама повече, ранените са с 9 по-малко.Нивото на травматизъм по пътищата, ако не се повишава, не намалява.” - съобщи още Минев. Той посочи още, че състоянието на пешеходните пътеки не е добро, особено в град Добрич – откъм маркировка, според изискванията, и осветление. Минев заяви, че не споделя желанието на кметове на села да правят повдигнати пешеходни пътеки на всяка цена по републиканските пътища.", "date": "2018.08.03", "title": "Над 5000 превозни средства влизат на ден през ГКПП \"Дуранкулак\""}
{"url": "https://www.24chasa.bg/novini/article/6995395", "text": "Министрите на външните работи на Северна и Южна Корея се срещнаха днес в Сингапур, където участват във форум в рамките на Асоциацията на държавите от Югоизточна Азия (АСЕАН), предаде ТАСС, цитирана от БТА.  \"Те обмениха откровено мнения по широк спектър обстоятелства след срещите на върха Северна Корея - Южна Корея и Северна Корея - САЩ\", заяви южнокорейски дипломат, цитиран от националната информационна агенция Йонхап. Срещата между севернокорейския външен министър И Йон-хо и южнокорейската му колега Кан Кьон-уа се състоя по време на тържествената вечеря за участниците във форума на АСЕАН. Двамата се ръкуват на снимка, разпространена от южнокорейското министерство на външните работи. По-рано днес севернокорейският външен министър се срещна и с японския си колега Таро Коно. На форума в Сингапур високопоставеният представител на режима в Пхенян призова за смекчаване на международните санкции срещу Северна Корея, предаде ТАСС, като се позова на японската агенция Киодо.", "date": "2018.08.03", "title": "Външните министри на двете Кореи се срещнаха в Сингапур"}
{"url": "https://www.24chasa.bg/novini/article/6995414", "text": "Македонският премиер Зоран Заев заяви днес, че ще подаде оставка, ако на предстоящия референдум за името на 30 септември има повече гласове \"против\", предаде агенция МИА, цитирана от БТА.  \"Добре е не само за държавата, но и за /опозиционната партия/ ВМРО-ДПМНЕ опозицията да призове гражданите да гласуват на референдума\", каза Заев в открито студио на ТВ1 в Охрид. Премиерът каза, че е предложил на лидерите на политическите партии, ако са за членство в ЕС и НАТО, да оставят настрана или на втори план партийните си интереси и да поставят на първо място държавата. Преди това Заев каза, че е предлагал на ВМРО-ДПМНЕ да влезе в правителството, за да подготвят заедно референдума, но опозиционната партия е отказала. Македонският парламент насрочи за 30 септември референдум с консултативен характер, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция /за преименуване на страната на Република Северна Македония/\".", "date": "2018.08.03", "title": "Македонският премиер ще подаде оставка, ако на референдума за името има повече гласове \"против\""}
{"url": "https://www.24chasa.bg/novini/article/6995417", "text": "Дискретно, без да вдига шум, българинът Николай Младенов се превърна в един от най-важните посредници в близкоизточния мирен процес. Така в. \"Йедиот ахронот\" започва публикацията си за специалния пратеник на ООН за израелско-палестинския въпрос, публикуван тази седмица и цитиран от    От февруари 2015 г. насам Младенов е поредният посредник, натоварен с тежката мисия да предотврати война между Израел и \"Хамас\" и да помогне да се вземе най-доброто решение за ивицата Газа. На фона на проблемите по оградата с Газа и предизвикващите пожари балони и хвърчила, пускани от палестинците, Младенов е централна фигура в усилията да се избегне кървав сблъсък. Поне в два случая те се увенчаха с успех - например на 20 юли, когато палестински снайперист уби сержант Авив Леви от израелските въоръжени сили на границата с Газа и армията започна бомбардировки в отговор. Тогава \"Хамас\" потърси Младенов и той поиска прекратяване на огъня, което към момента се спазва. В Израел надделява схващането, че Младенов е най-активният пратеник на ООН от години - сериозен комплимент от държава, която винаги е била изключително подозрителна към заемащия този пост, обикновено смятан от властите за пропалестинска фигура. Така се възприема и бившият български външен министър Младенов в началото на мандата му през 2015 г., а и предишният му опит в ООН е като специален представител за Ирак. И предшественикът му Робърт Сери е обект на критики и често е влизал в остри спорове с израелските власти - например с тогавашния външен министър и сегашен министър на отбраната Авигдор Либерман, поискал той да бъде отстранен след информация, че насочва катарски средства към \"Хамас\" зад гърба на Израел. За Младенов не бе лесно и с палестинците, тъй като Сери бе популярен сред тях години наред, но, изглежда, правилните врати се отвориха за него чрез одобрението на високопоставени палестински представители. Така новият пратеник бавно спечели доверието и на тяхната страна, пише \"Йедиот ахронот\". Свидетелство за уважението и от Израел, и от палестинците е фактът, че му е поверено управлението на средствата, които чужди държави даряват за Газа - управляващите, изглежда, вярват, че той няма да ги насочва към терористични цели. От своя страна в случай на повишено напрежение \"Хамас\" се обръща именно към него освен към Египет. Това същевременно не пречи на Младенов да критикува и двете страни - Израел за прекомерната употреба на сила, убийствата на деца и продължаващото изграждане на селища в Западния бряг, а \"Хамас\" - за ракетите и провокациите по оградата и агресията срещу Израел, на която международната общност не обръща достатъчно внимание. Както печели доверие обаче, Младенов така и успява да вбеси Израел - например с публикацията си в \"Туитър\" след убийството на 15-годишен младеж от израелски снайперист. Това доведе до истинска буря в социалните мрежи и протести заради \"едностранчивостта\" на пратеника, а партията на министъра, \"Израел - наш дом\", го попита кога ще публикува нещо и срещу \"Хамас\". Все пак то не промени факта, че Младенов и Либерман имат специална връзка от 1999 г. насам, а дипломатическото сближаване на България и Израел е по времето, когато Либерман е външен министър на страната си, а Младенов - заместник външен министър в София. И в Рамала палестинската власт невинаги се отнася с разбиране към специалния пратеник - особено откакто след топлия му прием обкръжението на президента Махмуд Абас разбра, че Младенов осуетява целите им за Газа. Младенов критикува публично санкциите, наложени от Абас на Газа. По-късно президентът на палестинската власт не подкрепи плана на ООН за ивицата, а това напоследък допълнително охлади отношенията им. Източник на \"Йедиот ахронот\" казва, че уговорките на Младенов са начин да бъде заобиколен Абас, когото той обвинява, че е довел до \"парализа\" всички опити да се реши проблемът с Газа. Освен това Младенов се зае със задача, с която Абас не пожела да се нагърби - да използва международните дарения, за да финансира проекти за електроснабдяване, канализация и други. Заедно с Египет и властите в Газа той работи по план за повишаване на заетостта (безработицата обхваща над 60% от населението в трудоспособна възраст), а и по процеса на прехвърляне на властта в ивицата към Палестинската автономия, който се забави с месеци. В Газа Младенов е считан за \"част от семейството\", пише вестникът - там той често се среща с лидера Исмаил Ханийе и високопоставени представители на \"Хамас\", а политическото ръководство на страната цени работата му. Израел смята, че Младенов е способен независимо от трудностите да намери решението за Газа, а действията му се приемат като положителна насока за атмосфера на надежда в Газа. Добри думи за него идват и от опозицията - интелигентен, фокусиран, енергичен човек, който разбира политиката. Ценят го и американците, а екипът на американския президент Доналд Тръмп за близкоизточния процес е в постоянен контакт с него. Той има и \"горещ телефон\" с Египет, често разговаря с ръководни фигури в израелските служби за сигурност, а наскоро се срещна с премиера Бенямин Нетаняху и министъра на образованието и диаспората Нафтали Бенет, лидер на религиозната партия \"Еврейски дом\" и един от най-яростните защитници на заселниците и на решение на израелско-палестинския конфликт, предполагащо създаване на палестинска държава. Представители на израелските и палестинските власти, които са в контакт с него, казват, че той се надява успехът му тук да му даде повече възможности и на международната сцена. Някои твърдят, че той гледа към поста върховен представител на ЕС във външната политика и сигурността или към друга важна роля в ООН. Междувременно той, изглежда, се справя добре и властите в Израел казват, че целият свят е готов да му повери задачата да намери решение на проблема в Газа - администрацията на Тръмп, страните от Залива и преди всичко най-важният играч, Египет. И \"Вашингтон пост\" в публикация за Младенов отбеляза, че администрацията на Тръмп остава встрани от процеса, докато той работи за мира. \"В последните месеци Младенов е човекът в центъра на усилията да се намали рискът от война между Израел и \"Хамас\"... в момент на скок в израелско-палестинското насилие, влошаващи се условия на живот в Газа и усилията на САЩ да играят традиционната роля на мирен посредник отслабват\", пише изданието. Вестникът припомня, че фактори в тази позиция на САЩ са решението да признае Ерусалим за столица на Израел и да спре финансирането за агенцията, която доставя помощи на две трети от 2 млн. население в Газа. Тези стъпки влошиха отношенията на Вашингтон с палестинците и подхващането на каквато и да било американска инициатива се оказва трудно. На този фон Младенов обяснява в разговора си с \"Вашингтон пост\", че работи с \"всички потенциални донори, но основните партньори са палестинската власт, Израел и Египет. Има само един план за Газа и това е планът, който имаме сега\". Той има предвид намирането на решение за Газа, помиряването между \"Хамас\" и \"Фатах\" и подобряване на живота в ивицата чрез инвестиции в инфраструктура, създаване на работни места и други. \"Различните участници мислят различни неща\", обяснява представителят на \"Хамас\" Гази Хамад. \"Но основният план, който мога да нарека с тази дума, е планът на Младенов. \"Хамас\" не възразява срещу никакви опити да се подобри животът в Газа. За да се случи това обаче, \"Хамас\" не би трябвало да плати никаква \"политическа цена\", казва Хамад.", "date": "2018.08.03", "title": "Как Николай Младенов стана ключов посредник между Израел и палестинците"}
{"url": "https://www.24chasa.bg/novini/article/6995216", "text": "Сръбският президент Александър Вучич публикува днес отворено писмо до сърбите в Косово, в което ги призовава да не се поддават на провокации и уверява, че докато е начело на Сърбия, тя няма да позволи организирано насилие над косовските сърби и техните светини, предаде Танюг. В писмото Вучич посочва, че утре изтича срокът, който Европейският съюз даде на косовските власти да приемат устав на Съюза на сръбските общини - задължение, което бе уговорено в рамките на диалога за нормализиране на отношенията между Белград и Прищина, воден с посредничеството на ЕС. Президентът изтъква, че очевидно 1930 дни след поемането на това задължение Прищина \"няма да си мръдне пръста\" да формира съюза. \"Скъпи сърби, моля ви във връзка с това да не предприемате нищо, което отделни албанци или представители на международната общност може да използват като оправдание за предприемане на някакви действия срещу вас\", призовава Вучич. Той добавя, че през последните дни властите в Косово, а и част от международната общност използват ситуацията да създават сред косовските сърби паника и недоверие към Сърбия \"с ежедневни заплахи и организирано разпространение на слухове\". Целта според Вучич е да разединят политическите представители на сърбите в Косово и да отслабят позициите на Сърбия в една деликатна фаза на преговорите Белград-Прищина. Вучич призовава сърбите в Косово да не се поддават на провокации, да реагират мирно, цивилизовано и достойно на всякакви предизвикателства, а Сърбия ще се постарае с политически методи да им гарантира сигурност и бъдеще в Косово. \"Опазването на мира в нашата южна област /Сърбия не признава независимостта на бившата си област Косово/ е първостепенна задача не само на Сърбия, но и на мисията КейФОР на НАТО, от които специално очаквам и изисквам да защитят мира, като предотвратят всеки евентуален опит от когото и да било, и под какъвто и да било предлог, да завземат и ви отнемат ВЕЦ Газиводе, трафостанция Валач или който и да е друг ключов обект на инфраструктурата, от който зависи вашето оцеляване\", пише Вучич в писмото. Накрая той обещава в името на бъдещето на сърбите в Косово Сърбия да продължи \"изключително по мирен начин\" да търси компромисно и всестранно решение за Косово.", "date": "2018.08.03", "title": "Вучич към сърбите в Косово: Няма да позволя организирано насилие срещу вас"}
{"url": "https://www.24chasa.bg/novini/article/6995242", "text": "І. МЕТЕОРОЛОГИЧНА ОБСТАНОВКА: На 04.08.2018 г. ще преобладава слънчево време, с временни увеличения на облачността, но валежи са малко вероятни. Ще духа слаб до умерен вятър от изток-североизток. Максималните температури ще са предимно между 29° и 34°, в София – около 29°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. АМ „Марица“: в неделя от 16 ч. до 20 ч. в посока Свиленград – АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград, като движението се пренасочва по път II-16 Ребърково – Своге – София; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област Бургас: Движението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. АМ „Хемус“: Област София: Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. Област Варна: Движението в участъка Повеляново – п.в. „Летище“ от км 407+000 до км 422+000 се осъществява с повишено внимание поради ръчно косене в банкети. Срок до 04.08.2018 г. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: Област София: Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. Област Перник: Движението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Видин: Движението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 30.10.2018 г. Област София: Забранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Област Стара Загора: Движението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. Движение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. Движението в участъка надлез Кирково - ГКПП Маказа в участъка от км 378+400 до км 378+700 се осъществява с повишено внимание поради строително ремонтни дейности. Срок до 10.08.2018 г. Движение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. Движението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. от км 298+300 до км 299+607 в участъка от бензиностанция Петрол до средата на пътен възел Хасково се осъществява в едно платно двупосочно. Активно е платното Пловдив-Свиленград с по една лента за посока. Затворено за движение е тангентата от Димитровград към Пловдив и ухото от Харманли към Хасково на пътен възел Хасково. Срок до 14.08.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път II-19: Движението по път II-19 с. Градево – разклон гр. Разлог в участъка от км 21+500 до км 24+800 е ограничено за всички МПС във връзка с провеждане на XV събор на народното творчество “Пирин пее – 2018 г.“. - Обходен маршрут за МПС до 3,5 т: по общински път BLG 3206 /път II-19 - х. Предел – Предела – м. Паланковото – м. Шипоко – път II-19 и обратно/. - МПС над 3,5 т се движат с пропускателен режим. Срок от 08:00 часа до 22:00 часа на 04.08.2018 г. и от 08:00 до 18:00 часа на 05.08.2018 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.12.2018 г. Път III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. Път III-6009:Движението по път III-6009 от км 9+100 до км 28+500 в участъка Изворище - Ахелой се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. Път III-9061:Движението по път III-9061 от км 0+000 до км 7+600 в участъка Оризаре - Слънчев бряг се извършва с повишено внимание поради косене на тревни площи.Организацията на движение е сигнализирана с пътни знаци.Срок до 10.08.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. Обходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се пренасочва по съществуващо ухo /стар път/ по път II-14. Движението се регулира с вертикална сигнализация. Срок до 17.11.2018 г. Ремонтни дейности: ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Обходен маршрут: По уличната мрежа на гр. Козлодуй Ограничението е сигнализирано с пътни знаци, съгласно проекта за временна организация. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. Път IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. - Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. - Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; Път III-6072: Движението по път III-6072 Граница Ловеч – Кръвеник – Стоките – Батошево - /Горна Росица – Гъбене/ с повишено внимание по от км 4+766 дo км 26+594 поради паднали клони и наноси по пътното платно, вследствие обилните дъждове. Срок до 05.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. Път III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. ОПУ-Кюстендил: Временно са въведени следните ограничения за движение на МПС: няма. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г. Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. Път ІІІ-623: Движението по път III-623 Бобов дол - Жедна при км 15+512 е ограничено поради изграждане на нов водосток. Участъкът е сигнализиран с пътни знаци. Обходен маршрут в посока Жедна: с. Бабино – с. Голяма фуча – с. Жедна; Обходен маршрут в посока Бобов дол: с. Жедна – с. Голяма фуча – с. Бабино – Бобов дол. Срок до 05.08.2018г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради – ремонтни дейности. Срок до 05.09.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. Път II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. Път III-3505: Движението по път III-3505 Казачево – Стефаново от км 3+900 до км 4+000 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.10.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. Обходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. Път III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. Обходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. Ремонтни дейности: Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІІ-34: Движението по път ІІІ-34 Плевен - Никопол в участъка Гривица - Коиловци от км 0+000 до км 13+000 се осъществява с повишено внимание поради машинно косене. Срок до 05.08.2018 г. Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-48: Движението по път ІІ-48 гр. Котел – с.Градец от км 43+060 до км 43+100 се осъществява с повишено внимание поради извършване на ремонтни дейности – укрепване на откоса. Движението се регулира с пътни знаци. Срок до 31.08.2018 г. Път ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС над 3,5 т поради пропаднал пътен участък. Участъкът е сигнализиран с пътни знаци. Срок до 06.08.2018 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. Път IІ-86: Движението по път IІ-86 Хвойна – Чепеларе, при км 64+100 (на 800 м от разклон за с. Забърдо в посока гр. Чепеларе) се осъществява в дясната лента, поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. Път IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. Път IІІ-866: Движението по път IІІ-866 Девин – Кричим при км 73+500 се осъществява в една пътна лента поради наводнен пътен участък. Участъкът е сигнализиран с пътни знаци. Срок до 06.08.2018 г. Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. ОПУ-Стара Загора: Временно са въведени следните ограничения за движение на МПС: Път II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Обходен маршрут: през гр. Нова Загора. Срок до 29.08.2018 г. Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Път III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. Обходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свoбодната лента съобразно създадената организация на движение. Срок до 04.08.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.03", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/6995294", "text": "Президентът на Хърватия Колинда Грабар Китарович награди с високи държавни отличия генералите Анте Готовина и Младен Маркач, ръководили операция Буря, с която на 4 и 5 август 1995 г. Хърватия си върна отцепени от сръбски сепаратисти територии, предаде агенция Хина, цитирани от БТА. Наградите на двамата генерали ще бъдат връчени официално на 5 август в Книн, където ще бъде чествана 23-годишнината от операция Буря. С тази операция Хърватия възвърна контрола си над завзетите от сръбски сепаратисти територии в централна и източна Хърватия. Операцията продължи четири дни и завърши с унищожаването на т.нар. Република Сръбска Краина. Операцията, която доведе до изселването на стотици хиляди сърби, се отбелязва ежегодно. Хърватия чества операцията като ден на победата, докато Сърбия смята Буря за военно престъпление, довело до изселването на повечето сърби, живеещи в Хърватия. Стотици загинаха по време на операцията. Готовина и Маркач бяха съдени за военни престъпления срещу цивилно сръбско население по време на операция Буря. Първата присъда на Международния трибунал в Хага бе 24 години затвор за Готовина и 18 години за Маркач. По-късно обаче Апелативната камара на трибунала ги освободи от отговорност и те бяха посрещнати в Хърватия като герои.", "date": "2018.08.03", "title": "Президентът на Хърватия награди генерали, съдени от международен трибунал"}
{"url": "https://www.24chasa.bg/novini/article/6995328", "text": "Социалната мрежа Фейсбук е блокирала профилите на румънци, които са коментирали и са категоризирали с една звезда (тоест \"лошо\") поведението на полицията в Букурещ по случая с румънец с отнети регистрационни номера на колата, съобщава информационният сайт Зиаре, цитиран от БТА. В понеделник Пътната полиция в Букурещ свали регистрационните номера на автомобил, регистриран в Швеция, защото номерът съдържаше само букви на латиница, които прочетени гласят: \"Да го д...ш, СДП\" (MUIEPSD). Пътната полиция задържа за кратко собственика на автомобила, конфискува номерата и отне шофьорската му книжка. Срещу мъжа бе образувано наказателно дело с мотив, че е шофирал автомобил, който няма право на движение в Румъния с тези регистрационни номера. Това провинение се наказва със затвор от шест месеца до две години или с глоба, уточнява информационният сайт Зиаре. Много румънци изразиха недоволството си от действията на полицията на официалната й страница във Фейсбук. Вчера полицията изтри секцията с критики във Фейсбук. По-късно профилите на много от румънците, критикували действията на полицаите и дали негативната оценка с една звезда, бяха блокирани. Фейсбук Европа пое днес вината за блокирането на профилите, като информира, че е станала грешка, съобщава информационният сайт Зиаре. \"Съжаляваме много за грешката. Профилите бяха блокирани заради грешка в нашата автоматична система и бяха възстановени възможно най-скоро, след като успяхме да проучим ситуацията. Съжаляваме за причиненото неудобство. Потвърждаваме, че след разследването бе установено, че блокирането е било резултат от грешка на нашата автоматична анти-спам система\", посочва Фейсбук.", "date": "2018.08.03", "title": "Фейсбук блокира профилите на \nрумънци, критикували полицията"}
{"url": "https://www.24chasa.bg/novini/article/6995341", "text": "Руският президент Владимир Путин назначи Сергей Баздникин за посланик на Русия в Македония, предаде ТАСС, цитирана от БТА. Указът за назначението на новия посланик бе публикуван днес заедно с друг указ, с който Путин освобождава от длъжност досегашния посланик Олег Шчербак. Причината за смяна на посланика не е посочена.", "date": "2018.08.03", "title": "Путин смени руския посланик в Македония"}
{"url": "https://www.24chasa.bg/novini/article/6995343", "text": "Най-малко 29 души бяха убити и 81 - ранени, при двойната самоубийствена атака в шиитска джамия в Източен Афганистан днес. Това съобщи Абдула Хасрат, говорител на губернатора на провинция Пактия, цитиран от ДПА и БТА.  Всички ранени, някои от които в тежко състояние, са настанени в болници, казаха регионалните здравни власти. Двама мъже, облечени в женски дрехи и въоръжени с пушки, влезли в джамия в град Гардиз по време на петъчната молитва. Те открили огън по молещите се, а след това детонирали носените от тях експлозиви, съобщи местната полиция. Засега никоя групировка не е поела отговорност за атаката. Талибаните заявиха, че нямат нищо общо с нападението. Шиитите в Афганистан често стават мишена на атаки от сунитската екстремистка групировка \"Ислямска държава\" (ИД), отбелязва ДПА. По думите на говорителя Хасрат в района около град Гардиз живеят около 200 шиитски семейства. Провинция Пактия, която е населявана предимно от пущуни, в продължение на години бе бастион на свързаната с талибаните групировка \"Хакани\", припомня ДПА. По данни на мисията на ООН в Афганистан през първите шест месеца на годината 115 цивилни са били убити и 251 са били ранени при нападения в страната, като отговорност за повечето от тях е поела ИД.", "date": "2018.08.03", "title": "Над сто убити и ранени при двойния бомбен атентат в шиитска джамия в Афганистан"}
{"url": "https://www.24chasa.bg/novini/article/6995357", "text": "Гръцкият министър на обществения ред Никос Тоскас подаде днес оставка след критики по негов адрес във връзка с \"неумелите действия\" на държавните институции при потушаването на смъртоносните горски пожари край Атина миналата седмица, предадоха Асошиейтед прес и ТАСС, цитирани от БТА. В съобщение на правителството се посочва, че оставката на Тоскас е била приета от премиера Алексис Ципрас. Двамата са се срещнали днес. На 23 юли пожар опустоши крайбрежното градче Мати, североизточно от Атина. Единайсет дни след пожара не е известен точният брой на загиналите, като следователите и противопожарната служба съобщават разминаващи се данни, отбелязва Асошиейтед прес. На 27 юли следователи обявиха, че са извършили аутопсия на останките на 86 души, а още един човек почина същия ден в болница. Три дни по-късно - на 30 юли, водолази на бреговата охрана откриха още едно тяло в морето, което би покачило броя на жертвите на 88. Противопожарната служба обаче, която трябва да предоставя официална информация за броя на загиналите, съобщи в четвъртък през нощта, че при пожара са загинали 87 души, като сред тях има две неидентифицирани жертви и четирима души, починали в болници. Нито следователите, нито противопожарната служба дават някакво обяснение за разминаването, посочва АП.                                                                                                                                                                                                                                                                                 ", "date": "2018.08.03", "title": "Гръцки министър подаде оставка заради пожарите"}
{"url": "https://www.24chasa.bg/novini/article/6995379", "text": "Турският президент Реджеп Тайип Ердоган представи днес 100-дневен план за действие на правителството, предаде Анадолската агенция, цитирана от БТА. Ердоган представи програмата, състояща се от 400 точки, в президентския дворец Бештепе, където присъстваха министри, високопоставени правителствени представители, високопоставени членове на управляващата Партия на справедливостта и развитието (ПСР). Президентът посочи, че планът за действие се отнася до сферите на енергетиката, отбраната, външната търговия, образованието, здравеопазването, селското стопанство и туризма. Той съобщи, че правителството планира да инвестира 46 милиарда турски лири за реализирането на 400 проекта. Той уточни, че 48 от тези 400 проекта са в сферата на отбранителната индустрия, тъй като основната цел на правителството е да сведе до нула зависимостта си от внос от други държави. Турция е изправена пред икономическа война. Но не се притеснявайте, ще спечелим тази война, както сме печелили и преди, каза още Ердоган. Той призова турските граждани да държат спестяванията си в турски лири.", "date": "2018.08.03", "title": "Ердоган представи 100-дневен план за действие на правителството"}
{"url": "https://www.24chasa.bg/novini/article/6995386", "text": "Изключително горещото време в Южна Корея е причинило смъртта на 35 човека от 23 юни, заяви днес службата Корейски центрове за контрол и предотвратяване на болестите, цитирана от ДПА. Жертвите са били на различна възраст, но всички са умрели от сърдечен удар, каза службата. Броят на жертвите е необичайно висок - той надхвърля този през същия период на миналата година поне три пъти, предаде БТА.  Около 2800 човека са лекувани от заболявания, свързани с високите температури, заяви службата. Корейският полуостров беше обхванат от силни летни горещини през юли след дъждовния сезон. В сряда в окръг Хончхон в Южна Корея бяха измерени 41 градуса по Целзий - най-високата температура в страната, откакто преди повече от сто години започва да се води статистика.", "date": "2018.08.03", "title": "Горещините в Южна Корея са взели \n35 жертви"}
{"url": "https://www.24chasa.bg/novini/article/6995376", "text": "Уникална късноантична гробница със стенописи е разкрита при ремонта на ул. “Московска” в София. Тя се намира в близост до църквата “Света София”. Това съобщи кметът на София Йорданка Фандъкова, която провери разкопките при площад “Света Неделя”. Засега стенописите могат да се датират към края на IV или началото на V век. “Голямата изненада е, че гробницата е много добре запазена. Тя е от класически тип с куполно застрояване с тухли. Още по-голямата изненада е, че има стенописи. Изключително рядко се намират гробници със стенописи. На мен са ми известни други пет случая, когато сме намирали обекти с подобна украса”, обясни зам.-кметът по култура доц. Тодор Чобанов. Стенописите са признак, че вероятно гробницата е на богата сердикийска фамилия, която е можела да си позволи да плати голяма сума пари, за да дойде майстор. Гробницата ще се експонира, а общината ще търси възможност посетителите да слизат на самия вход, за да се видят стенописите. През септември общината ще обяви конкурс за разкритие на находките на площад “Св. Неделя”. Идеята е там да стане пешеходно пространство и да се ракрие богата археология. Под площада се е намирала огромна сграда, над 50 м, с много помещения, сред които голяма тържествена зала с колони, магазини, заведения и ресторанти. В едно от помещенията има изключително добре съхранен хоросанов под, а две помещения са били отоплявани посредством хипокауст   Около средата на III век под пода на едно от помещенията ѝ е било укрито съкровище от 2976 сребърни монети. Събирани в продължение на почти 200 години, монетите са поставени в керамично гърне, върху което е издълбано името “Селвий Калист”. Досега археолозите са открили и останки от глинени съдове, злато, накити, стъклени топчета за игра и др. Една от интересните находки е медальонче с мидичка. През II-III век Сердика е било оживено място. Археолозите откриват дъно на лампичка с печат на производителя, който произхожда от района на днешна Либия. “Това показва, че са търгували чак до Северна Африка през морето”, обясни ръководителят на разкопките Веселка Кацарова. Освен със Северна Африка жителите на Сердика са търгували и с Мала Азия и Египет, за което също свидетелстват съдове с типичната за Римската империя украса “барботино”. Сердикийците са били и доста заможни, като дори са си поръчвали стриди за ядене от Егейско море.", "date": "2018.08.03", "title": "Откриха уникална  гробница в София (обзор)"}
{"url": "https://www.24chasa.bg/novini/article/6995433", "text": "Министерството на земеделието, храните и горите предприема мерки за отстраняване на установените пропуски, допуснати през периода 2015-2017 г., по отношение на контрола на биохраните и започва да актуализира нормативната уредба, свързана с тях, както и вътрешните си правила и процедури. Това са заявили от МЗГХ в хода на запознаването си с доклад на Сметната палата, който установи, че контролът върху биохраните и продуктите у нас не защитава добре интересите на потребителите. Докладът на одитната институция бе разпространен днес. Обект на проверката е периодът 2015-2017 г.", "date": "2018.08.03", "title": "Земеделското министерство актуализира наредбите за биохраните"}
{"url": "https://www.24chasa.bg/novini/article/6995373", "text": "Два смъртни случая от топлинен удар са регистрирани в Испания, където се засилва горещата вълна, предаде АФП. Първи жертви на рекордните горещини станаха 48-годишен нигериец, работник на пътен строеж край град Мурсия, и пенсионер на 78 г., поразен от жегата, докато копаел в зеленчуковата си градина, и починал по-късно в болница, сочат здравните служби. Аутопсия на тялото на работника показало, че причина за смъртта е топлинен удар, макар че е имало и съпътстващо заболяване - хипертония, което може да е допринесло за фаталния изход. Прогнозите на метеоролозите бяха, че петък ще е сред най-горещите това лято дни в Испания с температури от 40 градуса в Мадрид, 42 - в Севиля и Андалусия на юг, 43 в Касерес и 44 в Бадахос и Естремадура - на югозапад, допълва АФП. На осем места в Португалия също са измерени рекордно високи температури. Близо до град Абрантеш, североизточно от столицата Лисабон, в четвъртък са измерени 45,2 градуса по Целзий. В петък но в събота се очаква да достигнат 47°. В Лисабон е възможно температурата да мине 43 градуса - необичайно за разположената на море столица. Обявен е червен код, а спасителните служби, медицинският персонал и пожарникарите са готови да действат. За момента рекорда в Европа държи Атина с 48 градуса, измерени през 1977 г., но се очаква той да бъде подобрен с идващата от Африка гореща вълна. В 18 италиански града е обявено най-високо равнище на опасност заради адския пек. В застрашените райони влизат Рим, Милано, Венеция, Болоня, Верона, Генуа. Там температурите надхвърлят 40 градуса. Британският в. “Мирър” припомня, че Италия често е застигана от непосилни горещини и че между 2006 и 2016 г. близо 24 000 души са починали заради свързани с жегите здравни проблеми. Франция също преживява най-горещото си лято от 2006 г. В южния град Ним за първи път от години бяха регистрирани близо 40° на сянка. Един от най-опасните райони е долината на река Рона, където температурите са между 34 и 38 градуса. След кратко захлаждане термометрите и в Южна Англия пак удариха 33 градуса. Норвежките власти предупреждават водачите на МПС да се оглеждат за северни елени, подтикнати да търсят убежище в хладни тунели заради рекордните горещини в отдалечените северни райони на страната. “В Северна Норвегия от седмици е много горещо. Търсейки спасение от жегите, северни елени и овце се крият в хладни тунели и на сенчести места”, каза представител на пътната администрация. Норвежкият метеорологичен институт отчете в сряда във Финмарк - регион в Северния полярен кръг, обитаван от елени, температура от 31,2°. Горещините в района са толкова големи, че досега през годината са регистрирани 12 “тропически” нощи с температури над 20 градуса. Докато Западна Европа се топи в пека, Балканите все още са под знака на потопите и наводненията. В сръбския град Вране вилня голяма буря и заради придошлата Вранска река бе обявена извънредна ситуация, съобщи Танюг. Реката наводни много дворове, мазета и сутерени, повреди преградни стени и помощни постройки. Драматично бе положението в селището Горна чаршия. Гръм уби цяло стадо овце в село Врънчани в Централна Сърбия. От 26 породисти овце по случайност са оцелели само две. Силна гръмотевична буря връхлетя и Словения. Там мълния удари района на Велика планина и рани тежко един човек и по-леко други трима. ", "date": "2018.08.03", "title": "Жегата взе първи жертви - двама в Испания при 44° (обзор)"}
{"url": "https://www.24chasa.bg/novini/article/6995197", "text": "Хронично болен мъж почина до летище София. Човекът, който е над 50-годишен, работел в едно от халетата там. Около 13,30 ч му прилошало, паднал и починал на място близо до автобусна спирка. Линейката е отишла за минути, но мъжът вече бил починал. Той имал множество заболявания.                                ", "date": "2018.08.03", "title": "Хронично болен почина до автобусна спирка на летището в София"}
{"url": "https://www.24chasa.bg/novini/article/6995060", "text": "Св. Синод на Българската православна църква току-що излезе с обръщение, в което благодари на Бога, на народа и на Конституционния съд, който преди седмица отхвърли Истанбулската конвенция. \"24 часа\" публикува цялото послание на митрополитите: Слава на Бога за всичките Му благодеяния към българския народ! Благодарение на великия Божи промисъл чрез мъдростта и съвестта на мнозинството конституционни съдии, беше взето справедливо и конституционносъобразно решение за отхвърляне на добилата популярност т.нар. Истанбулска конвенция. Светият Синод на БПЦ-БП изрази своята категорична позиция против нейното приемане като противоречаща на православното учение за сътворението на мъжа и жената като Божий образ и подобие и като биологични същества, както и срещу въвеждането на понятия, несъвместими с българския обществен и правен ред. Св. Синод със свое решение призова да се отправя усърдна молитва към Пресвета Богородица в храмовете и манастирите в диоцеза на БПЦ- БП против приемането на този международен договор от Народното събрание. Съдът е дело Божие, но до справедливото решение се стигна чрез усилията, вдъхновението, съвестта и мъдростта на много хора – духовници, учени, общественици, журналисти, юристи, представители на държавни институции, на политици, на мнозинството от благочестивия български народ. Всички те, водени от нравствените устои на обществото, стремежа за съхраняване на държавността и защита на бъдещето на България – нашите деца, се обединиха и отстояваха несъгласието си с въвеждането чрез международен договор на понятия и идеология, несъвместими с традиционния християнски морал на българския народ. Изпълниха се думите на Сърцеведеца - Господ Иисус Христос, „дето са двама или трима събрани в Мое име, там съм Аз посред тях“ (Мат. 18: 20)! Когато просим от Бога помощ, следва и да му благодарим, за да не бъдем като онези десет прокажени, които просиха от Него милост и изцерение, но само един от тях се върна и благодари (Лук. 17:12 – 19). Затова и ние посрещаме с благодарност и радост Решението на Конституционния съд на Република България за обявяването като противоречаща на Конституцията така наречената Истанбулска Конвенция и благославяме да се отправи в храмовете и манастирите на БПЦ-БП в пределите на България и извън нея в дните на Богородичния пост, благодарствена молитва към Всемилостивия Бог след прочитането на молебния канон към Св. Богородица за благоденствието на българския народ.", "date": "2018.08.03", "title": "Църквата благодари на Бога, на народа и на КС за Истанбулската конвенция"}
{"url": "https://www.24chasa.bg/novini/article/6995059", "text": "Продължава ремонтът на носещите колони на виадукт „Коренишки дол“ при 36-ти км на АМ „Хемус“. Напредват и ремонтно-възстановителните работи на съоръжението при 33-ти км на магистралата, при входа на тръбата за София на тунел „Витиня“, съобщиха от пресцентъра на АПИ. Виадуктът „Коренишки дол“ - с дължина 481 м, е в експлоатация от 1986 г. и от тогава не е основно ремонтиран. Работи се по съоръжението в посока София. Ремонтът на носещите колони 3, 4, 5, и 6 продължава с възстановяване на бетоновото сечение на стълбове 4 и 5 и трябва да завърши в края на декември т.г. До тогава трафикът на леките и лекотоварни автомобили е пренасочен двупосочно в платното за Варна. Осигурени са по една лента за Варна и една за София. За повишаване информираността на пътуващите по автомагистралата са монтирани табели от двете страни на виадукт „Коренишки дол“, които указват, че е затруднено движението поради ремонт на колоните на виадукта. През последните две седмици е почистена бетоновата повърхност на колоната на стълб 4 и са ремонтирани вътрешните бетонови повърхности. Завършен е стоманобетоновият кожух на стълб 5. Изпълнени са проучвателни сондажи при стълбове 3 и 6. Напредват ремонтните работи и на виадукта при 33-ти км, с дължина 225 м, който е от 1984 г. В момента се извършва ремонт на съоръжението в платното за София, което се намира при входа на тръбата за София на тунел „Витиня“. Възстановени са всички носещи стълбове на виадукта. Строително-монтажните работи по конструкцията на пътното платно продължават със саниране на пътната плоча, тратоарните конзоли и дилатационните фуги на съоръжението. Цялостният ремонт на виадукта трябва да приключи до ноември 2018 г. До завършване на ремонтно-възстановителните работи лекият трафик е пренасочен двупосочно в платното за Варна. По време на ремонтните дейности по АМ „Хемус“ движението на тежкотоварните камиони над 12 тона е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва път II-16 София-Своге-Мездра през Искърското дефиле.", "date": "2018.08.03", "title": "Продължава ремонтът на носещите колони на виадукт „Коренишки дол“ (Снимки)"}
{"url": "https://www.24chasa.bg/novini/article/6995160", "text": "Президентът на САЩ Доналд Тръмп обясни в изявление, направено в Пенсилвания, че му се наложило да чака известно време, за да се срещне с британската кралица Елизабет II по време на визитата си във Великобритания в средата на юли, предава  .  „Поканиха ме на чай с кралицата. Тя е невероятна. Пристигнах 15 минути по-рано и я чаках заедно с охраната ѝ – прекрасни хора. Това е кралица, все пак. Можем да почакаме“, заяви Тръмп, цитиран от Sky News. Американският президент се похвали, че общуването с Елизабет II е било фантастично, а срещата продължила почти час вместо планираните 15 минути. По-рано медиите писаха, че Тръмп е закъснял за срещата с кралицата, което беше опровергано от Белия дом.", "date": "2018.08.03", "title": "Тръмп разказа колко е чакал за среща с Елизабет Втора (Снимки)"}
{"url": "https://www.24chasa.bg/novini/article/6994744", "text": "Тайнственото похищение на култовия котарак Бегемот, талисман на музея \"Михаил Булгаков\" в Москва, предизвика силни емоции сред руснаците, съобщава Франс прес. Повечето медии дадоха приоритет на новината за откраднатия котарак, като призоваха той да бъде открит и върнат в музея. Черният писан Бегемот живееше там от 2005 година. Той беше кръстен на името на гигантския котарак от романа на Булгаков \"Майстора и Маргарита\". Служителите на музея биха тревога, след като свидетели заявиха, че непознат човек напъхал котарака в сак и го отнесъл към най-близката метростанция, предаде БТА. Новината веднага беше разпространена от телевизионните канали, като предизвика тревога из цяла Москва. Петнадесет годишният Бегемот имаше статут на официален служител на музея и се радваше на огромна популярност сред посетителите. Те често си правеха снимки с него. Полицията беше задействана и след няколко часа блюстителите на реда откриха котарака край театър, недалеч от музея. Служителите благодариха за бързата реакция на органите на реда на страницата на музея във Фейсбук. Сега управата на музея възнамерява да оборудва четириногия талисман с каишка, снабдена с джипиес.", "date": "2018.08.03", "title": "Откраднаха култовия котарак Бегемот от музея \"Михаил Булгаков\""}
{"url": "https://www.24chasa.bg/novini/article/6994766", "text": "Руското външно министерство заяви днес, че според предварителното разследване тримата руски журналисти, убити тази седмица в Централноафриканската република (ЦАР), са станали жертва на нападатели, които са искали да ги ограбят, предаде Ройтерс. Властите на ЦАР в послание до руския външен министър Сергей Лавров обещаха да направят всичко възможно за залавяне на убийците, заяви днес говорителката на министерството на външните работи на Русия Мария Захарова, цитирана от ТАСС. По предварителна информация журналистите са се опитали да окажат съпротива на нападателите и са били застреляни, заяви Захарова, предава БТА. Според техния работодател журналистите са отишли в ЦАР, за да разследват дейността на руските наемници в страната. Руските инструктори се намират в ЦАР на напълно законна основа, а Русия съжалява, че тази информация грубо се изопачава, заяви Мария Захарова. \"Сега в ЦАР работят 175 руски инструктори, от които 5 военни и 170 цивилни. Руските специалисти са командировани в тази страна на напълно законна основа по молба на президента й, за оказване на съдействие за подготовката на централноафрикански военни\", отбеляза Захарова и добави: \"Основната задача на руските инструктори е обучение на местните военни за боравене с оръжието и техниката, доставени в ЦАР безвъзмездно от министерството на отбраната на Русия в края на януари - началото на февруари тази година. Не разбираме защо тази информация се изопачава толкова грубо\".", "date": "2018.08.03", "title": "Русия: Журналистите ни в ЦАР са били убити при грабеж"}
{"url": "https://www.24chasa.bg/novini/article/6994745", "text": "Сръбската полиция арестува 28 хърватски футболни фенове по подозрение за обир на бензиностанция, предаде Асошиейтед прес. Министърът на вътрешните работи Небойша Стефанович съобщи днес, че полицията е спряла около 400 фенове на Хайдук Сплит, които се връщали от България от квалификационен мач срещу Славия от Лига Европа. Полицията съобщи, че феновете носели палки, брадви и наркотици, предава БТА.  Стефанович каза, че 28 фенове могат да получат до 2 месеца затвор за \"дръзко и нападателно групово поведение\". Той добави, че членовете на групата са обвинени, че са откраднали бира, цигари и дребни играчки от бензиностанция близо до Белград вчера, докато пътували за мача в София. Местните медии публикуваха снимка на името на групата Торсида, написано на стената на бензиностанцията заедно със знака U, свързван с пронацисткото усташко движение в Хърватия от Втората световна война. Хайдук би Славия с 3:2.", "date": "2018.08.03", "title": "Арестуваха за обир 28 фенове на \"Хайдук\", връщащи се от мача със \"Славия\""}
{"url": "https://www.24chasa.bg/novini/article/6994768", "text": "Комисията за защита от дискриминация (КЗД) постанови в свое решение, че чрез разпоредбите на чл. 164б от Кодекса на труда и кореспондиращия му чл. 53а от Кодекса за социално осигуряване се допуска по-неблагоприятното третиране спрямо всички осиновители на деца над 5-годишна възраст, което представлява непряка дискриминация на основата на признака \"възраст\", съобщиха от институцията, цитирани от  . Производството е по преписка пред Комисията за защита от дискриминация, която, предвид оплакванията за дискриминация по признак \"възраст\", е разпределена за разглеждане в Пети специализиран постоянен заседателен състав на КЗД – Златина Дукова, Владимира Стоименова - Делийска, Петър Кичашки. КЗД препоръчва на министъра на труда и социалната политика и на Министерския съвет на Република България с оглед постигане на съответствие със законодателството за предотвратяване на дискриминация, да предприемат такива общи и специални мерки с оглед ангажиментите на Република България като страна по Конвенцията на ООН за правата на детето, с които да създадат условия за изравняване на възможностите на осиновителите на деца над 5 години с тези на осиновителите на деца на възраст под 5 години с оглед спазване висшите интереси на детето. Решението е обжалвано, допълват още от Комисията за защита от дискриминация.", "date": "2018.08.03", "title": "Осиновителите на деца над 5-годишна възраст били дискриминирани"}
{"url": "https://www.24chasa.bg/novini/article/6994774", "text": "Мобилен екип от Окръжна болница „Света Анна“ София осъществи успешна мисия за спасяването на живота на 14-годишно момче от Молдова, пострадало при тежък инцидент у нас. След падане в басейн в хотел близо до Варна, детето е било със счупени втори и трети шиен прешлен, мозъчен оток, тежко възпаление на белите дробове, счупени ребра, предаде . Родителите са пожелали момчето да бъде транспортирано спешно до Републиканска детска неврохиругическа клиника „Майка и дете“ в Кишинев. Те са избрали екип, който да поддържа живота му по време на целия полет от София до столицата на Молдова. В животоспасяващата мисия са участвали д-р Иван Желяпов и д-р Веселин Велчев - реаниматори-анестиолози от УМБАЛ „Св.Анна“ София.", "date": "2018.08.03", "title": "Мобилен лекарски екип спаси дете от Молдова след инцидент в басейн край Варна"}
{"url": "https://www.24chasa.bg/novini/article/6994773", "text": "Държавният секретар на САЩ Майк Помпейо похвали днес 10-членната Асоциация на държавите от Югоизточна Азия (АСЕАН), че подкрепя санкциите срещу Северна Корея и върховенството на закона в Южнококитайско море, предаде ДПА. Помпейо каза, че САЩ оценяват продължаващите усилия на държавите от АСЕАН в \"подкрепа на върховенството на закона в Южнокитайско море и за строгото прилагане на санкциите срещу Северна Корея\" във встъпителни думи преди срещата на външните министри на АСЕАН и САЩ, предаде БТА. Помпейо направи това изявление на фона на растяща загриженост за ангажимента на Пхенян към спазване на подписаното през юни споразумение със САЩ. В него Северна Корея обещава \"пълно, подлежащо на проверка и необратимо освобождаване на Корейския полуостров от ядрено оръжие\" в замяна на отменяне на икономическите и дипломатическите санкции. \"САЩ са тихоокеанска държава и продължават да играят важна роля в този регион. Стремим се и към задълбочаване на стратегическите отношения с АСЕАН\", каза Помпейо, цитиран от ТАСС. Той допълни, че Вашингтон разглежда страните от асоциацията като централни в новата концепция за Индийско-тихоокеанския регион\". Изявлението на Помпейо за върховенството на закона в Южнокитайско море беше предшествано от думите му в понеделник, когато той очерта виждането на правителството на Тръмп за \"свободен и отворен\" индийско-тихоокеански регион на Индо-тихоокеанския бизнес форум. Държавният секретар изтъкна, че САЩ никога \"няма да се стремят към господство в Южнокитайско море и \"ще се противопоставят на всяка държава, която го върши\". Според наблюдатели, това е намек към активността на Китай за предявяване на претенции към територии в спорните води. Китай изгради изкуствени острови и военни съоръжения в богатите на природни ресурси води, към които имат претенции също Малайзия, Филипините, Виетнам и Бруней. Първият китайски дипломат Ван И се срещна днес с колегата си Помпейо в Сингапур в кулоарите на регионалния форум, предаде Ройтерс. Преди началото на официалните разговори репортерите бяха изведени от помещението. В сряда президентът на САЩ Доналд Тръмп възложи на американските търговски представители да обмислят повишаване на митата до 25 процента от сегашните 10 върху китайския внос в САЩ, който е на стойност 200 милиарда долара. Тръмп, който обвинява Китай и други държави, че се възползват от САЩ в световната търговия, поиска Пекин да направи множество отстъпки за избягване на новите мита, които може да бъдат въведени на 5 септември, в седмиците след края на периода, когато може да има обсъждане по тях. Китай обаче не дава признаци, че ще се огъне под американския натиск. Първият китайски дипломат Ван заяви след разговорите с Помпейо, че Пекин е има интерес от уреждане на разногласията със САЩ на равноправна основа. Ван посочи, че двамата с Помпейо не са разговаряли в детайли по търговския спор, предаде ТАСС.", "date": "2018.08.03", "title": "Помпейо похвали Югоизточна Азия за позицията към КНДР и Южнокитайско море"}
{"url": "https://www.24chasa.bg/novini/article/6994786", "text": "Огнеборци се опитват да загасят пожар в германския национален парк Саксонска Швейцария, предаде ДПА. Облаци дим се издигат над района, който се намира до река Елба в източната провинция Саксония и където е прочутият Бастайски скален мост, предава БТА. Властите заявиха, че пожарът обхваща някои трудно достъпни места. Поради това огнеборците са подпомагани от планински спасители и катерачи. Пожарът е избухнал снощи. Засега не е ясно какво го е причинило. Огънят е обхванал площ около 4000 квадратни метра, но няма опасност за близкото курортно село Ратен. Няма данни за пострадали хора. През последните седмици Германия и други части на Европа бяха обхванати от гореща вълна, а горски пожари избухнаха също в Гърция и Швеция.", "date": "2018.08.03", "title": "Пожар бушува в национален парк в Германия"}
{"url": "https://www.24chasa.bg/novini/article/6994821", "text": "В разгара на сезона за бране на боровинки, който съвпадна с необичайно горещо лято в Швеция, властите наложиха забрана за палене на огън на открито, съобщиха от МВнР, цитирайки информация от посолството на България в Стокхолм. Местният бизнес разяснява забраната с брошури на езиците на държавите, от които предимно идват сезонните работници, заети в бране на боровинки, предава БТА.  -Пълна забрана за палене на огън. Забранено е да се приготвя храна в гората посредством палене на огън; -Пушачите трябва да загасят цигарите си в бутилка с вода; -Автомобили, които са се движили известно време и са загрели, не бива да паркират на места с висока растителност. Преди да заминат да берат боровинки в Швеция, българските граждани трябва да имат предвид следните важни неща: -Брането на боровинки се позволява в зависимост от публичното право на достъп, дори в големи мащаби и за търговски цели; -Забранено е брането на боровинки, плодове, зеленчуци и др. от дворове и ниви; -Брането на боровинки не трябва да създава неприятности на собствениците на земите; - Позволено е пренощуването в палатка на съответната земя за няколко вечери, стига да не се кършат клони, храсти, дървета и да не се замърсява с отпадъци; - Необходима е здравна осигуровка с пълно покритие на медицински разходи, която да е валидна за цялостния престой в Швеция; - Ако човек изпадне в беда, първата отговорна институция, която следва да му помогне, е общината, в която се намира в момента; - Важно е да се помни, че хора, които нямат намерение да търсят работа, нямат право на получаване на финансова подкрепа в дългосрочен план; Посолството на Република България в Стокхолм може да оказва съдействие на български граждани, изпаднали в затруднено положение в Швеция в рамките на своите законови правомощия, а именно: - Да осигурява актуална информация относно възможностите за завръщане в България; - Да осигурява информация за правото и условията за пребиваване, работа, обучение, социално и медицинско обслужване на български граждани в Швеция; - Да издава временен документ за завръщане в България в случай на увреждане, изгубване, отнемане или кражба на български документи за самоличност. Адресът на посолството ни в Швеция е Karlavаgen 29, 11431, Стокхолм. Консулската служба приема граждани от понеделник до петък между 10 и 12 часа. Сведения в работно време могат да се получат на +46 8 20 67 13, а при спешни случаи в извънработно време - на +46 707 797 155.", "date": "2018.08.03", "title": "Швеция забрани паленето на огън на открито"}
{"url": "https://www.24chasa.bg/novini/article/6994840", "text": "Действащият президент на Зимбабве Емерсън Мнангагва печели президентските избори, обяви рано тази сутрин централната избирателна комисия, съобщи БТА. Той побеждава кандидата на опозицията Нелсън Чамиса и така се утвърждава на поста, който преди това дълго време заемаше сваленият от власт лидер Робърт Мугабе. \"Съобщавам, че гласовете за Емерсън Мнангагва са повече от половината\", заяви на пресконференция днес в столицата Хараре председателят на ЦИК Присила Чигумба. Мнангагва получава 50,8 процента от гласовете, а Чамиса има 44,3 процента. \"Благодаря, Зимбабве!\", написа в Туитър Мнангагва, победилият кандидат на дългогодишната управляваща партия Африкански национален съюз на Зимбабве-Патриотичен фронт (ЗАНУ-ПФ). \"Макар на изборите да бяхме разделени, ние сме единни в своите мечти\", добави той. \"Това е ново начало. Да се обединим в мир, единство и любов, и заедно да построим ново Зимбабве за всички ни!\", заяви Мнангагва. Докато резултатите се оповестяваха по телевизията, говорител на Чамиса опита да произнесе реч, но беше апострофиран и освиркван от местни, които казваха, че искат да слушат ЦИК. Движението за демократични промени на Чамиса твърди, че резултатите са неверни. \"Не приемаме резултатите, това е изборна измама и утре ръководството ще даде пресконференция, на която ще изложи нашия план за действие\", заяви пред ДПА говорителят на ДДП Табита Кумало. След обявяването на резултатите тази сутрин столицата Хараре - където масово гласуваха за Чамиса - беше притихнала, с пусти улици и без следи от празненства. В града цареше неловко спокойствие, установило се след бруталните мерки на силите за сигурност срещу протестиращите предишния ден. \"Разочарован съм\", заяви пред ДПА шофьорът на такси Самюел Ника. \"Всички искаха промяна. (Мнангагва) е същият като Мугабе\", каза той. Няколко часа преди ЦИК да обяви резултатите, Чамиса даде импровизирана и предизвикателна пресконференция в Хараре. \"Няма как да приемем заблудите, измислиците и лъжите\", заяви 40-годишният Чамиса. Той добави, че за разлика от казаното от Мнангагва в публикация в Туитър, не преговаря с правителството. \"Те не протегнаха ръка - не може да манипулираш избори и после да използваш това като основа за взаимодействие\", заяви Чамиса. На въпрос какво ще направи, ако резултатите сочат победа за Мнангагва, Чамиса отговори: \"Ще направим много неща в рамките на конституцията\". Междувременно полицията заяви, че броят на загиналите след силовите действия срещу протестиращите привърженици на опозицията се е покачил от трима на шестима. Четиринайсет са ранени. \"Разследването ни установи и че загиналите са вече шестима, защото трима от пострадалите са издъхнали от раните си\", каза говорителката на полицията Чарити Чарамба. Насилието избухна, когато бяха изпратени военни да разпръснат привържениците на опозицията. В сряда те излязоха на протести, защото според тях изборите са били фалшифицирани. Разположени бронирани машини на армията, а войниците откриха огън с бойни патрони по тълпите. В понеделник зимбабвийците гласуваха за пръв път след края на почти 40-годишното управление на Мугабе. През ноември 94-годишният бивш президент беше свален от власт с безкръвен преврат и беше заменен от някогашния му приближен Мнангагва. Преди изборите Мугабе каза, че ще гласува за Чамиса поради начина, по който са се отнесли към него бившата му партия и дългогодишният му приятел Мнангагва, станал му впоследствие враг. По-известен със своето прозвище \"Крокодила\", 75-годишният Мнангагва обеща широки реформи и оздравяване на боледуващата икономика. Възстановяването на диалога със Запада и международните инвестиции зависят от това как ще бъде възприет изборният процес, а Мнангагва за пръв път от години допусна в страната отново да дойдат международни наблюдатели. Засега те отбелязват по-добра среда, отколкото при Мугабе, но изразиха редица безпокойства, като например пристрастно отношение на държавните медии и правителствени злоупотреби със средства. Мугабе участва в партизанската война срещу управлението на бялото малцинство, довела до независимостта на Зимбабве през 1980 г. Той подобри значително секторите на здравеопазването и образованието, но в началото на миналото десетилетие при изпълнението на спорната му програма за поземлена реформа се стигна до съсипване на икономиката, последвано от хиперинфлация. Зимбабве все още изпитва отчаяна нужда от пари, силно задлъжняла е и се шири безработица.", "date": "2018.08.03", "title": "\"Крокодила\" победи пастора от опозицията \nна исторически избори в Зимбабве"}
{"url": "https://www.24chasa.bg/novini/article/6994855", "text": "Това лято дните са дъждовни, но няма никакво значение, защото с тегленията в пунктовете на   греят лицата на всички печеливши. Играта   отново повдига настроението на играчите, като ги ощастливи с разкошни суми. Благовест Борисов печели  , докато е на почивка в Ахелой. На Мария Стефанова от Горна Оряховица обаче въобще не и се налага да ходи надалеч, за да се сдобие със същата сума. Тя прибавя към банковата си сметка  , докато отпива от сутрешното си кафе и следи тегленията на  . По   отнасят Христо Урумов от Благоевград и Любомир Станилов от Лозен. Стефан Маринов от Кирково записва срещу името си  , които си осигурява със залога от 1 лев. На   се радва и Васил Вълков от Правец, както и късметлия от Кюлевча. Разкошни петцифрени печалби от по   отпътуваха за Галата, Кърджали, Левски, Благоевград и Бенковски, където ги чакат гордите им притежатели. Почти колкото тях ще харчи и майстор на предвижданията от Глоджево. Отличникът познава 5 от 5 числа, и по този начин печели  . По идентичен начин играе и жител на Комунига. Той също преброява  . Две печалби по   паднаха в Русе и София, две по   в Кърджали и Панагюрище и още две по   в Перник и Борино. 7 от 7 числа със залог от 50 стотинки – това е печелившата стратегия, която са избрали играчи от Варна, Бургас и София. Те регистрират попадения от по  . 8 познати числа в играта носят по   на любители на   от Шумен и Димитровград. Тегленията на играта   можете да следите в пунктовете на   и онлайн на  .", "date": "2018.08.03", "title": "Купища печалби в „Евробет“!"}
{"url": "https://www.24chasa.bg/novini/article/6994815", "text": "Майката на терориста Осама бин Ладен - Алия Ганем, даде първото си интервю пред \"Гардиън\", предава немското издание \"Билд\". \"Животът ми беше много труден, защото той беше далече от мен. Беше много добро дете и много ме обичаше\", разказва Ганем. \"Промени се в университета, там се превърна в друг човек, мозъкът му беше промит. Винаги съм му казвала, че трябва да се отдръпне от тези хора, но той никога не ми казваше какво прави, много ме обичаше\", споделя майката на бин Ладен пред медията. \"Майка ми обвинява хората около него, тя много обичаше Осама. Познаваше го само в светлината на добрия син, а не като джихадист. При атентата на 11 септември още след 48 часа знаехме, че е негово дело\", разказва полубратът на Осама бин Ладен - Ахмед.", "date": "2018.08.03", "title": "Майката на Осама бин Ладен: Той беше добро дете, промени се в университета"}
{"url": "https://www.24chasa.bg/novini/article/6994853", "text": "Руският посланик в Северна Корея Александър Мацегора каза днес, че Москва не е нарушила санкциите на ООН, ограничаващи наемането на севернокорейски работници, и не е вкарвала нови работници от КНДР, предаде Ройтерс, като се позова на агенция Интерфакс. Американският в. \"Уолстрийт джърнъл\" съобщи вчера, че Русия допуска хиляди нови севернокорейски работници и дава нови разрешителни за работа, вероятно нарушавайки санкциите на ООН, предаде БТА. Според Мацегора всякакви нови разрешителни за работа, издадени на севернокорейски работници в Русия, се отнасят за работници, които вече са там и работят по силата на стари договори.", "date": "2018.08.03", "title": "Русия: Не сме нарушили ограниченията на ООН за севернокорейски работници"}
{"url": "https://www.24chasa.bg/novini/article/6994852", "text": "Окръжният съд в Добрич остави без уважение молбата на 19-годишен младеж от Генерал Тошево за изменение на наложената му на 1 юни т.г. мярка за неотклонение „задържане под стража”. Той е привлечен като обвиняем за това, че на 29 май т.г. в Генерал Тошево е държал с цел разпространение и разпространил чрез продажба високорисково наркотично вещество - марихуана, с тегло 0.77 грама. В съдебното заседание 19-годишният помоли за по-лека мярка за неотклонение, като увери, че няма намерение да се укрива. Неговият адвокат заяви, че от събраните по делото доказателства не би могло да се направи извода, че той е извършител на престъплението, в което е обвинен. Защитата представи документи, които удостоверяват, че 19-годишният е студент и призова съда да му даде шанс да продължи обучението си във втори курс. Представителят на прокуратурата определи като неоснователно искането за изменение на наложената мярка, като подчерта високата обществена опасност на престъплението, за което младежът е разследван. Окръжният съд, след като се запозна с материалите по досъдебно производство и след преценка на доводите на страните, счете, че не са настъпили нови обстоятелства, които да налагат изменение на първоначално наложената на младежа мярка за неотклонение. В мотивите си съдът посочва, че са налице достатъчно данни за неговата съпричастност към разследваното деяние, както и че съществува опасност той да извърши друго престъпление. Изявеното желание от задържания да продължи обучението си във висше учебно заведение не игнорира тази опасност, допълва в определението си съдът. Отбелязва се още, че за обвиняемия са представени лоши характеристични данни, както и че разследваното деянието е извършено в изпитателния срок на предходно негово условно осъждане. Воден от тези съображения и предвид факта, че задържането на лицето към настоящия момент е в рамките на разумните срокове, предвидени в закона, Окръжният съд потвърди първоначално наложената на 19-годишния най-тежка мярка за процесуална принуда. Определението подлежи на обжалване пред Апелативен съд - Варна в тридневен срок.", "date": "2018.08.03", "title": "19-годишен остава в ареста заради наркотици"}
{"url": "https://www.24chasa.bg/novini/article/6994803", "text": "\"Не очаквайте и от мен да галя козички\". Това заяви премиерът Бойко Борисов в отговор на въпрос на журналист за чумата по дребни преживни животни в Бургаско и Ямболско по време на откриване на разширението на транзитния газопровод с Турция . Той заяви, че му е жал за животните, но си има власти, които действат според закона и са си казали думата.  По-късно премиерът каза на турския енергиен министър Фатих Дьонмез: \"Не знам как е в Турция с журналистите, но тук е така - те питат каквато си искат и им се отговаря\", чу \"24 часа\".", "date": "2018.08.03", "title": "Борисов отказва да гали козички (Видео)"}
{"url": "https://www.24chasa.bg/novini/article/6994883", "text": "Русия определи днес обвиненията на САЩ за руска намеса в американския изборен процес като \"истерия\", която ги \"прави за смях\", а американското разузнаване обвини Москва, че продължава да се меси, предаде Франс прес. \"Тази истерия, която продължава вече две години около предполагаемата руска намеса, каквато никога не е имало, не само подкопава двустранните отношения, тя също прави за смях цялата американска политическа система\", каза говорителката на руската дипломация Мария Захарова на пресконференция, предаде БТА. Захарова направи това изявление в момент, когато няколко високопоставени американски служители - от началника на разузнаването до директора на ФБР, в четвъртък обвиниха Русия, че продължава опитите \"да отслабва и разделя\" САЩ. Заплахата е \"истинска. Тя продължава. Правим всичко възможно да имаме избори, на които американците да могат да имат доверие\", изтъкна ръководителят на разузнавателните служби Дан Коутс, няколко месеца преди междинните избори през ноември за една трета от местата в Сената и за цялата Камара на представителите. Американското разузнаване обвинява Русия в намеса в изборите за президент през 2016 г., довели на власт Доналд Тръмп. Тази предполагаема намеса стана обект на разследване в САЩ, осъдено от Тръмп като \"лов на вещици\". Руските власти многократно са отхвърляли твърдо тези обвинения.", "date": "2018.08.03", "title": "Москва: Обвиненията за руска намеса са истерия, която прави Вашингтон за смях"}
{"url": "https://www.24chasa.bg/novini/article/6994909", "text": "Части на силите на НАТО в Косово /КейФОР/ са прехвърлени в населеното главно със сърби Северно Косово заради опасност от дестабилизиране на ситуацията, пише днес сръбският в. \"Вечерне новости\", цитиран от ТАСС. В четвъртък КейФОР съобщи на официалната си страница във Фейсбук, че започва планирани учения. Според сръбския вестник обаче военните маневри са само прикритие за прехвърляне на части на мисията на север. Изданието посочва, че в близките 48 часа обстановката в Северно Косово може рязко да се влоши и затова КейФОР прехвърля част от четирихилядния си личен състав в община Вучитрън, а многобройна военна техника е блокирала за известно време пътя Прищина-Косовска Митровица. КейФОР е прехвърлил и друго оборудване с хеликоптери, предаде БТА. В. \"Вечерне новости\" по-рано писа за подготвяна военна операция \"Златна сабя\" на косовските албанци. Според източници на вестника от специалните служби целта на операцията била установяване на военен контрол над северната част на Косово, където живеят главно сърби. При това днес косовските медии съобщиха, че полицията със специална заповед е прекратила отпуските на всички свои служители. Сръбските анализатори свързват тези действия с поредното повишаване на напрежението заради трудно напредващите преговори за нормализиране на отношенията между Белград и Прищина. Бившата сръбска област Косово обяви независимост през 2008 г., която Сърбия не признава. Белград и Прищина водят диалог с посредничеството на ЕС за нормализиране на отношенията си.", "date": "2018.08.03", "title": "Прехвърлиха контингент на НАТО в Северно Косово заради риск от дестабилизиране на ситуацията"}
{"url": "https://www.24chasa.bg/novini/article/6994569", "text": "Стив Банън, бивш стратег на Доналд Тръмп, който е най-заслужилият за неговата победа на президентските избори в САЩ, твърди, че в новата геостратегическа обстановка Балканите биха могли да получат много по-важно място на световната сцена, съобщи Танюг, цитирана от БТА. Европа е много важна за президента Доналд Тръмп и очевидно е много важна за САЩ, заяви той в интервю за телевизията на босненската Република Сръбска РТРС. Той е на мнение, че Балканите ще се превърнат в много по-важно място на световната сцена, където в новата геостратегическа обстановка Китай, Иран и Турция формират един вид съюз. Когато става дума за Студената война, Бенън смята, че тя не е приключила. Смятам, че е много важно онова, което се случи в Хелзинки /срещата на президентите Тръмп и Владимир Путин - бел. ред/, то е позитивно, подчерта Банън. Предложението към Путин да посети Вашингтон е също позитивно, след което Путин покани президента Тръмп в Русия. Смятам, че това е начинът, по който трябва да се общува, посочи Банън. Джордж Сорос, по думите на Стив Банън, е \"бащата на всички злини\". Той твърди, че с милиарди долари американски пари Сорос се опитва да промени облика на Европа. Сорос е основал неправителствени организации, които са се свързали с леви медии, за да бъдат опозиция на популистките и националистически партии в Европа, заявил Банън, добавяйки, че целта е да бъде противовес на Сорос и неговите, както той смята, \"лоши намерения за Европа\". Смятам, че Джордж Сорос разпространява много негативно влияние в света. Смятам, че той направи много да навреди на Европа и цялата тази работа с мигрантите, отворените граници, което наистина навреди на тези страни, доведе до реакция в страни като Унгария, Австрия и Италия. Всичко това идва от инициативите, които задвижи Сорос, заяви Банън.", "date": "2018.08.03", "title": "Бивш стратег на Тръмп: Балканите биха могли да бъдат много по-важно място"}
{"url": "https://www.24chasa.bg/novini/article/6994559", "text": "Турция винаги ще използва правото си да отвърне на несправедливи търговски мерки, за да защити икономическите си интереси, заяви днес турското министерство на търговията, като добави, че турският стоманодобивен и железодобивен сектор не представляват заплаха за Съединените щати, предаде Ройтерс. Турция заяви през май, че ще наложи контрамерки на Съединените щати в отговор на тарифите за внос на стомана и алуминий, наложени от президента Доналд Тръмп, предаде БТА. На среща с представители на американски фирми турският министър на търговията Рухсар Пекджан призова САЩ да работят съвместно с Турция в добива на стомана и желязо, се посочва в съобщение на министерството.", "date": "2018.08.03", "title": "Турският министър на търговията: Запазваме правото си да отвърнем на несправедливи търговски мерки"}
{"url": "https://www.24chasa.bg/novini/article/6994584", "text": "Временно движението по път I-9 Бургас - Варна в участъка от разклон за Близнаци до Приселци се осъществява в една от трите ленти поради пътнотранспортно произшествие. Това съобщиха от пресцентъра на АПИ. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.03", "title": "Катастрофа ограничава движението по пътя Бургас - Варна"}
{"url": "https://www.24chasa.bg/novini/article/6994590", "text": "Четирима чужди граждани са задържани в районното управление в Кърджали след подаден сигнал за грабеж. По първоначални данни между 37-годишния потърпевш и един от чуждите граждани имало устна уговорка за транспортирането на автомобил от Германия срещу определена сума, съобщават от пресцентъра на МВР. При пристигането в Кърджали на паркинг пред голяма търговска верига около 10 часа вчера, първоначалната уговорка претърпяла промени и последвал спор за плащането на услугата. Чуждият гражданин призовал на помощ трима свои познати, а от кърджалиеца били прибрани златна гривна, часовник и пари. След сигнал за произшествието, двата автомобила на чуждите граждани били подадени на полицейските наряди за спиране и проверка, което се случило на територията на община Кирково. С полицейска мярка за 24 часа са задържани четирима мъже - на 21, 27, 29 и 42 години. Образувано е досъдебно производство по чл.198, ал.1 от Наказателния кодекс за грабеж и работата по случая продължава.", "date": "2018.08.03", "title": "Арестуваха четирима чужденци, откраднали злато, пари и часовник от кърджалиец"}
{"url": "https://www.24chasa.bg/novini/article/6994576", "text": "В 13,12 часа в петък премиерът Бойко Борисов и турският министър на енергетиката Фатих Дьонмез завъртяха крана на транзитния газопровод за Турция.  На откриването на така наречения лупинг - участъкът от Лозенец до Недялско, който е 20 км, присъства и министърът на енергетиката Теменужка Петкова.  Всъщност това бе неизградената част от втората тръба на транзитния газопровод за Турция. \"16 млрд кубически метра газ на година могат да тръгнат в двете посоки\", каза премиерът Борисов. Тези 20 км бяха построени от \"Главболгарстрой\" предсрочно и с 1 млн. лв. по-евтино, отколкото е по договор. Освен възможността за пренос на природен газ в двете посоки е увеличен и капацитетът на тръбата с 1,7 млрд. куб. м, в момента той е 14 млрд. куб. м на година. През 2017 г. \"Булгартрансгаз\" е пренесла към Турция 13 млрд. куб. м, каза шефът на компанията Владимир Малинов. Турският президент Реджеп Тайип Ердоган днес представя програмата си за управление, но той е казал на енергийния си министър да тръгва към България, тъй като проектът бил много важен. Борисов благодари на Ердоган за разбирането и заяви, че всъщност, докато другите говорели откъде и как ще минава газ, тихо и с много работа България си е обновила компресорните станции със супремодерни американски компресори и е довършила този участък. \"Така че държавата ни е готова да транзитира газ от втората тръба на \"Турски поток\" към Европа\". Турският енергиен министър  заяви, че България ще продължи да транзитира газ към Турция по трансбалканския газопровод, т.е. през Румъния и България към Турция, но може да транзитира и синьо гориво от Турция към Европа.  При завъртането на крана Борисов заяви, че оттук може да тласкаме газ към Солун и Белград. Той напомни, че преди няколко години в Анкара президентите Ердоган и Путин са заявили, че България ще загуби всичко. \"Ние обаче останахме верни приятели и парньори в най-трудни времена за Турция, на моменти с много малко приятели. С тиха, приятелска, добронамерена дипломация,\" припомни Борисов. След това премиерът припомни реакцията на Ердоган  - през България ще мине всичко, след което се замислил и казал: без мигрантите. Ние, като сериозни българи и работници, познавайки и историята, в това време усилено строяхме.  Първо построихме най-модерните и добри американски компресори, реверсивни, на всички станции, така че можем да получаваме газ от Турция, Азербайджан, Русия, от всичко, което идва от Южния газов коридор.  Това е 150 км действаща реверсивна система. \"Политически съм чувал мои колеги да говорят за интерконектори, за връзки, за доставки, бомбастични неща, успехи, фанфари. На практика - нула\", връща лентата Борисов. Днес отваряме крана и 16 млрд. кубика в двете посоки. Оставили сме си едни 11 км, но сме се подготвили, където да заустим цялата тази система с \"Турски поток\". Но няма да ги започваме,  докато не подпишем официално.Паралелно трябва да върви и интерконектора с Гърция, че иначе ще стане беля, заяви премиерът. Борисов благодари на строителите, които работили тихо и упорито. \"Сега, сред всички съседи на България, ние сме готови\", каза той. Тези допълнителни 15,7 млрд. куб. м. газ могат да влязат от Турция. Това е продължение на газа към Европа и  може да става през хъб \"Балкан\". Това са договорки, които направихме в Анкара и Москва за продължаване на доставките на \"Турски поток\" към Македония , Сърбия и Австрия, казя българския премиер. Турският министър на енергетиката каза на български \"Честито\" и поясни, че тази дума я е научил току що от българските си приятели, а премиерът заключи, че там където минават газопроводи и има ядрени централи никой не бомбардира и там има винаги мир.  След завъртането на крана  Борисов са обърна към турските си гости, сред които и ръководители на турската газова компания \"Боташ\", и им каза - сега да отидем да поработим.", "date": "2018.08.03", "title": "Борисов и турският енергиен министър завъртяха кран за 16 млрд куб. м газ в двете посоки (Видео, снимки)"}
{"url": "https://www.24chasa.bg/novini/article/6994588", "text": "Надзорният съвет на Националния осигурителен институт (НОИ) одобри нова наредба за прехвърлянето на втората пенсия от частните фондове в НОИ. До това се стигна, след като Върховният административен съд отмени старата наредба, съобщиха  За заместник-председател на Надзорния съвет от квотата на работодателите е избрана Румяна Георгиева от Конфедерацията на работодателите и индустриалците в България. Според данните на финансовото министерство от правилата са заинтересовани близо 2 400 000 хиляди души, които са родени след 31 декември 1959 година и които могат да упражняват правото си на свободен избор. Заради отмяната на досегашната наредба, в момента липсва подзаконова нормативна уредба, с която да се регламентира изборът за промяна на осигуряването им. Става въпрос за реда, по който осигурените в частен фонд прехвърлят средства от индивидуалните си партиди в държавния фонд \"Пенсии\". Кодексът за социално осигуряване регламентира правото на лицата да упражнят такъв избор за промяна на осигуряването си от универсален и професионален пенсионен фонд в държавния фонд. Липсата на ред за реализиране на това право лишава хората от възможността да се възползват от предвидените в закона права като последица от направения избор. Решението на съда е в сила от края на май и от тогава на практика няма действащи правила как да става прехвърлянето на средствата. До това решение се стигна след жалба на пенсионноосигурителни дружества срещу наредбата за реда за избор за осигуряване, внасяне и разпределяне на задължителните осигурителни вноски, вноските за фонд \"Гарантирани вземания на работниците и служителите\" и за обмена на информация. В жалбата се казваше, че спорният нормативен акт е приет при допуснати особено съществени процесуални нарушения. Върховният съд отмени документа в досегашния му вид. Съгласно Административно-процесуалния кодекс правните последици, възникнали от подзаконов нормативен акт, който е обявен за нищожен или е отменен, се уреждат служебно от компетентния орган в срок, който не е по-дълъг от три месеца от влизането в сила на съдебното решение.", "date": "2018.08.03", "title": "С нова наредба прехвърлят парите за втора пенсия от частните фондове в НОИ"}
{"url": "https://www.24chasa.bg/novini/article/6994591", "text": "Извършители на грабеж са задържали служители на Първо РУ. Вчера сутринта в полицията бил получен сигнал за нападение над двама младежи на улица \"Софроний Врачански\" от група от около 10-ма, съобщиха от пресцентъра на МВР. Извършителите отнели от 22-годишен чанта с лични документи, ключове и зарядно за мобилен телефон. Спътникът му на 21 години, също от Плевен, успял да избяга, но нападателите разкъсали тениската му. В резултат на проведените оперативно-издирвателни действия криминалистите установили и задържали извършителите - 18-годишен, двама 17-годишни, 14-годишен, и четиримата от Плевен. Всички вещи, обект на престъплението, са намерени на места, посочени от извършителите, като част от тях са частично обгорени. Уведомена е прокуратурата. Продължава работа по случая.", "date": "2018.08.03", "title": "8 момчета нападнаха други 2 в Плевен, за да ги оберат, задържани са"}
{"url": "https://www.24chasa.bg/novini/article/6994603", "text": "Двама мъже са задържани за хулиганство в Монтанско, съобщиха от пресцентъра на МВР. Вчера, около 16.30 часа, бил получен сигнал за мъж, намушкан с нож във Вършец. Изпратеният на мястото полицейски екип установил, че двама мъже влезли в двора на 39-годишен мъж и набили 33-годишен. При опит да защити нападнатия, на домакина са нанесени две порезни рани на дясната ръка в областта на лакътя. В резултат на проведените по горещи следи оперативно-издирвателни действия криминалистите установили и задържали извършителите, и двамата от Вършец, на 36 и 32 г. На местопроизшествието бил извършен оглед. По случая е образувано досъдебно производство по чл. 325, ал.1 от НК. Работата продължава.", "date": "2018.08.03", "title": "Двама влезли в къща във Вършец, ранили с нож собственика и набили госта му"}
{"url": "https://www.24chasa.bg/novini/article/6994613", "text": "Словенската полиция евакуира присъстващите на главната железопътна гара в Любляна и жителите на околните сгради заради оставена съмнителна чанта, съобщи МИА. Чантата била забелязана към 7 часа тази сутрин на железопътната гара, след което полицията блокирала целия район, предава БТА. На място пристигнали служители на специалните полицейски части, които проверили чантата и констатирали, че в нея има само дрехи и не представлява никаква опасност.", "date": "2018.08.03", "title": "Евакуираха жп гарата в Любляна заради съмнителна чанта"}
{"url": "https://www.24chasa.bg/novini/article/6994610", "text": "Бандата на Димитър Желязков - Митьо Очите се състои от 8 мъже, сред които и общински съветник от Несебър, каза шефката на спецпрокуратурата Даниела Начева. И уточни, че на всички уличени са повдигнати обвинения. , а заедно с него се търсят и общинският съветник, и друг член от групата. По неофициална информация името на общинаря е Пейо Янков. Прокурор Начева обясни, че бандата е действала от 2010 г. насам и основно се е занимавала с изнудвания, палежи и телесни повреди. Жертвите били собственици на  търговски дружества със сериозен бизнес. Според обвинението хората на Митьо Очите имали апетит към бизнеси с погребални агенции, таксита, нощни заведения и други. Имуществото на тези, които отказвали да платят такса \"спокойствие\" на групата, било подпалвано за отмъщение.  Наблюдаващият прокурор по делото Евгения Станкова каза, че вчера в София, Бургас, Ямбол и Слънчев бряг били претърсени 30 адреса, където били открити общо 90 000 лева, за които се предполага, че са от престъпления. Открити били и 2 газови пистолета, преработени в бойни. В дома на общинския съветник от Несебър имало банкова касета, пълна с 60 хил. лв. \"Целта на групата е била да създаде регионален монопол на търговията с автомати, погребални и таксиметрови услуги\", каза зам.-шефът на ГДБОП Стефан Джолев. Шефката на спецпрокуратурата категорично отрече, че Митьо Очите е знаел за операцията срещу бандата му и заради това да е избягал. \"Ние знаехме, че той напусна България в понеделник, но не можехме да спрем да работим и да провалим цялата операция, за да го изчакаме да се върне\", добави Начева и увери, че Митьо Очите ще бъде изправен пред български съд. Както \"24 часа\" писа, несебърският бос е заминал на воаяж с любим човек в Гърция.", "date": "2018.08.03", "title": "Общински съветник от Несебър в бандата на Митьо Очите, издирват го"}
{"url": "https://www.24chasa.bg/novini/article/6994639", "text": "Метеорологичната служба на Португалия съобщи, че на осем места са измерени рекордно високи температури, предаде Асошиейтед прес. Близо до град Абрантеш, североизточно от столицата Лисабон, вчера са измерени 45,2 градуса по Целзий, предаде БТА. Днес се очаква температурите в Португалия да се задържат около 45 градуса, а утре да достигнат до 47 градуса по Целзий. Най-високата температура в Португалия е измерена през 2003 г. - 47,4 градуса. Обявен е червен код, а спасителните служби, медицинският персонал и пожарникарите са готови да действат при необходимост.", "date": "2018.08.03", "title": "На 8 места в Португалия измериха рекордно високи температури - над 45 градуса"}
{"url": "https://www.24chasa.bg/novini/article/6994652", "text": "Албанската полиция приключи операция под кодовото име \"База\", когато откри в Тирана обект с оръжие и муниции, откъдето се снабдявали престъпни групи и отделни лица, съобщи МИА. В операцията били конфискувани три автоматични пушки модел 56, две полуавтоматични пушки, снайпери, бойни муниции с различен калибър и други видове огнестрелно и хладно оръжие. Арестуван е Рамазан А., на 64 години, жител на Тирана, който и преди е бил осъждан за неразрешено производство и притежание на оръжие и бойни муниции. Неговият дом бил превърнат в склад за снабдяване с оръжие и муниции на престъпни групи и отделни лица за извършване на криминална дейност, предава БТА.  В безредиците в Албания през пролетта на 1997 г. граждани разграбиха от военни складове над 700 различни оръжия и над 1,5 милиона патрона. Част от тях след това бяха прехвърлени контрабандно в съседни страни, най-много в Косово, както и в Македония. В страната бяха проведени акции за доброволно предаване на оръжието но част от него все още е в ръцете на албански граждани.", "date": "2018.08.03", "title": "Иззеха оръжия и муниции при спецоперация в Албания, има задържан"}
{"url": "https://www.24chasa.bg/novini/article/6994655", "text": "Напреженията между Вашингтон и Анкара изкачиха още едно стъпало с американското решение в сряда да наложи санкции на двама турски министри във връзка със задържането на пастор Андрю Брънсън. Турция се закле да отвърне. Този епизод изглежда апогей на двете години напрегнати отношения между двете съюзнички в НАТО. Ето основните точки, които ги разделят: Присъствието в САЩ от 1999 г. на турския проповедник Фетхуллах Гюлен вероятно е основната причина за гнева на Анкара. Турция обвинява бившия съюзник на президента Реджеп Тайип Ердоган, че е организирал опита за преврат на 15 юли 2016 г. и неуморно преследва привържениците му. Турция многократно е искала екстрадирането на Гюлен, който отрича всякаква намеса в неуспешния опит за преврат. До днес обаче исканията на Турция остават без отговор. \"Въпросът е има ли достатъчно ясни доказателства за личната намеса на Фетхуллах Гюлен?\", каза в края на юли високопоставен американски представител. Задържането в продължение на година и половина и след това поставянето под домашен арест на американския пастор Андрю Брънсън миналата седмица бе случаят, който взриви сегашната криза между Анкара и Вашингтон. Брънсън, който ръководи протестантска църква в Измир, е обвинен в шпионаж и че е действал в подкрепа на мрежата на Фетхуллах Гюлен, както и на Кюрдската работническа партия /ПКК/. Двете организации са смятани за терористични в Турция. Призовавайки за незабавното му освобождаване, Вашингтон заплаши Турция със санкции, след което в сряда вечерта изпълни заплахата си. Освен Брънсън, още двама местни служители на американски мисии в Турция са задържани и един е под домашен арест. През май бившият заместник генерален директор на турската държавна банка Халкбанк Мехмет Хакан Атила бе осъден от американски съд на 32 месеца затвор за банкова измама и конспирация в афера за милиарди долари. Той обжалва решението и Анкара остро протестира след присъдата. Аферата породи заплаха от колосална глоба срещу Халкбанк, перспектива, която безпокои турските власти. Турско-иранският бизнесмен Реза Зараб е в центъра на взривоопасната афера. По време на процеса той замеси в нея президента Ердоган и министри от турското правителство. Анкара нарече процеса \"заговор\", подготвен от Фетхуллах Гюлен. Турция непрестанно обвинява САЩ за подкрепата им за Силите за защита на народа /СЗН/ в Сирия, където се бори с групировката Ислямска държава. Анкара обаче смята тези сили за крило на ПКК, квалифицирана като \"терористична\" както от Турция, така и от САЩ. След първата офанзива през 2016 г. срещу кюрдските бойци и джихадистите, тази година Турция предприе операция за прогонване на СЗН от сирийския анклав Африн. Тя заплаши да разшири офанзивата към Манбидж, където са разположени американски войници. Анкара и Вашингтон обаче се споразумяха за \"пътна карта\", предвиждаща изтегляне на СЗН от Манбидж и въвеждане на смесени патрули. В началото на седмицата Турция заяви, че споразумението няма да бъде засегнато от сегашните напрежения. \"Не виждам как /пътната карта/ може да функционира с наложените на Турция санкции\", заяви обаче Аслъ Айдънташбаш, изследователка в Европейския съвет за международни отношения. Анкара и Москва си сътрудничат тясно по сирийския проблем, но главната причина за безпокойството на Вашингтон е сключеното споразумение за купуването от Турция на руски системи за противовъздушна защита С-400, несъвместими със системите на НАТО. Американският конгрес одобри в сряда бюджет, забраняващ на Пентагона да достави на Турция военен самолет Ф-35, докато Анкара не се ангажира да прекрати преговорите за купуване на С-400. Говорителят на президента Ердоган Ибрахим Калън заяви тази седмица, че Анкара има начини да предприеме юридически мерки, за да се противопостави на тази блокада.", "date": "2018.08.03", "title": "Един труден съюз: 5 точки на разногласия между Анкара и Вашингтон"}
{"url": "https://www.24chasa.bg/novini/article/6994182", "text": "На 3 август в Сингапур се състоя среща между членът на Държавния съвет и външен министър Уан И и върховния комисар на ЕС по външните работи и сигурността Федерика Могерини, предава По време на разговора им Уан И заяви, че на неотдавнашната среща „Китай – ЕС\" в Пекин двете страни са постигнали консенсус за защитата на многостранния търговски механизъм и противопоставяне на протекционизъм и унилатерализма. В настоящата несигурна и нестабилна международна обстановка, като два от стожерите на световния ред, Китай и ЕС трябва да засилят стратегическите контакти и сътрудничеството помежду си, да се обявят категорично в подкрепа на мултилатерализма и международните правила, тъй като това отговаря не само на техните интереси, но е от полза и за защитата на мира и стабилността на света.", "date": "2018.08.03", "title": "Уан И и Могерини обсъдиха предизвикателствата пред свободната търговия"}
{"url": "https://www.24chasa.bg/novini/article/6994669", "text": "Послание към онези в медиите, които продължават да наричат Доналд Тръмп \"популист\": не мисля, че тази дума означава това, което вие си мислите. Вярно е, че Тръмп все още, при определени поводи, се представя като човек, който отстоява интересите на редовите работещи американци срещу тези на елита. Струва ми се, че в известен смисъл прегръщането на белия национализъм дава глас на обикновените американци, които споделят неговия расизъм, но са се чувствали безпомощни да изразят предразсъдъците си публично. Но той управлява от година и половина - достатъчно време да го съдят по делата, а не по думите му. А неговото правителство е неумолимо антиработническо по всички линии. Тръмп е толкова популист, колкото е и набожен - което значи, че въобще не е. Да започнем с данъчната политика, където главното законодателно постижение на Тръмп е намаляване на данък, облагодетелстващо главно корпорациите - чиито данъчни постъпления внезапно спаднаха, и не е направил съвсем нищо, за да повиши възнагражденията. Данъчният план прави толкова малко за обикновените американци, че републиканците спряха да агитират за него. Въпреки това правителството лансира идеята (вероятно незаконна) да използва изпълнителни укази, за да намали данъците на богатите с още 100 милиарда. Има и политика в здравеопазването, където Тръмп, след като се провали в отменянето на Обамакеър - което щеше да е огромен удар по работническите семейства, вместо това се зае с кампания на саботаж, която вероятно е повишила допълнително вноските с около 20 процента в сравнение с това, което би трябвало да бъдат. Неизбежно, товарът от тези по-високи вноски пада най-мъчително върху семейства, които печелят съвсем малко над лимита, под който биха получавали помощи - или върху по-заможната част на работническата класа. Има и трудова политика, в която правителството на Тръмп се разгърна на много фронтове, за да се разправи с правилата, които защитаваха работниците от експлоатация, трудови злополуки и т.н. Но непосредствената политика не казва всичко. Трябва да погледнете и какви назначения прави Тръмп. Опрат ли нещата до политика, която засяга работниците, Тръмп е създал екип от негови стари познайници: почти всеки важен пост се дава на лобист или на човек със силни финансови връзки с промишлеността. Дотук работническите интереси въобще не са представени. А номинирането на Брет Кавано за Върховния съд заслужава специално внимание. Има много неща, които не знаем за Кавано, отчасти защото републиканците в Сената блокират исканията на демократите за повече информация. Но знаем, че той е рязко, изключително настроен срещу работниците - много по-вдясно от обичайното, доста по-вдясно дори от повечето републиканци. Най-известният пример за неговите радикални антиработнически възгледи е доводът му, че веригата от тематични увеселителни паркове \"СийУърлд\" не следва да понесе никаква отговорност след като косатка уби работничка, защото жертвата трябвало да знае какви са рисковете, когато е постъпила на работа. В досието му има още много антиработнически екстремизъм. Имайки предвид, че Кавано, ако бъде утвърден, ще е на поста дълго време, този екстремизъм е достатъчно основание за отхвърляне на номинацията му, особено като се прибави към подкрепата му за неограничена президентска власт и всичко останало, което е в досието му и което републиканците се опитват да скрият. Но защо Тръмп, самообявилият се защитник на американските работници, избира такъв човек? Защо върши нещата, които върши, за да нарани точно тези хора, които му поднесоха Белия дом? Не зная отговора, но мисля, че стандартното обяснение - че Тръмп, който е едновременно мързелив и върховно невеж за подробностите в политиката, несъзнателно беше запленен от правоверността на GOP (Grand Old Party, Републиканската партия, бел. прев.) - едновременно подценява президента и го прави да изглежда по-привлекателен, отколкото е. Като наблюдаваш Тръмп в действие, оставаш с впечатлението, че той знае много добре, че навлича беди на собствените си избиратели. Но той е човек, който обича да унижава другите по всевъзможни начини. И предполагам, че в действителност се наслаждава, наблюдавайки как привържениците му го следват, дори когато ги предава. Всъщност, понякога презрението му към работническа класа, която е неговата електорална база, излиза на показ. Помните ли \"Обичам слабо образованите\"? Помните ли хвалбата му, че може да гръмне някого на Пето авеню и да не загуби избиратели? Така или иначе, каквито и да са подбудите му, когато действа, Тръмп е обратното на популист. И, не, неговата търговска война не променя тази преценка. Уилям Маккинли, най-принципният президент от епохата на американския Златен век, който побеждава съперника си популист, също е бил протекционист. Нещо повече, търговската война на Тръмп се води по начин, който поражда максимална вреда за американските работници в замяна на минимални облаги. Макар да не е популист обаче, Тръмп е патологичен лъжец, най-нечестният човек, който някога е заемал висок пост в Америка. И твърдението му, че е на страната на работещите американци, е една от най-големите лъжи. Което ме връща към медийното използване на термина \"популист\". Когато описваш Тръмп с тази дума, на практика ставаш съучастник в лъжата му - особено, когато го правиш в контекста на предполагаемо обективно отразяване. Не бива да го правите. Може да описвате какво върши Тръмп, без да използвате думи, които му дават признание, без да му се полага. Той мами привържениците си; не трябва да му помагате в това. /БТА/", "date": "2018.08.03", "title": "Спрете да наричате Тръмп популист"}
{"url": "https://www.24chasa.bg/novini/article/6994682", "text": "Шведската полиция е критикувана и разследвана, след като нейни служители застреляха в центъра на Стокхолм 20-годишен мъж, страдащ от синдрома на Даун, предаде ДПА, цитирана от БТА. Мъжът, който страдал и от аутизъм, избягал вчера от апартамента на баща си и носел оръжие играчка. Полицията каза, че стрелбата е станала при \"заплашителна ситуация\" и че мъжът не се е подчинил на заповед да остави оръжието, което служителите на реда помислили за истинско. Прокурорът Мартин Тиден заяви, че във връзка със стрелбата се води разследване за възможно неправилно поведение. Най-малко двама полицаи са открили огън. Майката на мъжа каза по Шведското радио, че семейството е потресено и че синът й, който имал затруднения с говора, бил \"най-милият\". \"Той се шегуваше с хората и беше невероятно дружелюбен\", заяви тя. Елизабет Сандлунд от Шведската национална асоциация на хората с умствена недостатъчност, която е майка на момиче с подобно увреждане, каза, че е \"смаяна и потресена\" от случая. \"Знам колко спонтанни могат да бъдат тези младежи. Не е странно някой да реши да побегне с играчка посред нощ, дори да е дете в тяло на възрастен\", каза тя. Шефът на стокхолмската полиция Улф Йохансон заяви, че случаят е много трагичен, но не коментира разследването. Той обаче каза \"от опит\", че понякога за секунди трябва да се вземат много трудни решения при неясни и доста напрегнати ситуации за секунди. От началото на годината в Швеция са загинали шестима човека при полицейски стрелби.", "date": "2018.08.03", "title": "Разследват шведската полиция, униформени застреляли мъж със синдром на Даун"}
{"url": "https://www.24chasa.bg/novini/article/6994250", "text": "Чешки турист се е удавил на плажа край село Лозенец. Това съобщиха от пресцентъра на полицията в морския град. Инцидентът е станал на мидения плаж. Чешкият турист, който е на 45 години, е влязъл във водата при бурно море. Тялото му е изпратено в бургаската болница за аутопсия.                                                                                                                                                                                                                                                                                                                       ", "date": "2018.08.03", "title": "Чешки турист се е удавил на плажа край село Лозенец"}
{"url": "https://www.24chasa.bg/novini/article/6994266", "text": "Контрабандната стока била открита в товарен автомобил на излизане от страната ни Снощи, в 18.15 часа на ГКПП-Силистра, гранични полицаи поискали допълнителна проверка на товарен автомобил „ДАФ“ с румънска регистрация, който по документи превозвал платове. Камионът управлявал 32-годишен български гражданин, заедно с когото пътувал 34-годишен. В хода на проверката, в товарното отделение на камиона били открити 140 кашона, всеки с по 625 кутии цигари с чуждестранен бандеролен знак. Иззети са общо 87 500 кутии (1 750 000 къса) цигари без филтър с молдовски бандерол. Двамата мъже са задържани с полицейска мярка за срок до 24 часа. За случая е уведомена Окръжна прокуратура – Силистра, образувано е досъдебно производство за извършено престъпление по чл. 242, ал. 1 от НК. Работа продължава.", "date": "2018.08.03", "title": "Над 1 700 000 къса контрабандни цигари иззеха граничари на ГКПП – Силистра"}
{"url": "https://www.24chasa.bg/novini/article/6994256", "text": "Специални сили освободиха 61 затворници от контролиран от талибаните затвор в южната афганистанска провинция Хелманд, съобщи говорител на властите, цитиран от ДПА. Затворниците били освободени след операция снощи в окръг Каджаки. При мисията били убити най-малко двама бойци на талибаните. Затворниците били държани по различни обвинения, включително сътрудничество с властите с цел да бъдат шпионирани талибаните, както и неспазване на правилата на ислямистите, добави говорителят. Те били държани в лоши условия, не ги хранели нормално и често били изтезавани, предава БТА.  Те бяха прехвърлени във военен обект в Хелманд и по-късно днес ще се върнат при семействата си. През последните три месеца от талибански затвори бяха освободени над 350 затворници, заяви говорителят. Според последния доклад на американския специален главен инспектор за възстановяването на Афганистан бунтовниците контролират девет от 14-те окръга на Хелманд, както и 56 процента от населението.", "date": "2018.08.03", "title": "Освободиха 61 затворници от талибански затвор в Южен Афганистан"}
{"url": "https://www.24chasa.bg/novini/article/6994267", "text": "Двете специализирани операции са проведени от служители на ГПУ Златарево и ГПУ Петрич на 1 август. В хода на действията са извършени проверки в землището на с. Драгуш, общ. Петрич, и в местността “Стария път”, землището на петричкото с. Коларово. При двете акции са установени канабисови насаждения - общо 203 растения с височина между 160 и 250 см и сумарно тегло 442,57 килограма, дали положителна реакция на канабис при полевия наркотест. Взети са представителни проби, останалите растения са унищожени на място в присъствието на комисия. За случаите е уведомена Районна прокуратура - Петрич и са образувани две досъдебни производства.", "date": "2018.08.03", "title": "Откриха над 200 стръка канабис в ниви в Петричко"}
{"url": "https://www.24chasa.bg/novini/article/6994279", "text": "Две жени са леко пострадали, след като пътнически влак дерайлира в централна Гърция тази сутрин, съобщава АНА-МПА. Влакът, пътуващ от град Лианоклади за Стилида, се блъснал в сграда на железопътната компания, докато влизал в гарата на град Лариса, предаде БТА. Една от пострадалите жени, която е служителка на гръцката железопътна компания ОСЕ, била заклещена в смачкания вагон и се наложило да бъде спасявана от екип на пожарната служба. И двете жени са хоспитализирани след инцидента. Няма информация колко души са пътували във влака.", "date": "2018.08.03", "title": "Влак дерайлира в Гърция, 2 жени са ранени"}
{"url": "https://www.24chasa.bg/novini/article/6994282", "text": "Папа Франциск написа на ръка кратко послание до Луиз Инасио Лула да Силва на страница в сборник с интервюта на бившия бразилски президент, който е в затвора по обвинения в корупция. Това съобщи службата за връзки с обществеността на бившия лидер, предаде Франс прес. \"На Луиз Инасио Лула да Силва с моята благословия и молба да се моли за мен, Франциск\", написа светият отец на заглавната страница на книгата \"Истината ще победи\", отпечатана през март. Книгата му беше занесена от бившия министър на външните работи при управлението на Лула, Селсо Аморим, на аудиенцията му във Ватикана в четвъртък. Лула получи в затвора снимка на ръкописното послание на папата, предаде БТА.  Селсо Аморим беше придружен от бившия аржентински министър Алберто Фернандес и от бившия чилийски сенатор Карлос Оминами. Аудиенцията продължила малко повече от час, каза Аморим във видео, публикувано в официалния профил на Лула във Фейсбук. \"Основната тема беше положението на президента Лула, което той следи с интерес и безпокойство\", посочи Аморим, наричайки срещата с папата \"историческа\". 72-годишният бивш президент изтърпява присъда от 12 години и един месец в затвора в южния град Куритиба за пасивна корупция и пране на пари. Лидерът на лявата Партия на трудещите се, който беше президент на Бразилия от 2003 до 2010 г., не се признава за виновен и се смята за жертва на заговор, който да осуети участието му на президентските избори през октомври, на които според допитвания би събрал 30 процента от гласовете.", "date": "2018.08.03", "title": "Папа Франциск изпрати писмо на бившия бразилски президент Лула да Силва в затвора"}
{"url": "https://www.24chasa.bg/novini/article/6993856", "text": "Европа ще преживее най-горещия ден в цялата си история до ден-два, съобщават британските вестници. Жежка вълна удари стария континент и в югозападната му част се очаква температурата да достигне 48 градуса до края на седмицата, посочва в. “Експрес”. Метеоролозите предричат, че през следващите дни е възможно да бъдат надминати рекордните за всички времена температури от 47,3°C за Испания и 47,4° за Португалия. тръгващо от Африка през Испания и Португалия. Заради извънредната ситуация на фермерите във Великобритания по спешност е даден достъп до речните и подпочвените води, съобщи в. “Дейли телеграф”. Тази година лятото на Острова е по-топло от горещата 1976 г., а миналият месец е бил най-топлият юли в историята. Властите в Испания се подготвят за извънредна ситуация от горещата вълна, която ще продължи и в неделя. В 27 от 50-те провинции на страната е обявен “изключителен риск” от жега, започнала в четвъртък. Междувременно американски научен доклад съобщи, че България е сред страните, в които са били регистрирани рекордни температури през 2017 г. Затоплянето на Земята и климатичните промени са достигнали рекордни нива в света през миналата година, заключава докладът от 300 страници, в чието изготвяне са участвали 450 учени от 60-ина страни, предаде АФП.  Той се публикува ежегодно от Националната агенция за океанографски и атмосферни изследвания на САЩ и Американското дружество на метеоролозите. Изводите са, че затоплянето на планетата се е ускорило през 2017 г. под действието на изгарянето на изкопаеми горива, които увеличават концентрацията на парниковите газове в атмосферата. В доклада за климата се използва над дузина пъти думата “анормален”, за да се опишат бурите, сушата, високите температури или рекордното топене на леда в Арктика през м.г. През 2016 г. бе счупен рекордът за най-гореща година, но 2017 г. не остана по-назад с доста по-високи температури от средното в голяма част от планетата. Миналата година са били регистрирани отбелязва американският доклад. Мексико пък чупи рекорда си за горещина за четвърта последователна година. В зависимост от данните, на които се основава статистиката, 2017-а е втората или третата най-топла година от средата на XIX век. Тя е била и най-топлата година без Ел Ниньо - климатичен феномен, който води до покачване на температурите. Нови рекорди през 2017 г. е достигнала и концентрацията в атмосферата на трите газа с парников ефект, които са най-опасни - въглероден диоксид, метан и диазотен оксид (азотен протоксид). Годишната концентрация на въглероден оксид на повърхността на Земята е достигнала 405 части на милион. Проливните дъждове през 2017 г. са били много над средното. На други места на планетата обаче е имало по-дълги периоди на суша, се казва в доклада.  В Арктика температурата на земята е била с 1,6° над средната, регистрирана през периода 1981 - 2010 г. Полярният район не е преживявал толкова ненормално високи температури на въздуха и на повърхността на водата от 2000 години насам. През март максималната площ на морския лед е била най-малката от 37 години, през които тя се измерва с помощта на сателити. Ледниците на планетата също са се свили за 38-а последователна година. Горещата вълна, обхванала в момента голяма част от Европа, причини смъртоносни горски пожари и унищожи реколтата. От жегата най-високият връх в Швеция се разтопи. Ледник, който покрива южния връх на планинския масив Кебнекайсе, загуби статута си на най-висока точка в Швеция и остана втори. “Досега не бях виждала в южната част на масива да се топи толкова много сняг, колкото това лято”, заяви експертката Гунхилд Росквист от Стокхолмския университет. Според нея южният връх е загубил 4-метрова снежна покривка миналия месец. Това се равнява на ежедневна загуба на 14 сантиметра сняг през юли, когато в Швеция бяха регистрирани рекордно високи температури, запалили десетки горски пожари. Нови измервания показват, че разликата между двата върха е само 20 см и в четвъртък северният връх е станал по-висок от южния на шведската планина.  Необичайната жега в Германия снижи нивото на големите реки в страната и в обезводнени участъци на десетки места се показаха бомби и оръжия от Втората световна война. В провинциите Саксония и Саксония-Анхалт полицията предупреди плувците и корабния трафик да внимават по Елба. Само миналата седмица в нея са открити множество депа с гранати, мини и други взривни тела от войната. Находките са 21. Мунициите биват откривани най-често от случайни минувачи. “Дори и след десетилетия във водата бомбите и гранатите могат да бъдат опасни и да избухнат”, предупреждават властите. Забранено е да се докосват такива находки, трябва незабавно да се вика полиция. Елба е с почти най-ниското си ниво от началото на измерването. При Магдебург реката е само няколко сантиметра от измереното през 1934 г. рекордно ниско ниво – 48 см. Температурата на водата му се е качила до 27 градуса, което прави опасно производството на ток във ВЕЦ. Ако не завали скоро, може да се наложи корабният трафик да спре изцяло, смятат специалистите. Повишаващите се температури в резултат на глобалното затопляне ще доведат до драстично увеличение на смъртните случаи от жегите, прогнозират учени, цитирани от Ройтерс. Според най-лошия сценарий те прогнозират значително повишение на смъртните случаи вследствие на екстремни горещини през периода между 2031 и 2080 г. в сравнение с 1971-2010 г. Най-сериозна заплаха грози Колумбия, където повишението може да достигне 2000 процента. “Бъдещите горещи вълни ще бъдат по-чести, по-интензивни и по-продължителни”, пишат изследователи от университета “Монаш”, Австралия. “По футболен маниер мога да кажа, че господ е българин и тези големи и тежки жеги ни избегнаха. Само зърнопроизводителите в Германия до този момент търпят загуби от 1,2 млрд. евро заради сушата, обхванала от повече от 50 дни северната част на Германия.” Това каза за “24 часа” климатологът от Софийския университет проф. Георги Рачев.  Валежите в България бяха повече през юли. На много места дъждовете бяха 1,5-2 пъти над нормата. София и Бургас са 3 пъти над нормата. Има места в Предбалкана, които достигнаха 4 пъти нормалните валежи. Месецът беше с нормални температури. А когато времето е влажно и сравнително топло, има реколта, каза още проф. Рачев. От днес ни чака слънчево, топло, но не горещо, и сухо време. Така ще е поне до средата на август, каза още климатологът. Това не означавало, че някъде в планината нямало да прегърми и преръми. Това щяло да е бегло подобие на онова, което изживяхме през юли. През август и по морето ще е слънчево, топло и сухо с много топла вода - 25-26 градуса. Само някой ден при вятър от сушата “чаят” може да бъде изтласкан навътре, но още на другия ден водата ще се затопли. По-хладното и дъждовно време това лято е резултат от фаза на 11-годишен цикъл, в която се намира Слънцето сега, смята доц. Борис Комитов, ръководител на Центъра за слънчев и слънчево-земен мониторинг в Стара Загора. Според него под влияние на слънчевия минимум, който ще бъде достигнат през 2019 г., следващите няколко години ще са със студени зими, хладни и дъждовни лета. България да се ориентира към климатично-независима икономика, призова изследователят на слънчевото въздействие върху Земята доц. Борис Комитов по БНР. “Трябва да имаме разумна стратегия в областта на икономиката, реиндустриализация, отглеждане на културите, които съответстват на нашите условия, примерно каквито са били през XIX век. Тогава не са се сеели субтропични култури. Другото нещо – морският туризъм, ще става все по-непечеливш през следващите десетилетия. Ветрогенератори, фотоволтаични ефекти – извинявайте, това са скъпи играчки.” Според доцент Комитов България трябва да заложи на ядрената енергетика и топлоелектрическите централи. Той нарече “спекулации” твърденията, че въглеродният двуокис от тецовете може да повлияе на климата. ", "date": "2018.08.03", "title": "Днес или утре -  най-горещият ден в  историята на Европа"}
{"url": "https://www.24chasa.bg/novini/article/6994330", "text": "В специално изградени тайници в частен дом в Добрич са открити 329 грама суха тревна маса, две електронни везни и полиетиленови пликчета, подготвени за пакетиране на наркотици, съобщиха от пресцентъра на областната дирекция на МВР. С полицейска мярка за срок от 24 часа е задържан криминално проявеният С.Х. на 49 години от Добрич. Полицията е проверила къщата на булевард \"Русия\" в издирване и установяване на престъпления, свързани с наркотични вещества. Полицията изяснява цялостната престъпна дейност на задържания, посочват от областната дирекция на МВР.", "date": "2018.08.03", "title": "Тайници с наркотици откриха при проверка на къща в Добрич, има арестуван"}
{"url": "https://www.24chasa.bg/novini/article/6994338", "text": "Министрите на външните работи на Русия и Турция Сергей Лавров и Мевлют Чавушоглу са обсъдили в четвъртък в Сингапур въпроси на двустранните отношения и международни въпроси, се казва в разпространено днес съобщение на руското външно министерство след края на срещата им в рамките на министерските мероприятия по линия на Асоциацията на страните от Югоизточна Азия /АСЕАН/, предаде ТАСС, цитирана от БТА. Обсъдени бяха актуални въпроси за развитието на двустранните отношения и въпроси от международния дневен ред, отбелязаха от руското външно министерство. Преговорите между Лавров и Чавушоглу преминаха на фона на изострянето на отношенията между Вашингтон и Анкара след въвеждането от американска страна на санкции против министрите на правосъдието и вътрешните работи на Турция. Късно снощи се състоя среща на Чавушоглу с американския държавен секретар Майк Помпейо. На 1 август министерството на финансите на САЩ въведе санкции по отношение на министъра на вътрешните работи на Турция Сюлейман Сойлу и министъра на правосъдието Абдулхамит Гюл заради това, че Анкара не позволи на американския пастор Андрю Брънсън да се върне в родината си. По този начин Турция, както и Русия, попадна под натиска от санкции на Съединените щати, отбелязва ТАСС.", "date": "2018.08.03", "title": "Лавров и Чавушоглу обсъдиха отношенията между Русия и Турция"}
{"url": "https://www.24chasa.bg/novini/article/6994348", "text": "Областният управител на област Ловеч Георги Терзийски написа признателно писмо до  министъра на вътрешните работи Валентин Радев, за да му благодари за оказаната помощ след силните дъждове. В официалния адрес към министъра областният управител припомня тежките последствия след поройните дъждове в периода 23-27 юли, при които бяха нанесени щети в частни домове и инфраструктурата в различни населени места и в област Ловеч. Георги Терзийски благодари на министър Радев за усилията на служителите за овладяването на ситуацията и подпомагането на хората при възстановителните дейности. „Бързата и адекватна реакция на МВР, МРРБ и МО помогнаха и пристигналият понтонен мост в с. Глогово осигури безопасното преминаване над реката на хора, чиито домове бяха откъснати, а доставката на храни, вода и медицинска помощ силно затруднени. От тяхно име Ви благодаря за подкрепата и помощта“, пише в писмото.", "date": "2018.08.03", "title": "От Ловеч пратиха благодарствено писмо на Валентин Радев"}
{"url": "https://www.24chasa.bg/novini/article/6994374", "text": "Комисията за защита на конкуренцията установи извършено нарушение по чл. 36, ал. 4 от ЗЗК от страна на „Трейднет Варна“ ЕООД и наложи имуществена санкция в размер на 175 437 лв. (0.1% от общия оборот за 2017 г.). Това съобщиха от пресцентъра на Комисията. В хода на проучването по преписката, образувана по искане на „Лукойл България“ ЕООД, „Еко България“ ЕАД, „Нис Петрол“ ЕООД, „Петрол“ АД, „Синергон Петролеум“ ООД, „Ромпетрол България“ ЕАД и „ОМВ България“ ООД, Комисията установи, че „Трейднет Варна“ ЕООД е осъществявало в свои обекти в страната продажби на горива на дребно (бензин, дизел и пропан-бутан) на цени, по-ниски от разходите за производство и реализация на тези продукти за продължителен период от време и в значителни количества, с цел нелоялно привличане на клиенти. С оглед извършения фактически и правен анализ КЗК приема, че е изпълнен съставът на нарушението по чл. 36, ал. 4 от ЗЗК от страна на „Трейднет Варна” ЕООД. \"Трейднет Варна\" ЕООД и регистрирана в края на 2010 г. като собственост на майката на депутата Веселин Марешки - Веска Марешка. През миналата година обаче компанията е прехвърлена на сестрата на лидера на \"Воля\" Нина Найденова Марешка - Иванова. майката обаче продължава да е управител. .", "date": "2018.08.03", "title": "КЗК глоби фирма на Марешки със 175 хил. лв., продавала горива под себестойността"}
{"url": "https://www.24chasa.bg/novini/article/6994394", "text": "Турските сили за сигурност задържаха бразилска гражданка на летище Ататюрк в Истанбул с 51 капсули с кокаин в стомаха й, съобщава в. \"Хюриет дейли нюз\", цитиран от БТА. 31-годишната жена, чието име не се споменава, пристигнала с полет от Сао Пауло и била спряна от турската полиция за проверка. Въпреки че в багажа й нямало нищо съмнително, полицията я изпратила в болница за ядрено-магнитен резонанс, който разкрил, че жената пренасяла 600 грама кокаин в стомаха си. Съдът разпореди жената да бъде арестувана, като тя ще остане в затвор в Истанбул в очакване на съдебния процес.", "date": "2018.08.03", "title": "Арестуваха бразилка на летището в Истанбул, открили 51 капсули кокаин в стомаха й"}
{"url": "https://www.24chasa.bg/novini/article/6994175", "text": "Справянето с търговските спорове между държавите, използвайки вътрешни закони, разрешаването на проблемите с едностранни действия и нарушаването на основните принципи на Световната търговска организация, всичко това противоречи на тенденциите на епохата и е движение в грешна на напредъка посока, заяви членът на Държавния съвет и външен министър на Китай Уан И, предава  Според него в момента тече период на глобализация, като стоките на различни държави се обединяват чрез веригата на стойностите и индустриалната верига. От дълго време светът произвежда, а САЩ консумират. Сега САЩ са склонни да произвеждат повече и това е добър знак. Китайският потребителски пазар непрекъснато се разширява и желае да внася повече продукти отвън, отговарящи на търсенето. Със сигурност и американските компании не биха се отказали от китайския пазар. Китай е готов на диалог с всяка страна, включително и САЩ, но той трябва да се основава на взаимното зачитане и равни права.", "date": "2018.08.03", "title": "Китайският външен министър: САЩ ще пострадат от своите действия"}
{"url": "https://www.24chasa.bg/novini/article/6994405", "text": "Българските Военноморски сили днес получиха официално като дарение от САЩ четири нови бързоходни моторни бойни лодки. Церемонията се проведе в Пункта за базиране - Варна и на нея присъстваха посланикът на САЩ у нас Ерик Рубин, командирът на ВМС контраадмирал Митко Петев, представители на държавната и местната власт. По време на ритуала по зачисляване на новата техника, бяха връчени и сертификатите на българските военнослужещи, завършили курса за експлоатацията и обслужването й. Днес реализираме докрай една от многото инициативи за сътрудничество между България и САЩ във военната област, посочи контраадмирал Петев. По думите му придобиването на новите плавателни съдове подобрява възможностите за бързо предвижване и доставяне на специалните сили на ВМС по море. Ползвайки вертолетите \"Пантер\" и тези високоскоростни лодки, военният флот вече има пълен комплект за бърза реакция, допълни контраадмиралът. По думите му плавателните съдове могат да се ползват при терористичен акт, подпомагане при задържане, проверка или ескортиране на кораби. Освен това с лодките може да се извършва търсене и спасяване в морето, както и медицинска евакуация на пострадали. Те ще бъдат и в помощ на МВР в борбата с нелегалната имиграция, допълни Петев. Контраадмиралът уточни, че оборудването на лодките е на много високо ниво, като специалният противотерористичен катер е снабден с хидроакустична станция, както и с камери за нощно и топлинно виждане, които могат да засичат водолази. На всички лодки може да бъде монтирано и тежко автоматично оръжие. Петев уточни, че скоростта им достига 40 възела, а радиусът им на действие е над 100 морски мили. България е първата държава от Черноморския регион, която получава такива лодки, каза посланик Ерик Рубин. По думите му дарението - техниката заедно с оборудването и обучението на българските военни, е около 2 милиона долара. Дипломатът изрази благодарност към Училището на специалните сили на САЩ, което е помогнало за обучението на нашите моряци.", "date": "2018.08.03", "title": "Българските ВМС получиха от САЩ нови бойни моторни лодки"}
{"url": "https://www.24chasa.bg/novini/article/6994404", "text": "Руснак бе арестуван в Св. Влас с голямо количество марихуана. Снощи около 23 часа криминалисти от Главна дирекция \"Национална полиция\", спецгрупата за задържания и колегите им от РУ-Несебър спряли чисто новия мерцедес S класа на чужденеца. В колата му имало 1 торба с голямо количество марихуана. Мъжът е задържан за 24 часа, очаква се прокуратурата да му повдигне обвинения.", "date": "2018.08.03", "title": "Арестуваха руснак в Св. Влас, в чисто новия му мерцедес - торба с марихуана"}
{"url": "https://www.24chasa.bg/novini/article/6994472", "text": "Черногорската полиция задържа два тона хашиш в рамките на международна акция, инициирана от нея, съобщи Танюг, цитирана от БТА. За контрабандата са заподозрени 11 членове на организирана престъпна група, съобщи министерството на вътрешните работи на Черна гора. Благодарение на информация, до която стигнала черногорската полиция, в международна акция, координирана от Американската агенция за борба с наркотиците DEA, е била предотвратена международна контрабанда на хашиш. Корабът, който превозвал дрогата, бил спрян в италиански териториални води. Задържани са 11 черногорски граждани. Те планирали да превозят контрабандно дрогата от Мароко в Либия под претекст, че изучават морското дъно. След обиск на кораба са били открити 2000 килограма вещество, за което се подозира, че е хашиш.", "date": "2018.08.03", "title": "2 тона хашиш иззеха от кораб при спецакция край Италия, 11 са арестувани"}
{"url": "https://www.24chasa.bg/novini/article/6994469", "text": "Обстановката в община Девин, за която тази седмица бе в сила частично бедствено положение, постепенно се нормализира, след като валежите намаляха. Организирано е анкетирането на собствениците на къщите в село Осиково. От Агенцията за социално подпомагане ще се разгледа възможността за изплащане на пострадалите на еднократна финансова помощ, каза Славов. Частичното бедствено положение в Община Чепеларе остава в сила.  Това беше планирано още вчера, но се отложи заради трафика, която бе пренасочван от пътя Асеновград- Смолян. В участъка при разклона за село Осиково на пътя Девин - Кричим се монтират отводнителни съоръжения, които да извеждат водите от деретата заливащи пътя под пътното платно, съобщи областният управител на Смолян Недялко Славов. Очаква се движението да бъде пуснато към 13 часа днес.", "date": "2018.08.03", "title": "Отменено е частичното бедствено положение в Община Девин"}
{"url": "https://www.24chasa.bg/novini/article/6994475", "text": "През изминалата нощ бе положен последният износващ слой асфалт по бул. \"Васил Левски\" в участъка от Ректората до ул. \"Граф Игнатиев\", съобщиха от Столична община. Предстои да бъде направена и нова маркировка. Очаква се движението по бул. \"Васил Левски\" да бъде освободено в началото на следващата седмица. С ремонта на бул. “Васил Левски“ в участъка от Ректората до ул. “Граф Игнатиев“ ще бъдат обособени и бус ленти от дясната страна на двете пътни платна. Целта е да се даде приоритет на преминаването на градския транспорт.", "date": "2018.08.03", "title": "Положиха последния износващ слой от асфалта на бул. “В. Левски“ в София"}
{"url": "https://www.24chasa.bg/novini/article/6994471", "text": "Тайната за произхода на Стоунхендж - древния мегалитен паметник в Уилтшър, Великобритания, занимава общественото и научното въображение повече от сто години. И докато повечето проучвания търсят отговор на въпроса защо е построен Стоунхендж, малко е известно за това кой стои за изграждането му. Отговор на тази загадка дава ново изследване, съобщават ДПА и в. \"Дейли експрес\". Анализ на костни фрагменти, направен от специалисти от университети във Великобритания, Франция и Белгия, подкрепя схващането на археолозите, според което гигантските мегалити са пренесени на разстояние от 260 километра от каменоломна в Западен Уелс, предаде БТА. Изследвайки резултатите от анализа на стронциеви изотопи в костните фрагменти на 25 души, чиито останки са намерени в близост до монумента, учените са установили, че поне десет от тях не са прекарали живота си в района на Стоунхендж, а са дошли от Западен Уелс, откъдето идват и каменните блокове. Според специалистите част от телата, погребани край Стоунхендж, са на хора, участвали в изграждането на мегалитния паметник. \"Резултатите свидетелстват за междурегионално текучество на материали и човешки ресурс\", пишат изследователите в сп. \"Сайънтифик рипортс\".", "date": "2018.08.03", "title": "Учени разкриха загадката на Стоунхендж"}
{"url": "https://www.24chasa.bg/novini/article/6994495", "text": "Близо 3000 жители на германския град Потсдам, в югозападните покрайнини на Берлин, ще трябва да напуснат домовете си днес заради обезвреждане на бомба от Втората световна война, предаде ДПА. В ограничителната зоната с радиус 800 метра около мястото, където е открита бомбата в самия център на града, се намират сгради на местните власти и централата на германската федерална полиция, предаде БТА. Във времето на обезвреждане на бомбата ще бъдат спрени влаковете, автобусите и трамваите между централната гара в Потсдам и района Бабелсбург, средище на германската филмова индустрия. Неексплоадиралата 250-килограмова бомба е само на 60 сантиметра под земята и е леко деформирана, което вероятно ще наложи да бъде взривена от сапьорите на място, каза говорителка на градската управа. Около 200 общински служители, пожарникари и полицаи се очаква да вземат участие в евакуацията.", "date": "2018.08.03", "title": "Евакуираха хиляди край Берлин, обезвреждат бомба от Втората световна война"}
{"url": "https://www.24chasa.bg/novini/article/6994499", "text": "Гръм уби цяло стадо овце в село Врънчани, в района на Горни Милановац, в централна Сърбия, съобщи Танюг. Инцидентът станал вчера, когато силна буря с пороен дъжд и гръмотевици връхлетяла общината, много села в която са претърпели значителни щети, предаде БТА. Собственикът на стадото разказва, че от 26 породисти овце по случайност са оцелели само две. Овцете били под един бор, който най-вероятно е бил ударен от мълнията. \"Картината беше ужасяваща. Всички сме в шок. Чу се силна експлозия като че някой хвърли бомба в двора и помислих, че е улучен оборът\", разказа той.", "date": "2018.08.03", "title": "Гръм уби цяло стадо овце в сръбско село"}
{"url": "https://www.24chasa.bg/novini/article/6994504", "text": "Едва ли тръгвайки за работа в петък сутрин Стоян Йорданов е предполагал, че на пътя го чака препятствие. Докато се движел по наводнения вече от авария на ВиК бул. „Мадара“ предната част на колата му пропаднала. „Целият булевард беше във вода. Нямаше как да се види, че има огромна дупка. Имаше екип по-горе, който отстраняваше някаква авария, но нямаше никакви предупредителни знаци. Движението не беше отбито и резултатът е очевиден“, разказа пред журналисти потърпевшият. Според очевидци, произшествието нямало да се случи, ако оживеният в ранния час основен булевард в Шумен бил обезопасен. По техните думи в определено време имало полиция, но тя си тръгнала и минути по-късно станала белята. Точно тогава леката кола на Стоян Йорданов пропаднала в дупката. Старият етернитов водопровод се спукал. От него се откъснало парче с размер близо 1 метър. Водата е избила на повърхността и е заляла улицата. Сигналът за аварията е получен в 6,30 часа, съобщиха от дружеството. Водата в района е спряна, а по-късно започнало и отстраняването на аварията. Работещите в района разказаха, че само преди две-три седмици на същото място пак се спукал водопровода и улицата станала река. Булевардът е оживен, по него минава и тежкотоварният трафик към индустриалната зона на Шумен.", "date": "2018.08.03", "title": "Кола пропадна внезапно в дупка в Шумен"}
{"url": "https://www.24chasa.bg/novini/article/6994506", "text": "Два смъртни случая от топлинен удар са регистрирани тази седмица в Испания, където се засилва горещата вълна. Това съобщиха днес местните власти в югоизточната област Мурсия, предаде Франс прес. Първи жертви на горещините станаха близо 40-годишен работник нигериец, трудил се във вторник на пътен строеж край град Мурсия, и пенсионер на 78 години, поразен от жегата, докато копаел в зеленчуковата си градина и починал по-късно в болницата, информираха здравните служби, предаде БТА. Аутопсия на тялото на работника показа вчера, че причина за смъртта е топлинен удар, макар че е имало и съпътстващо заболяване - хипертония, което може да е допринесло за фаталния изход, потвърди пред АФП говорителка на мурсийската болница \"Кралица София\". Според източник от здравното заведение причините за смъртта на 78-годишния пенсионер все още не са потвърдени и аутопсията предстои. Метеоролозите прогнозираха, че днешният ден ще е сред най-горещите това лято в Испания с температури от 40 градуса в Мадрид, 42 - в Севиля и Андалусия на юг, 43 в Касерес и 44 в Бадахос и Естремадура - на югозапад, допълва АФП.", "date": "2018.08.03", "title": "Горещините в Европа взеха първи жертви"}
{"url": "https://www.24chasa.bg/novini/article/6994511", "text": "Инспектори от Митница Русе са задържали 340 кутии цигари, натъпкани в дюшека и възглавницата на шофьор на камион с румънска регистрация. Тирът, пътуващ от Турция към Румъния, се явил на трасе „изход\" на ГКПП-Дунав мост 1 на 1.08.2018 г. Шофьорът заявил, че няма нищо за деклариране, но превозното средство е било насочено за рентгенова проверка. Скенерът показал 3 съмнителни зони, където е извършена в последствие щателна митническа проверка. Инспекторите от отдел \"Борба с наркотрафика\" открили, че леглото в шофьорската кабина е постлано с дюшек, пълен с цигарени кутии. За улеснение шофьорът използвал постелка с цип. От там са извадени 320 кутии цигари без български акцизен бандерол. Проверена е възглавницата, която също е била с цип. В нея са открити още 10 кутии цигари. Всички тютюневи изделия са от марката „ASSOS\". Стойността им по цени на съдопроизводството се изчислява на 2550 лева. Срещу водача на камиона, румънски гражданин, е образувано дознание, което се води в условията на „незабавно производство\". Това не е първи случай на задържания на значителни количества цигари за последната седмица. В резултат от редовните проверки на митнически служители от отдел „Борба с наркотрафика\" в района на Дунав мост 1 са задържани още общо 280 кутии тютюневи изделия без български акцизен бандерол. Образувано е още едно дознание и е съставен акт за установяване на административно нарушение. И в двата случая става думи за шофьори на товарни автомобили, пътуващи от Турция за Румъния.", "date": "2018.08.03", "title": "Дюшек и възглавница, пълни с контрабандни цигари, откриха в камион на \"Дунав мост\" (Снимки)"}
{"url": "https://www.24chasa.bg/novini/article/6994517", "text": "Добрата закуска, особено когато е богата на протеини, намалява натрапчивото желание за определени храни по-късно през деня, сочи проучване на Центъра за контрол и превенция на заболяванията в САЩ, цитирано от  . Според д-р Хедър Лийди, ръководител на изследването, протеиновите закуски намаляват не само апетита за сладки храни, но и за солени храни с високо съдържание на мазнини. Ако се пропусне закуската, желанието за похапването им продължава да се увеличава през деня. Изследването показва, че различните видове закуска влияят върху нивата на невротрансмитера допамин, който е свързан с начина, по който обработваме и търсим възнаграждаващи стимули, включително и с желанията за определени храни. Когато ядем, равнището на допамин скача, което дава чувство за възнаграждение. Нивата на допамин са притъпени при хората с наднормено тегло и при тях се изисква повече храна, за да получат същото чувство на възнаграждение, смятат учените. Но подобни реакции са наблюдавани ѝ при хората, които пропускат закуската.", "date": "2018.08.03", "title": "Протеиновата закуска намалява желанието за вредни храни"}
{"url": "https://www.24chasa.bg/novini/article/6994178", "text": "В отговор на въпрос за плановете на САЩ да увеличат митата върху китайските стоки на 200 милиарда долара, говорителят на китайското външно министерство Гън Шуан заяви, че Пекин се надява Вашингтон да поддържат правилно отношение и да се справят с търговските спорове рационално, предава  Той изрази надежда САЩ да не се стремят към изнудване, защото това няма да окаже ефект върху Китай. На второ място Гън Шуан посочи, че САЩ не трябва да действат импулсивно, защото това ще навреди на собствените им интереси. „Вратата на Китай за диалог е отворена, но диалогът трябва да се проведе на основата на взаимното зачитане и равноправие, правилата и доверието. Едностранните заплахи и натиск на САЩ ще дадат отрицателни резултати.\", отбеляза Гън Шуан.", "date": "2018.08.03", "title": "Китай се надява САЩ да се справят с търговската война рационално"}
{"url": "https://www.24chasa.bg/novini/article/6994543", "text": "Румънският президент Клаус Йоханис сезира Конституционния съд за юридиечски конфликт от конституционен характер във връзка с решението на премиера Виорика Дънчила да предаде пълномощията си на вицепремиера Паул Станеску по време на летния си отпуск, съобщава информационният сайт Зиаре, цитиран от БТА. \"Конституционната роля и спецификата на правомощията на премиера предвиждат той да изпълнява задълженията си постоянно и непрекъснато, независимо къде се намира, включително и във ваканция (...) Пропускът на премиера да уведоми президента за невъзможността да изпълнява пълномощията си в перида 6-13 август 2018 г. и определянето на друг член на правителството, който да ги изпълнява временно, чрез издаването на документ, превишаващ определените от конституцията правомощия, представлява юридически конфликт от конституционен характер между двете власти\", се посочва в съобщение на президентската администрация. Съгласно член 107 от конституцията на Румъния, ако премиерът не е в състояние да изпълнява задълженията си, президентът на Румъния трябва да определи друг член на правителството за временно изпълняващ длъжността премиер, като той встъпва в длъжност единствено въз основа на подписан от държавния глава указ, отбелязва Зиаре.", "date": "2018.08.03", "title": "Клаус Йоханис сезира Конституционния съд в Румъния заради решение на Дънчила"}
{"url": "https://www.24chasa.bg/novini/article/6994546", "text": "Шестима са в болница след катастрофа на магистрала „Тракия“ вчера. Около 19.30 часа пловдивски пътни полицаи се отзовали на сигнал за сблъсък в района на 130 км, посока София. На място било установено, че спрял в аварийната лента форд бил ударен от товарен автомобил „Ивеко“. Под лекарско наблюдение с различни наранявания са пътувалите в колата трима мъже на възраст между 40 и 63 г. и три момчета на 15, 17 и 18 години. Камионът управлявал 20-годишен от Троян, а лекия автомобил – мъж на 52 г. от пазарджишко село. Алкохолните проби и на двамата са отрицателни. Причините за случилото се са в процес на изясняване. Образувано е досъдебно производство.", "date": "2018.08.03", "title": "Камион помете кола в аварийното на АМ \"Тракия\" до Пловдив, шестима са в болница"}
{"url": "https://www.24chasa.bg/novini/article/6994686", "text": "Недекларирана валута с левовата равностойност на 44 016 лева задържаха митнически служители на пункта \"Малко Търново\". Това съобщи Катя Иванова, говорител на Регионалната митническа дирекция в Бургас. На българския пункт е пристигнал лек автомобил \"Шкода Октавия\" с румънска регистрация на път от Румъния през България за Турция. Водачът на автомобила, който пътувал със семейството си, румънски граждани, заявили, че не пренасят нищо подлежащо на деклариране, включително и валута. Превозното средство е селектирано за щателна митническа проверка, при която във фабрична кухина, под предната дясна седалка, са открити пачки с еврови банкноти в различни купюри, както и пачки с британски лири, увити в найлонов плик. Открити са общо 19 700 евро и 2 500 британски лири. В хода на проверката е установено, че валутата е на шофьора на автомобила, на който е съставен акт по Валутния закон. Работата по случая продължава.", "date": "2018.08.03", "title": "Недекларирана валута за 44 000 лева откриха при проверка на кола на \"Малко Търново\""}
{"url": "https://www.24chasa.bg/novini/article/6994685", "text": "Двоен самоубийствен атентат бе извършен днес в шиитска джамия при следобедната петъчна молитва в град Гардез, Източен Афганистан. Загиналите и ранените са десетки, съобщиха местните власти, цитирани от Франс прес, предава БТА. Приехме общо над 70 ранени ранени и убити поклонници в гражданската болница в Гардез, броят на жертвите може да нарасне, заяви за АФП д-р Уилаят Хан Ахмадзай, завеждащ здравните служби в провинция Пактия. Говорител на губернатора на провинцията Абдула Хасрат съобщи за 22 загинали и 25 ранени. Двама атентатори самоубийци задействаха взривните си устройства в шиитската джамия в часа, определен за молитва, посочи началникът на полицията в Пактия генерал Раз Мохамед Мандозай. От две години атентатори редовно предприемат нападения срещу шиитското малцинство в Афганистан. Обикновено отговорност за атаките поема групировката \"Ислямска държава\" или акциите й се приписват, напомня АФП.", "date": "2018.08.03", "title": "Двоен самоубийствен атентат взе десетки жертви в Афганистан"}
{"url": "https://www.24chasa.bg/novini/article/6994691", "text": "Силен порив на вятър е хвърлил холандски турист, теглен с парашут над морето с моторна лодка, върху стените на плажа на къмпинг във Фунтана, недалеч от Пореч, съобщи полицията в Истрия, цитирана от Танюг. Неофициално става ясно, че холандският турист е леко ранен, докато друг, който навреме е успял да откопчае парашута си, не е пострадал, т.е има само леки натъртвания, съобщи порталът Индекс, цитиран от БТА. По думите на свидетели силният вятър повлякъл туриста и моторницата към брега, вследствие на което парашутистът паднал и на няколко пъти се ударил в брега, стените и терасата на един ресторант. С оглед на това, че парашутът продължил да има тяга и влачил младежа по земята, на помощ му се притекли много почиващи, които били наблизо. Раненият е бил откаран в многопрофилната болница в Пула. Води се разследване за този инцидент.", "date": "2018.08.03", "title": "Силен вятър хвърли турист, теглен с парашут над морето, върху стени на плаж в Хърватия"}
{"url": "https://www.24chasa.bg/novini/article/6994708", "text": "За птиците подслушването на съседските клюки за приближаващи ястреб или змия може да се окаже въпрос на живот или смърт, предаде Асошиейтед пред, позовавайки се на публикация в сп. \"Кърънт байолъджи\". Известно е, че в естествена среда животните често подслушват съседите си от други видове, очаквайки да доловят сигнали за дебнещи хищници. Птиците, например, могат да се научат да бягат, когато \"комшията\" нададе вик \"ястреб\" на собствения си език или казано с други думи - разпространи сигнал за тревога. За целите на настоящото изследване специалисти от Австралийския национален университет са наблюдавали поведението на вид мушитрънчета в Националната ботаническа градина в Канбера. Представителите на вида песнопойни птици не притежават вродена способност да различават \"чужди\" езици. Впоследствие обаче те се научават да разпознават значението на \"ключови думи\" от речника на други видове, обясняват изследователите. И докато е известно, че някои животни могат да превеждат думи от чужди езици, за учените остава загадката как се стига до подобно езиково познание. Птиците разполагат с няколко средства за придобиване на \"житейски умения\". Част от познанието им е вродено или придобито от пряк опит. Авторите на настоящото изследване изучават трети тип познание - придобиването на информация от себеподобни.", "date": "2018.08.03", "title": "Птиците учат \"чуждите езици\" на другите видове чрез подслушване"}
{"url": "https://www.24chasa.bg/novini/article/6994718", "text": "Живеещите в Европа турски граждани, т.н. гастарбайтери, се завръщат след ваканцията в Турция по домовете си. Основният поток минава през ГКПП \"Капъкуле/Капитан Андреево\", съобщи БТА. Трафикът на ГКПП \"Капъкуле\" в посока България е изключително интензивен, информират турските медии. Образували са се дълги опашки от коли и пътници. Към момента над хиляда коли са се натрупали от турска страна на \"Капъкуле\" в очакване да излязат от Турция и да преминат през \"Капитан Андреево\". Повечето от пътниците са от Белгия, Германия, Холандия и Франция, информираха от турската митница. Според управата всичките 10 гишета на \"Капъкуле\" работят без прекъсване, за да отговорят на натоварения трафик, но на \"Капитан Андреево\" преминаването става бавно поради дългите проверки. Според информации в Турция, на \"Капитан Андреево\" се работи по-бавно, с по-малко персонал, което забавя трафика и усложнява преминаване на пътниците. Трафикът на \"Капъкуле\" към България през месец юли се е увеличил с 19 процента в сравнение със същия период на миналата година. По данни на турското министерство на търговията в периода, за който става дума, през Капъкуле са излезли 24 399 коли и са влезли 22 093 МПС.", "date": "2018.08.03", "title": "Интензивен е трафикът на \"Капъкуле\" към \nБългария"}
{"url": "https://www.24chasa.bg/novini/article/6994717", "text": "Вредител, наричан популярно \"пеперуда вампир\", се разпространява в Истанбул от района на Черно море поради човешка дейност, съобщиха местни медии, цитирани от  . Видът с официално наименование Ricania първо се разпространил от Грузия в черноморския регион на Турция и след това от крайбрежните градове до по-високи места, представляващи сериозна заплаха за чаените насаждения и населението.Видът се нарича пеперуда вампир, защото изсмуква водата от растенията. Д-р Зейнел Арслангюндоджду от Лесотехническия факултет на университета в Истанбул заяви пред в. „Хюриет“, че вредителите наскоро са се разпространили и в Истанбул. Получихме много известия. Хората са загрижени, защото този вредител сега е навсякъде, каза той, като отбеляза, че вредителят вероятно е пристигнал в Истанбул с камиони, превозващи чай от черноморски полета до фабриките в Истанбул. Експертът добави, че този вид се размножава много бързо и е склонен да живее в топла и приятна среда, близко до хората. Очаква се процентът на рака да се повиши, тъй като този вредител създава канцерогенност, когато влезе в контакт с хлора във водата, каза биологът Ахмет Суха Дерекая пред в. „Биргюн“. Друг фактор за това, че „пеперудата вампир“ се чувства у дома си в Турция, е, че местните жители не засаждат лук и чесън, които отблъскват вредителя, до чаените градини, а също така не отглеждат много домашни кокошки, които обикновено „закусват“ с вредителя.", "date": "2018.08.03", "title": "\"Пеперуда вампир\", която се размножава бързо, атакува Истанбул"}
{"url": "https://www.24chasa.bg/novini/article/6994729", "text": "Местонахождението на китайски преподавател, известен с критичните си възгледи към правителствената политика, остана неизвестно и днес, два дни след като полицията прекъсна негово интервю за американското държавно радио \"Гласът на Америка\", предаде Асошиейтед прес, цитирана от БТА. В сряда вечерта Сун Вънуан давал интервю за радиото, когато в разговора изведнъж казал, че в дома му са нахлули шестима полицаи. Той живее в източния китайски град Цзинан. На записа, точно преди да прекъсне, се чува как казва: \"Имам свобода на словото\". \"Гласът на Америка\" заяви, че Сун не отговарял при опитите на радиото да се свърже с него. Радиото обаче допълва, че според негови неназовани източници той е държан в хотел на армията в Цзинан. Осемдесет и четиригодишният Сун е бивш преподавател по физика. Той отдавна е критичен към комунистическото ръководство на Китай и съвсем наскоро протестираше, че държавата има огромни разходи по проекти за развитие в чужбина, докато много китайци продължават да живеят в бедност. Това се смята за \"стрела\" към знаковата инициатива на президента и лидер на партията Си Цзинпин \"Един пояс, един път\", предвиждаща да се отделят приблизително 1 трилион долара за пристанища, електроцентрали и други инфраструктурни проекти, които да свържат Китай с останалите части на Азия, с Европа и Африка.", "date": "2018.08.03", "title": "Китайски преподавател изчезна, полиция прекъснала негово интервю по радиото"}
{"url": "https://www.24chasa.bg/novini/article/6994728", "text": "Вчера в Бургаска област бе неутрализирана бандата на Митьо Очите, която в продължителен период от време се е занимавала с изнудвания, палежи, телесни повреди и други престъпления, съобщават от пресцентъра на МВР. Изяснен е основният механизъм на действие на членовете и ръководителя на групата – те са установявали търговски дружества, развиващи успешен бизнес на територията на Южното Черноморие и по-концентрирано на територията на курортен комплекс Слънчев бряг, от които искали „такса спокойствие“. Онези, които отказвали да плащат, са били мотивирани чрез палежи на автомобили, нанасяне на телесни повреди и други начини. Целта на операцията, реализирана от служители на ГДБОП със съдействието на криминалисти от ОДМВР – Бургас под наблюдението на Специализираната прокуратура, е доказване на цялата престъпна дейност, за да може този сегмент да бъде неутрализиран по траен начин. Вчера в София, Бургас, Ямбол и Слънчев бряг били претърсени 30 адреса, където били открити общо 90 000 лева, за които се предполага, че са от престъпления. Открити били и 2 газови пистолета, преработени в бойни, обясни наблюдаващият прокурор по делото Евгения Станкова. Прокуратурата е предприела всички необходими мерки по линия на международното правно сътрудничество да бъде установен и изправен пред българското правосъдие ръководителят на групата, за когото е било ясно, че към момента на реализиране на операцията се намира извън територията на страната. На деветима от задържаните при спецакцията са повдигнати обвинения. Предстои прокуратурата да внесе искане на петима от тях да бъдат наложени постоянни мерки „задържане под стража“.", "date": "2018.08.03", "title": "Вижте какво иззе ГДБОП при акцията срещу бандата на Митьо Очите (Видео)"}
{"url": "https://www.24chasa.bg/novini/article/6994736", "text": "\"Имаме грешка в системата за таксуване на пътници в метрото и пропуск в сигурността и ефективността й - има възможност чрез телефон, с една закупена карта, да пътуват няколко човека. Това е трябвало да бъде тествано. В София се работи на парче както столичните улици и булеварди, които изискват повторно ремонтиране след рязането на лентички\". Това заяви на пресконференция председателят на БСП-София Калоян Паргов, предават от пресцентъра на партията. Той подчерта, че директивата GDPR за защита на личните данни задължава над 50 000 субекта, сред които и Столична община, да се подготвят за защита на личните данни. \"Щом има такъв пробив в системата и позволява на повече от един човек да ползва една и съща карта, как тогава Столична община пази личните данни на софиянци и най-вече чрез Центъра за градска мобилност, който събира такива? Очевидно Столична община не е готова\", заяви Паргов. По темата за Тикет системата той обясни, че консорциум от фирми е спечелил обществената поръчка на стойност 73 млн. лв. \"Ако тази система бъде изпълнена така, както и предишната, позволяваща пробиви, очевидно ще имаме нужда и от още няколко милиона, за да правим ремонт върху ремонт\", обясни председателят на столичните социалисти и подчерта, че групата на БСП ще участва в мониторинга на изпълнението на тази система и ще информира дали се спазват изискванията, какви са проблемите и има ли пропуски. По повод пожара в Царските конюшни Паргов заяви, че той очевидно е умишлен и за това няма никакво съмнение. Той припомни, че групата общински съветници от БСП, заедно с депутатите от ПГ на “БСП за България”, са сезирали главния прокурор по повод тази скандална сделка, когато за 90 лв. на квадрат е била продадена тази земя, оценена от оценител, срещу който вече се води дело. Той подчерта, че заради казуса със Слатина левицата е поискала отстраняването на същия този оценител и повторна оценка. \"Предложихме, за да няма съмнения и спекулации, да се направи регистър на всички проблемни имоти и да се осигури максимална прозрачност в подбора и оценката им\", обясни той. Според него София има и още един голям проблем - продължаващото развитие навътре. \"Примерът на Букурещ от 90-те години е да се каже ясно накъде ще се развива София и всички подобни казуси да бъдат разполагани в посоката, в която трябва да се развива София\", заключи Калоян Паргов. „Когато наближи август, Столичният общински съвет взима все важни за софиянци решения и то за много пари. Едно от тях е системата за таксуване и издаване на билети за градския транспорт.” Това каза зам.-председателят на ПГ на „БСП за България” Георги Свиленски. Той припомни, че още през януари 2016 г. Столичният общински съвет гласува инвестиционната програма на Центъра за градска мобилност /ЦГМ/, като е предвидил 7 млн. евро за изграждане на тикет-система. През октомври 2016 г. ЦГМ реши да прави нова тикет – система за 83 млн.лв., като параметрите на двете са едни и същи, но разликата в цената е за 60 млн. лв. Народният представител добави, че реалната стойност на такава система, според експерти е 35 млн.лв., заедно с поддържане за 8 години „Откъде идва разликата до тези 83 млн.лв. и за какво ще се използват? Отговор трябва да даде кметът на София, защото с тези пари могат да се изградят десетки детски градини”, уточни Свиленски. Той обясни, че по план първият вариант е щял да бъде поддържан 2 години, а вторият 8, като за всяка година общината ще плаща по 2 милиона лева. Като се калкулират всички разходи, разликата в цената между двете системи щяла да е поне 30 млн.лв. Той изрази предположение, че фирмите с експерти, които наистина могат да изградят тикет – системата, ще се окажат подизпълнители на спечелила „фирма – касичка”, която ще се отчете финансово някъде. Като втори проблем Георги Свиленски отбеляза заменките в столицата. По думите му през последната година Столична община ги е прикрива под форма на дарение. Свиленски посочи особено скандален случай на замяна на терен в кв. Слатина за други два, в кв. Лозенец и в кв. Оборище. „Оценителят е един и същ - г-жа Юлия Цекова, която оцени и „Царските конюшни” за 650 000 лв. Защо все на нея се спират? Чакам отговор от г-жа Фандъкова”, каза Георги Свиленски. Той информира, че въпросната замяна се е случила след пет опита на СОС. „Били са предложени два варианта от оценителя. Разликата между двата е 400 000 лева. СОС обаче избира по-неблагоприятния. Питам г-жа Фандъкова – защо”, добави още Свиленски. Той беше категоричен, че БСП ще сезира административна прокуратура, защото по думите му има нарушение и заобикаляне на закона.", "date": "2018.08.03", "title": "Паргов: Как Столична община защитава личните данни, щом няколко човека могат да пътуват с една карта?"}
{"url": "https://www.24chasa.bg/novini/article/6994750", "text": "Необичайната горещина в Германия принуди полицията да използва водните оръдия за справяне с безредиците с необичайна цел – като поливачки на млади насаждения. Германците се опасяват, че продължаващата жега ще унищожи младите насаждения в страната. Това ще коства милиони евро загуби на лесовъдите и животновъдите. Всяка година в Германия се засаждат 500 милиона нови дървета. Дългите месеци суша и високи температури обаче ще унищожат години работа, смятат лесовъди. Заплашва ни измиране на цяло поколение млади насаждения, предупреди председателят на германския съвет на лесовъдите Георг Ширмбек. За разлика от големите дървета фиданките не могат да се справят с няколко месеца суша, поясни той. Според дългосрочната прогноза времето ще се задържи горещо и сухо поне до средата на септември. Това се отразява пагубно и на животновъдството. Фермери в Бранденбург заплашиха, че ще започнат масово колене на животни, той като не смогват с напояването им. Провинцията отпусна спешно пет милиона евро за допълнителното им напояване.", "date": "2018.08.03", "title": "Полиция полива с водни оръдия дърветата в Германия"}
{"url": "https://www.24chasa.bg/novini/article/6994739", "text": "Митьо Очите вече е и в листата на издирвани лица на сайта на Интерпол. По последни данни несебърският бос е напуснал страната ни и се е отправил към Гърция.", "date": "2018.08.03", "title": "Митьо Очите вече и на сайта на Интерпол"}
{"url": "https://www.24chasa.bg/novini/article/6994737", "text": "Сергей Лавров (а всъщност Владимир Путин) отправи резки критики срещу правителството на съюзническа Армения. Гневът на руския външен министър бе предизвикан от ареста на бившия президент Роберт Кочарян, обвинен в сваляне на конституционния строй, и от образуваните дела срещу бившия арменски министър на отбраната Микаел Арутюнян (обявен за издирване) и срещу генерал-полковник Юрий Хачатуров, бивш началник на Генералния щаб, а днес генерален секретар на Организацията на Договора за колективна сигурност (ОДКС) - спонсориран от Русия военен блок на режими, лоялни към Кремъл. Хачатуров бе пуснат под гаранция. Но криминалното преследване срещу номиналния ръководител на ОДКС само по себе си разяри Москва. Изявленията на Лавров не оставят съмнения по въпроса. \"Събитията там (в Армения, бел. на \"Дойче веле\") няма как да не ни тревожат, включително с оглед задачите да работят нормално организациите с арменско участие в пространството на ОНД\", каза той. Министърът отправи критики срещу кабинета на новия премиер Никол Пашинян, който нарушил съгласието да не преследва политическите си опоненти, постигнато при мирното предаване на властта от бившия президент Серж Саркисян през април т. г. Лавров призова арменските власти да укрепват \"националното единство\" и \"стабилността\". Същият този Лавров обаче не прояви загриженост, когато през март 2008 г. полицията и военните, верни на президента Кочарян, разпръснаха протестни митинги на опозицията в Ереван. Те убиха неколцина демонстранти, а видни опозиционери бяха осъдени на затвор. Сред тях бе и Никол Пашинян. Никакви протести по повод предприетите от Кочарян и Саркисян гонения срещу опозицията не се чуха преди десет години нито от Кремъл, нито от Смоленския площад (руското външно министерство, б. пр.). Днес е дошъл часът на възмездието за \"карабахския клан\", въртял над 20 години кормилото на Армения. Има ли и лично отмъщение в действията на Пашинян? Навярно да. Има ли реален повод за криминално преследване на Кочарян и генералите? Безспорно. Президентските избори от 2008 г., когато властите явно пробутваха Серж Саркисян за държавен глава, и последвалите протести със сигурност са повод за разследване. Дали ще е безпристрастно? Трудно е да се каже, но без максимална публичност този процес на века категорично ще е невъзможен в Армения. Кочарян и Саркисян имат цял куп привърженици, че и парламентарна група, и симпатизанти по медиите. Гледането на тези дела ще е най-важният изпит за арменската демокрация, откакто страната е добила независимост през 1991 г. В този смисъл се изказа и Държавният департамент на САЩ. Ведомството припомни, че винаги е приканвало за независимо и безпристрастно разследване на събитията от 2008 г., и изрази надежда, че всичко ще протече в духа на \"международните стандарти за правораздаване\". Официална Москва е вбесена. Първо, самото съдебно преследване на нейни сателити, макар и бивши, вече се възприема като политическо предизвикателство срещу доминиращата позиция на Русия в арменската политика. Второ, нищо чудно съдебното дирене да предизвика дискусии за ролята на Кремъл в потушаването на протестите от 2008 г. Кочарян едва ли ще си мълчи. Подбирайки линии на защита, той явно ще спомене и за натиск от страна на Путин. Трето, антикорупционната кампания, лансирана от кабинета на Пашинян, тревожи все повече руското ръководство. За Кремъл корупцията е сред основните начини да поддържа влиянието си в постсъветското пространство, особено в остатъка от Общността на независимите държави. Както показа преди време примерът на Грузия при управлението на Михаил Саакашвили, промените във вътрешната политика доста бързо започват да се отразяват върху външнополитическата ориентация на една държава. Колкото е по-чиста бюрокрацията и по-прозрачно - управлението, толкова повече нарастват инвестициите от чужбина, толкова по-разнообразни стават външните контакти. Изобщо не говорим за влизане в НАТО - Армения няма нито желание, нито шансове за членство в алианса. Всеки опит за що-годе сериозна интеграция ще бъде блокиран от Турция. Сигурността на Армения и съдбата на Нагорни Карабах зависят от Русия. Не го оспорва и Никол Пашинян. При посещение в Москва той възпя в хвалебствена ода ОДКС и Митническия съюз - двата основни проекта, чрез които Москва държи в орбитата си постсъветски страни. Арменският премиер има впрочем и собствени приоритети. От него се иска борба с корупцията, възраждане на икономиката, приток на инвестиции. Полученият от него тази пролет мандат на доверие може много бързо да се изчерпи. Обаче Кремъл пак е недоволен. Той иска от Армения и друго освен външнополитическата лоялност. Настоява за пълен контрол и за специфичната московска \"стабилност\", осигурявана чрез сенчести договорки, гонения срещу политически опоненти и трансгранична корупция. За днешното руско ръководство такава Армения ще е съвсем удобна, щом при това се опира на парични преводи от диаспората в Русия. Скастрянето от Москва разби надеждите на арменците с проруска нагласа, че ще им се позволи да сложат малко ред в собствената си къща. Външният министър на Русия се изявява като вицекрал на Британска Индия, подразнен от \"неблагодарността\" на \"туземците\", ощастливени от правителството на Нейно Величество. Упоритото нежелание да използва уважителен тон дори в разговор със съюзници, да вниква в лъкатушните хитрини на местната политика (в Армения - къде по-демократична и по-свободна от руската) ще донесе на официална Москва нови поражения в постсъветското пространство и може би дори в страни, смятани днес за съюзници. Британска Индия, в случай че някой е забравил, спря да съществува през 1947 г. * * * Коментарът отразява личното мнение на автора. То може да не съвпада с мнението на руската редакция и на \"Дойче веле\" като цяло. (БТА)", "date": "2018.08.03", "title": "\"Неблагодарните\" арменци ядосаха Путин"}
{"url": "https://www.24chasa.bg/novini/article/6994915", "text": "Сръбският президент Александър Вучич свиква утре в 8 часа местно време Съвета за национална сигурност, предаде Танюг. Според сръбските медии повод за свикване на съвета е ситуацията в Косово, предава БТА.  На заседанието ще бъде обсъдено как да се защитят сръбските интереси и сръбският народ в Косово.", "date": "2018.08.03", "title": "Александър Вучич свиква Съвета за национална сигурност утре заради Косово"}
{"url": "https://www.24chasa.bg/novini/article/6994960", "text": "Германски прокурори заявиха, че човек, заподозрян в изпращане на пари за финансиране на групировката \"Ислямска държава\" (ИД), е бил арестуван на летището в Амстердам, предаде Асошиейтед прес. Според прокуратурата 29-годишният руски гражданин, идентифициран само като Юсуп Б. заради правилата за поверителност в Германия, беше арестуван вчера след пристигането му от Южна Америка, предаде БТА. В изявление на германската прокуратура от днес се казва, че властите в Берлин и съседната провинция Бранденбург го разследват по подозрение в подкрепа на терористична организация. Той е заподозрян в изпращане на пари на други заподозрени в ислямизъм в Сирия за финансиране на обучението на бойци и на купуване на оръжие за ИД. Според обвинението след като научил за разследването, той заминал за неназована страна в Южна Америка, но бил проследен. Холандската радиопредавателна корпорация HOC уточни днес, че по отношение на Юсуп Б. действа европейска заповед за арест, по силата на която той е бил задържан. Сега предстои холандските власти да вземат решение за екстрадиция на задържания, посочва ТАСС.", "date": "2018.08.03", "title": "Задържаха заподозрян във връзки с ИДИЛ на летището в Амстердам по искане на Германия"}
{"url": "https://www.24chasa.bg/novini/article/6994967", "text": "Общоевропейско онлайн допитване за евентуално отменяне на практиката на преместване на стрелките с час напред за лятното часово време предизвика голям интерес, според представители на ЕС, предаде ДПА, цитирана от БТА. \"Още сме по средата на допитването и сме регистрирали повече от милион респонденти\", каза говорител на Европейската комисия (ЕК) пред ДПА. Само през първите три дни те бяха повече от 500 000. Социологическото проучване, започнало през юли и продължаващо до 16 август, пита европейските граждани, дали биха предпочели да се премахне увеличаващото деня време, и дали предпочитат лятото или зимата за някакво разместване на времето. Базирайки се на тези резултати, както и на констатации на други допитвания, ЕК иска да вземе решение по предложението за отменяне на лятното часово време в ЕС. Европейският парламент, както и няколко държави членки, вече са помолили Комисията да преразгледа сегашната практика за преместване на часовниците през пролетта и есента, и да прецени дали тя трябва да бъде променена.", "date": "2018.08.03", "title": "Над 1 милион участват в онлайн проучване за лятното часово време в Европа"}
{"url": "https://www.24chasa.bg/novini/article/6994961", "text": "Хуманитарната координаторка на ООН за Йемен Лиз Гранде заяви днес, че е шокирана от вчерашния въздушен удар срещу най-голямата болница в Йемен в контролирания от бунтовниците хуси стратегически град Ходейда, предаде Франс прес. Правителствените сили, подкрепени от авиацията на военна коалиция под саудитско командване, започнаха на 13 юни офанзива за отвоюване на Ходейда - главен град в едноименната провинция, разположена на Червено море. В четвъртък поне 20 души бяха убити и 60 ранени при въздушен удар по входа на болница Ал Саура и бомбардировка по градския рибен пазар, по данни на лекари и очевидци, предава БТА.  Телевизионният канал на бунтовниците хуси Ал Масира съобщи за 55 убити и 124 ранени в резултат на два въздушни удара срещу болницата и пазара. Медиите на хусите обвиниха ръководената от Рияд коалиция за двете нападения. Коалицията засега не е реагирала, а говорителят й се въздържа от коментар. \"Това е шокиращо\", каза Гранде в изявление. \"Болниците са защитени по силата на международното хуманитарно право\", подчерта представителката на ООН. \"Нищо не може да оправдае тази загуба на човешки живот\".", "date": "2018.08.03", "title": "20 бяха убити и 60 ранени пред най-голямата болница в Йемен (Снимки)"}
{"url": "https://www.24chasa.bg/novini/article/6994979", "text": "Косовският премиер Рамуш Харадинай предупреди днес сърбите от Северно Косово, че при евентуален опит да обявят автономия, ще получат съответен отговор, предаде Танюг, като се позова на косовските медии. \"Никой няма право да предприема едностранни действия\", каза Харадинай на пресконференция след заседание на Съвета за национална сигурност. Той добави, че няма да се толерира нарушение на косовските закони, предаде БТА. Според медиите в Прищина заседанието на съвета е било свикано ден след като се появиха информации, че сърбите от Северно Косово утре ще обявят автономия в отговор на това, че Прищина още не е формирала Съюз на сръбските общини. \"Ако някой се отклонява от косовските закони и споразумения, законът ще действа, няма дилема, ще има отговор\", каза Харадинай. Той добави, че утре работната група, създадена да подготви устав на Съюза на сръбските общини, ще може да представи доклад за дейността си. Харадинай обясни, че създаването на съюза, което бе договорено в рамките на диалога за нормализиране на отношенията между Белград и Прищина, се е отлагало досега, защото прищинските власти са искали да се уверят, че уставът на съюза ще бъде в съгласие с косовските закони.", "date": "2018.08.03", "title": "Харадинай към сърбите от Северно Косово: Ако обявите автономия, ще има съответен отговор"}
{"url": "https://www.24chasa.bg/novini/article/6995002", "text": "Основателят на Amazon.com Джеф Безос бърза да изведе частната си космическа компания Blue Origin от положението на стартъп и да стигне до етапа на производство на фона на сигнали, че тежката ракета на фирмата, чието изстрелване е планирано за 2020 година, може да изостане от графика, съобщават източници. Blue Origin включи в редиците си стотици инженери през последните три години и продължава да се разраства в експанзия, която служител описа като \"хиперболична\". Компанията с централа в Кент, щата Вашингтон, планира през идните две-три години да удвои служителите си спрямо бройката от около 3000 в момента, посочи пред Ройтерс водещ клиент. Трескавата дейност е насочена към ракета, наречена \"Ню Глен\". Тежката ракета, за която Безос обещава, че ще може да извежда в орбита сателити и евентуално хора, има централно място в надеждите на компанията да спечели доходни военни и търговски договори. Първата степен на \"Ню Глен\" ще може да се използва многократно, което е ключов елемент в стратегията на Безос за по-ниски разходи и възможност за по-чести изстрелвания. Директори на Blue Origin публично заявиха, че изпитателните полети ще започнат до две години. Засега обаче не е сигурно дали Blue Origin ще успее да изпълни тази цел. Крайният срок 2020 година приближава, а инженерите на компанията все още довършват детайлите по дизайна на \"Ню Глен\" и едва са започнали да строят прототипни компоненти, които трябва да бъдат подложени на екстремни изпитания, посочват източници, пожелали анонимност. Blue Origin е признала в частни разговори с френската компания за сателити Eutelsat SA, първият й клиент за \"Ню Глен\", че целта за 2020 година е \"много агресивна\", според източник, запознат с преговорите между компаниите. Компаниите са се подсигурили с договор, който предвижда изстрелване на геостационарен сателит в периода 2021-2022 година, така че Blue Origin да не бъде санкционирана, ако изостане от графика, посочва източникът. Заместник главният изпълнителен директор на Eutelsat Йохан Лирой отказа да обсъжда подробности по договора на компанията с Blue Origin. Той обаче е оптимист, че \"Ню Глен\" ще бъде готова да изведе в орбита сателита на компанията му до края на 2022 година. \"Разбира се, не мога да гарантирам, че ще спазят първоначалния си график, но сме уверени, че няма да са далеч от него\", каза Лирой. Говорителка на Blue Origin не отговори на запитванията за коментар за политиката за наемане на служители на компанията, стратегията или конкурентните предизвикателства. Частната компания пази мълчание за статута на производството на \"Ню Глен\" и плановете за пускане на ракетата на пазара. Провеждането на успешни изпитания през 2020 година ще даде на Blue Origin най-силния й коз срещу конкурентните ракети и новите ракети, които се очаква да излязат на пазара през идните няколко години, отбелязват анализатори. Сред конкурентите са американският аерокосмически колос United Launch Alliancе, който е партньорство между Boeing Co и Lockheed Martin, и френската Ariane Group - съвместно предприятие между Airbus и Safran. Япония и Китай също разработват ракети за многократна употреба. Осемнайсет години след основаването си обаче Blue Origin се оказва изоставаща от конкурент, който е много по-близо до дома - SpaceX. Основана от шефа на Tesla Илон Мъск, компанията с централа в Калифорния, преобърна космическата индустрия със сравнително евтините ракети за многократна употреба \"Фалкон 9\". SpaceX извърши над 50 успешни изстрелвания на \"Фалкон\" и събра договори за милиарди долари, включително с НАСА и министерството на отбраната на САЩ. През февруари SpaceX омагьоса международната аудитория с успешния изпитателен полет на най-новата си ракета \"Фалкон хеви\", която е най-мощната ракета в експлоатация в света. Мъск предсказваше, че при успешно изтрелване на неговата ракета, за другите производители на тежки ракети това ще е краят на играта. Добрата новина за Blue Origin е, че се прогнозира силен растеж в търсенето на услуги за извеждане в орбита на сателити. Очаква се от около 2020 година годишно да бъдат изстрелвани близо 800 малки сателита, над два пъти повече от средната годишна бройка за изминалото десетилетие, според анализатора Марко Касерес от американската компания Teal Group. \"Ако \"Ню Глен\" стане готова през следващите две години (Blue Origin) може да успее да се възползва от появилите се възможности\", посочва той. Ракетна наука Подобно на Мъск, Безос е страстен поддръжник на перспективата хората да живеят и работят в Космоса. Безос, който в момента е най-богатият човек в света благодарение на успеха на гиганта за онлайн търговия Amazon, годишно превръща в ликвидни пари свои акции за 1 милиард долара, за да финансира извънземните си мечти. Той е разположил Blue Origin в склад на 30-тина километра от Сиатъл. Латинският девиз на компанията означава \"решително напред, стъпка по стъпка\", което отразява убеждението на Безос, че успехът идва чрез постоянен, постепен напредък. След близо две десетилетия в играта и предвид разгорещяването на надпреварата между частните космически компании, Безос е решен да се приближи към търговските начала, посочиха трима служители на Blue Origin. Тези усилия включват предложения за туристически обиколки до ръба на Космоса на борда на друга ракета на Blue Origin, \"Ню шепърд\", с цена на билетите от 200-300 000 долара. Blue Origin се конкурира също така да продаде своя двигател BE-4 на United Launch Alliance за новата й ракета \"Вулкан\". Новата вълна в наемането на служители е насочена основно към осигуряване на таланти за \"Ню Глен\" и включва над 60 инженери, работили по-рано за SpaceX. Персоналът на Blue Origin от над 1500 души е близо двойно по-голям спрямо началото на 2016 година, според трима служители. Очаква се докато \"Ню Глен\" полети той отново да се удвои, казва Лирой от Eutelsat. За сравнение, SpaceX има над 6000 служители. Компанията на Безос също така е инвестирала над 200 милиона долара в център за построяване на ракети близо до космическия център \"Кенеди\" на НАСА във Флорида. Въпреки това Лирой посочва, че не очаква прототип на \"Ню Глен\" да бъде готов преди средата на 2019 година. Междувременно НАСА, ВВС на САЩ и сателитните компании насочват бизнеса си към SpaceX. Мат Деш, главен изпълнителен директор на McLean, най-големия търговски клиент на SpaceX, отбеляза, че Blue Origin е била малко неясна за стратегията си. \"Никой не оспорва, че с инвестицията, която правят, в крайна сметка няма да бъдат успешни. Все още обаче не е сигурно как и кога ще може да се разчита на тях\", допълва Деш. (БТА)", "date": "2018.08.03", "title": "Джеф Безос влага пари и инженери в ракетната си програма"}
{"url": "https://www.24chasa.bg/novini/article/6995175", "text": "Компанията “ПФФ ТМТ Бидко 2”, собственост на чешкия милиардер Петр Келнер, е обжалвала решението на Комисията за защита на конкуренцията (КЗК), с което тя му отказва да придобие Нова телевизия. Това беше потвърдено от Върховния административен съд. Келнер е обжалвал решението в четвъртък - последния ден от обявения за това 14-дневен срок. Делото ще бъде разпределено на съдия докладчик. КЗК наложи на 19 юли забраната си холандското дружество на най-богатия чех да придобие контрол върху дейността на “Нова броудкастинг груп” и непряко върху нейните дъщерни дружества “Нет Инфо” и “Агенция Ева”. Като мотиви антимонополният орган изтъкна водещите позиции на придобиваното предприятие в областта на медийните услуги, което може да застраши конкурентната среда в този пазар. Опасения имало и за хоризонталното припокриване на дейностите на участниците в концентрацията на пазара на онлайн търговия. Шведската MTG обяви през февруари тази година намерението си да продаде своето 95-процентно участие в българската “Нова броудкастинг груп” на инвестиционната компания PPF Group. Това включва тв каналите “Нова”, “Кино Нова”, “Диема”, “Диема Спорт”, “Диема Спорт 2”, “Диема Фемили”, дигиталната компания “Нетинфо”, радио “Нова нюз” и издателска група AtticaEVA. Другата българска сделка на Петр Келнер в България обаче беше успешна. Само преди 5 дни чехът получи разрешение от Европейската комисия да придобие бизнеса на телекома “Теленор” у нас, в Унгария, Сърбия и Черна гора.", "date": "2018.08.03", "title": "Келнер обжалва отказа за Нова тв"}
{"url": "https://www.24chasa.bg/novini/article/6995176", "text": "Турският президент Реджеп Тайип Ердоган заяви днес, че очаква споразумението за пътната карта за сирийския град Манбидж, постигнато със САЩ, да не бъде засегнато от отношенията между двете съюзнички в НАТО напоследък, предаде Ройтерс. Ердоган направи този коментар два дни, след като Вашингтон наложи санкции на двама турски министри заради делото срещу американски пастор, обвинен в подкрепа на тероризма. Турция посочи, че санкциите са неприемливи, отбелязва Ройтерс. Надяваме се, че сътрудничеството ни със САЩ по въпроса за Манбидж ще продължи и то няма да бъде засегнато от някакви други проблеми, каза Ердоган в Анкара, където представи 100-дневен план за действие на правителството, информира ТАСС. Турският президент също така обеща да бъде продължена борбата срещу терористичните организации, предава БТА.  Ще продължим нашата борба срещу тероризма, няма да позволим на ДАЕШ (\"Ислямска държава\"), ПКК (Кюрдската работническа партия), СЗН (Силите за защита на народа) и ФЕТО (Фетхуллахистката терористична организация) да излагат на заплахи нашата национална сигурност, каза Ердоган. САЩ и Турция одобриха в началото на юни пътна карта за стабилизиране на Манбидж. Документът предвижда изтегляне на сирийските кюрдски Сили за защита на народа от града, както и разполагане на турски и американски сили в района с цел осигуряване на безопасността на Манбидж.", "date": "2018.08.03", "title": "Ердоган: Надяваме се, че сътрудничеството ни със САЩ за Манбидж ще продължи"}
