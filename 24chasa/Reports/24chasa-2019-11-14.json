{"url": "https://www.24chasa.bg/novini/article/7871604", "text": "Двама бандити откраднаха чанта със 150 хил. лв. от колата на столичен бизнесмен в четвъртък. Това е рекордна плячка на апашите, които проследяват набелязаните жертви, пукат гумите на колите им и ги обират, докато ги сменят. Мъжът изтеглил крупната сума от банка в кв. “Лозенец” минути преди това. Потеглил с автомобила, но скоро усетил, че гумата му е спукана. Отбил и извадил инструменти, за да я смени. Докато работил наведен, оставил колата си отключена. Когато приключил със смяната на гумата, забелязал, че чантата с парите на предната седалка липсва. Видял двама души да тичат по улицата и се обадил в полицията. Мъжът има легален бизнес и парите му са чисти, научи “24 часа”. Както е по закон, 5 дни по-рано той заявил в банката, че ще тегли 150 000 лева. В четвъртък следобед паркирал колата си пред клона, влязъл вътре, а в това време гумата на колата му била спукана. След сигнала столичните криминалисти веднага започнали разследване. Прегледани са записи от камерите на банковия клон, които снимат към паркинга. Работи се по версията, че информацията към обирджиите е подадена от служители на банката, които са знаели за предстоящото теглене на крупната сума. Бизнесменът е разпитан с кого е споделял за заявените пари. Проверява се също дали мъжът не е инсценирал обира. Това не е единственият случай на обран шофьор, на когото гумата е спукана малко преди това. През август 65-годишен мъж от Шумен спрял по същата причина, а през това време апаши откраднали от предната седалка 1400 лв., телефон и очила. Подобен случай имаше и през м.г. в Благоевград. Тогава мъж олекна с 10 хил. лв. оборотни пари на фирма, които трябвало да внесе в банка. Оказало се, че гумата му не е спукана, а умишлено спадната след отвъртане на винтила. В Ботевград пък имаше 3 случая, при това пред един и същи магазин. Обирите станаха през 2012 г., а всички коли бяха с надупчени от нож гуми. Кражбите обаче бяха от по 200 лв. ", "date": "2019.11.14", "title": "Бандити спукаха гума на бизнесмен от София и отмъкнаха току-що изтеглени 150 бона от колата му, докато я сменя (Обзор)"}
{"url": "https://www.24chasa.bg/novini/article/7871786", "text": "Идеята на френския президент Еманюел Макрон на опустошената от пожара катедрала \"Нотр Дам\" да бъде поставен модерен шпил, доведе до спречкване сред високопоставени лица, съобщи ДПА, цитирана от БТА. Министърът на културата Франк Ристер скастри генерала от запаса, когото Макрон назначи начело на проекта, след като той каза, че главният архитект \"трябва да си затваря устата\". Вместо модернистичното предложение, архитект Филип Вилньов иска да бъде построено копие да готическия шпил, изгорял с покрива през април. По-голямата част от французите подкрепят тази идея, показа проучване на общественото мнение. Ген. Жоржелен обаче реагира гневно вчера, когато депутати го попитаха за казаното от Вилньов, че изграждането на копие на шпила от 19-и век ще бъде и по-бързо. Еманюел Макрон даде 5-годишен срок за възстановяване на катедралата, но специалистите са скептични. \"Що се отнася до главния архитект на паметника, вече няколко пъти му обясних да си затваря устата, за да може да се движим напред и да правим най-добрия избор за Париж, \"Нотр Дам\" и света\" - каза Жоржелен вчера пред комисията по култура на Националното събрание. Ристер заяви в Туитър днес , че коментарите на генерала \"не са приемливи\". \"Уважението е основна ценност в нашето общество - написа той. - След като сме на обществена длъжност, трябва да даваме пример\".", "date": "2019.11.14", "title": "Министър, генерал и архитект се скараха заради катедралата \"Нотр Дам\""}
{"url": "https://www.24chasa.bg/novini/article/7871689", "text": "Италианското правителство се готви да обяви извънредно положение заради катастрофалното наводнение във Венеция, предадоха световните агенции. Вчера италианският премиер Джузепе Конте беше в пострадалия град и каза, че извънредното положение ще бъде обявено на заседание на министерския съвет, насрочено за днес. На него ще бъдат взети и първи спешни мерки за справяне с кризисната ситуация. Днес във Венеция времето отново хубаво и 50 000-те жители на историческия център се възползваха от него, за да изнесат навън покъщнината и стоките си и да се опитат да изсушат жилищата и магазините си. Високата вода, регистрирана днес в града, е 1,13 метра. Във вторник вечерта в пика на наводнението тя беше 1,87 сантиметра. Туристите днес се забавляваха да крачат из площад Сан Марко с разноцветни гумени и полиетиленови ботуши. Някои дори пиеха кафенето си с крака във водата в няколкото отворени ресторанти и барове. На 26 ноември ще се събере специална комисия за Венеция, която ще обсъжда как в общ план да се реши проблемът с града. Тогава ще се говори и за план круизните кораби да заобикалят историческия център и за мегапроекта Мойсей, предназначен да защити Венецианската лагуна от наводненията. Щетите от сегашното наводнение се оценяват на стотици милиони евро. След като правителството обяви извънредно положение веднага ще бъдат изплатени по 5000 евро на пострадалите физически лица и по 20 000 евро на пострадалите юридически лица.", "date": "2019.11.14", "title": "Италия ще обяви извънредно положение във Венеция (Снимки)"}
{"url": "https://www.24chasa.bg/novini/article/7871820", "text": "Реализацията на ключовите съвместни инфраструктурни и енергийни проекти беше сред акцентите на разговора между министър-председателя на България Бойко Борисов и гръцкия премиер Кирякос Мицотакис, съобщиха от правителствената пресслужба. Двамата правителствени ръководители разговаряха преди началото на Четвъртата среща на върха в Солун. „Ускорената реализация на газовия интерконектор между България и Гърция е приоритетен не само за нас, но и за целия регион. Само преди дни проверих напредъка на изграждането на дейностите на връзката, чийто старт беше даден през месец май тази година. Така ще подобрим енергийната сигурност на цяла Югоизточна Европа“, категоричен беше премиерът Бойко Борисов. Той посочи, че за икономическия подем в региона ще допринесе и реализирането на транспортните проекти като железопътната линия Бургас-Александруполис, която е част от по-големия проект за мултимодален коридор за товарни превози, свързващ Егейско и Черно море „Sea2Sea”. „Нашите две страни са стълбове на стабилност в региона и силни застъпници на регионалното сътрудничество и европейската и евроатлантическа интеграция на страните от Западните Балкани“. Тази обща позиция изразиха в хода на срещата министър-председателят Борисов и гръцкият премиер Мицотакис. Бойко Борисов и Кирякос Мицотакис бяха единодушни, че България и Гърция са стратегически партньори и в този контекст е необходимо поддържането на приятелски и отворен диалог във всички сфери от общ интерес. Българският премиер Борисов изрази увереност, че активното двустранно сътрудничество ще продължи и с новото правителство на южната ни съседка и ще бъде запазен общия стремеж към задълбочаването на политическите и икономическите връзки. „Взаимодействието между нашите страни придобива още по-голямо значение на фона на кризите, които ни обграждат от изток и от юг, а и на запад от нас, като имаме предвид крехката стабилност на Западните Балкани“, заяви българският министър-председател. В хода на разговора двамата правителствени ръководители отбелязаха отличните двустранни връзки в търговско-икономическия сектор. „Гърция остава един от водещите ни търговски партньори, затова подкрепяме всякаква инициатива за активизиране на бизнес отношенията“, посочи премиерът Борисов и отбеляза възходящата тенденция на стокообмена между България и Гърция през последните години. За първата половина на тази година стокообменът между двете страни бележи ръст от 14.8% спрямо същия период на миналата година и е в размер на 1.7 млрд. евро. По време на срещата българският министър-председател Борисов акцентира върху необходимостта от още по-задълбочено насърчаване на инвестициите между България и Гърция. В разговора беше акцентирано и върху големия потенциал в сферата на туризма, който двете страни развиват през последните години, като премиерът Борисов подчерта значението на автомагистрала „Струма“ за свързаността с южната ни съседка.", "date": "2019.11.14", "title": "Борисов и Мицотакис говориха за общите енергийни проекти (Видео)"}
{"url": "https://www.24chasa.bg/novini/article/7871243", "text": "Президентът на САЩ Доналд Тръмп заяви, че неговата среща в Белия дом с турския му колега Реджеп Ердоган е била чудесна и много продуктивна, съобщи Ройтерс. “Голям фен съм на турския президент”, заяви Тръмп в началото на съвместната си пресконференция с Ердоган. Срещата при закрити врата между двамата продължи близо 65 минути. Тръмп каза, още че Турция е стратегически партньор на САЩ. Турският президент обаче не е бил особено приятелски настроен към Тръмп, пише в. “Хюриет дейли нюз”. Той нарече Тръмп “скъп приятел”, но го упрекна, че е поканил кюрдския командир, известен като Мазлум Кобане и смятан от Турция за терорист, в Белия дом. Ердоган също така върнал на американския президент заплашителното писмо от него, което получи преди старта на военната операция в Северна Сирия. Турският лидер казал още, че хиляди са загинали в Сирия заради отлагането на военната операция. Американският президент пък заявил, че Европа трябва да плаща повече за сирийските бежанци. “В момента Турция плаща за почти всичко. Президентът Ердоган каза, че са похарчили повече от 40 млрд. долара!”, заяви Тръмп. Той обявил, че САЩ държат войници в Сирия само заради петрола, и така влязъл в противоречие със съветниците си, които говореха за подкрепа за кюрдските сили. Тръмп приветствал продължаващото спазване на споразумението за прекратяване на огъня в Сирия, сключено миналия месец. Друга обсъждана тема била покупката на руските комплекси С-400, заради която Вашингтон заплашва Анкара със санкции. “Обсъдихме този въпрос. Договорихме се, че за нея ще се говори на ниво външни министри”, заяви Тръмп. Като пълен провал определиха срещата турските медии, тъй като двамата лидери не са постигнали никакъв конкретен резултат. Турция отново е поискала от САЩ екстрадирането на проповедника Фетхуллах Гюлен, който е обвинен за организирането на преврата, но няма информация да е получила положителен отговор. Президентът на САЩ Доналд Тръмп каза, че не е гледал и една минута от първите публични изслушвания по разследването за импийчмънт срещу него, предаде Асошиейтед прес. “Зает съм, за да гледам скучните изслушвания по импийчмънта. Това е лов на вещици, една измама. Аз работя за хората, докато се правят опити да бъда спрян”, каза Тръмп. Той се присмя на начина, по който е било проведено публичното изслушване, и нападна противника си сенатор Адам Шиф, че не умее да задава въпроси. “Импийчмънтът срещу американския президент Доналд Тръмп е само шум. Днес ще има шум. Останалата седмица ще има шум”, заяви държавният секретар Майк Помпео по повод хода на разследването срещу държавния глава за намеса в Украйна. Същевременно двама високопоставени американски дипломати говориха в продължение на повече от 5 часа в долната камара на Конгреса за искането на Тръмп Украйна да разследва неговия опонент демократ Джо Байдън. “Станах свидетел на странна комбинация от обнадеждаващи, смущаващи и обезпокоителни обстоятелства”, каза американският шарже д'афер в Украйна Уилям Тейлър. Американският висш представител в Киев заяви пред конгресмените, че държавният глава е обвързал ключова военна помощ и посещение в Белия дом с разследване срещу Байдън и сина му. Демократите в Конгреса искат да докажат, че държавният глава е злоупотребил с властта си. ", "date": "2019.11.14", "title": "Тръмп фен на Ердоган, срещата им била “чудесна” (Oбзор)"}
{"url": "https://www.24chasa.bg/novini/article/7871862", "text": "Сърдечна среща с шведската кралица Силвия. Споделих с нея примери от кампанията ми за по-безопасен интернет за децата #SaferInternet4EU, които показват, че посланици на действията ни за по-сигурно онлайн пространство трябва да бъдат самите млади хора. Това написа българският еврокомисар за цифровата икономика и общество Мария Габриел в профила си във Фейсбук. И продължи/ В определени ситуации децата са по-склонни да се доверяват на своите връстници, не само на родителите, учителите и възрастните като цяло. Затова е нужно да насочим повече усилия в обученията на деца, които да предадат нататък на други деца умения да се предпазват от опасностите онлайн. Темата ще продължи да е приоритет за мен и в следващия ми мандат като комисар, още повече, че Планът за действие за цифрово образование ще бъде изцяло под мое ръководство. Поех ангажимент да преразгледаме плана след първата година на новия мандат на ЕК и да го актуализираме с допълнителни конкретни мерки.", "date": "2019.11.14", "title": "Габриел говори с шведската кралица Силвия за по-безопасен интернет за децата"}
{"url": "https://www.24chasa.bg/novini/article/7871913", "text": "Предполагаемият стрелец в гимназия в Санта Кларита, северно от Лос Анджелис, в щата Калифорния, беше арестуван, предадоха световните агенции, като се позоваха на шерифа на Лос Анджелис Алекс Вилануева, съобщи БТА. В стрелбата бяха ранени най-малко четирима. Вилануева поясни, че на стрелеца също се оказва лечение в местна болница. Той не навлезе в подробности нито за обстоятелствата на ареста му, нито за причините за прием на стрелеца в болница. Според местни медии нападателят е на 15 години и също е ученик. Първоначално медиите твърдяха, че той се е самоубил след нападението, но после дойде съобщението на властите за ареста му. Момиче, ранено в стрелбата в гимназията, е починало от раните си в болницата, предадоха още световните агенции. Двама ранени са в критично състояние. Четвъртият ранен е в задоволително състояние, съобщава болницата \"Хенри Мейо\".", "date": "2019.11.14", "title": "Стрелецът в гимназия в Калифорния е задържан, момиче загина (Видео, обновена)"}
{"url": "https://www.24chasa.bg/novini/article/7871937", "text": "Конфедерацията на работодателите и индустриалците в България (КРИБ) подкрепя напълно предложението първият ден от болничните да не се заплаща, което е наше искане, направено много отдавна – веднага след приключването на световната финансова и икономическа криза, тъй като плащането на първите три дни болнични от работодателя беше включено само като временна антикризисна мярка, се казва в съобщение на конфедерацията.  Предложението първият ден от болничните да не се заплаща е мярка срещу злоупотребите с болнични, която съществува в много европейски страни. Как да плащаме, когато цял свят видя злоупотребите в пазарджишката болница и системата на ТЕЛК като цяло. Като работодателска и бизнес организация считаме, че това е първа стъпка към цялостното решение на проблема с болничните, допълват от КРИБ.", "date": "2019.11.14", "title": "КРИБ подкрепя изцяло предложението първият ден от болничния да не се плаща"}
{"url": "https://www.24chasa.bg/novini/article/7871345", "text": "Страхът от приближаващото излизане на Великобритания от ЕС рязко е увеличил броя на българите, които са заявили, че искат да останат в страната след Брекзит. Това става ясно от огласени в четвъртък данни на британското вътрешно министерство. Само през октомври подадените от наши сънародници молби за получаване на статут на уседналост (settled status) са били 27 000, което прави по около 900 на ден. А от април, откакто действа електронната система за регистрация, те са 123 000. Това постава страната ни на първо място по процент подадени заявления спрямо общия брой на българите, за които местните власти имат сведения, че живеят в Обединеното кралство. Според тях вече 95% от сънародниците ни са предприели процедурата, която ще им гарантира, че могат легално да останат в страната и след Брекзит. В момента такава регистрация не е необходима заради европейското право за свободно предвижване в рамките на ЕС. След като Великобритания обаче напусне организацията, то ще спре да действа и европейските граждани ще трябва да кандидатстват за визи както всички останали чужденци, ако искат да работят или учат в Обединеното кралство. Британският вътрешен министър Прити Пател обяви преди ден, че това ще се случи от 2021 г., ако консерваторите продължат да управляват страната и след предстоящите на 12 декември парламентарни избори. Тези европейски граждани, които към този момент вече се намират във Великобритания и нямат необходимия статут на уседналост, ги заплашва депортиране от страната. Запознати с инструкциите на британските власти адвокати твърдят, че изключения ще бъдат правени само за хора с психически и физически недъзи или пък деца, чиито родители не са подали в срок заявление за settled status от тяхно име. Ако Великобритания напусне ЕС в края на януари, каквито се последните планове, и не успее да договори сделка с Брюксел за Брекзит, срокът за кандидатстване за статут на уседналост ще бъде намален с половин година и ще е до края на 2020 г. Досега 2,5 млн. от общо 3,5 млн. европейци в Обединеното кралство са заявили желание да получат settled status. Най-много са поляците – 456 600, следвани от румънците – 388 600. ", "date": "2019.11.14", "title": "900 българи на ден подават молба да останат в Англия"}
{"url": "https://www.24chasa.bg/novini/article/7871348", "text": "Министерствота на регионалното развитие и благоустройството пусна за обществено обсъждане проект на тарифата за толтаксите, която ще бъде приятна изненада за транспортните фирми. От първоначално разглеждания с бранша вариант най-тежките камиони да плащат между 25 и 39 ст. за километър в зависимост от класа на пътя и екологичния клас на возилото в публикувания текст тези такси намаляват на 18 до 36 ст. на километър, което е с около 28% по-малко при най-новите камиони и с около 7% по-малко при най-старите. Браншът настояваше за най-тежките камиони да се плащат максимум 15-16 ст. на километър, така че окончателният вариант, който ще се обсъжда, е консенсусен между двете предложения. Според публикувания вариант, който все още може да претърпи промени, но трябва да е в сила най-късно от март догодина, камион с тегло над 12 тона и с 4 и повече оси ще плати за разстоянието от София до Бургас 71,72 лв., ако има Евро 5, което е сравнително висок екологичен клас. Ако има по-ниския клас Евро 4, същото пътуване би му излязло 89,65 лв., а при още по-старите камиони таксата би била над 120 лв. По-малките камиони - между 3,5 и 12 тона, ще плащат най-често между 4 и 7 ст. на километър. При най-новите от тях пътуването София-Бургас по магистрала ще излезе 14,40 лв. Дори по-старите и по-замърсяващи, например клас Евро 4, бихпа платили за този маршрут 17,89 лв. Според експертите, които са готвили тарифата това е направено така, заради факта, че това е основният тонаж на камионите, с които се снабдява със стоки населението. Камионите над 12 тона с над 4 оси са предимно използваните за транзитния трафик. В тарифата има специален раздел за автобусите, като за най-големите таксата ще е 5 до 9 ст. за километър по магистрала. Не е много ясно обаче дали автобусните превозвачи няма да постигнат отлагане на плащането на толтакси. Компенсаторните такси, които се плащат, ако превозвач бъде хванат, че не е платил толтаксата, са от 150 до 750 лв. в зависимост от големината на превозното средство. Водачът може да плати тази такса на място, но независимо от това той трябва да плати и толтаксата.", "date": "2019.11.14", "title": "Толтаксите - от 4 до 7 ст. за малките камиони, тировете ще плащат 17-36 ст. за километър на магистралата (Обзор)"}
{"url": "https://www.24chasa.bg/novini/article/7871416", "text": "Земетресение с магнитуд 7,4 бе регистрирано край Индонезия, съобщи Геофизичният институт на САЩ, цитиран от Ройтерс. Епицентърът му е на 134 километра северозападно от Темате, на Молукските острови. Измерено е на 62 км дълбочина, съобщава БТА. Индонезия издаде предупреждение за цунами, предаде ДПА.                                                                                                                                                                                                                                                                                                                                ", "date": "2019.11.14", "title": "Земетресение с магнитуд 7,4 в Индонезия, издадено е предупреждение за цунами"}
{"url": "https://www.24chasa.bg/novini/article/7871402", "text": "Изпитните комисии на Европейския парламент одобриха двама от тримата кандидати за еврокомисари, които положиха днес устен изпит. Това съобщиха източници от ЕП, предаде БТА. Засега напред преминават румънският кандидат Адина Валян, предложена за еврокомисар по транспорта, и френският кандидат Тиери Брьотон, който се предвижда да отговаря за вътрешния пазар. Валян е четвъртият кандидат на Букурещ, а Брьотон - вторият за Париж. След днешното изслушване унгарският кандидат Оливер Вархели не получава необходимата подкрепа от парламентарната комисия по външни работи. Той ще има възможност да отговори на допълнителни писмени въпроси. Ако накрая и той премине успешно изпита, Вархели ще отговаря за разширяването на ЕС. Той е вторият кандидат на Будапеща. Предвижда се евродепутатите да имат окончателна оценка до 21 ноември и така Вархели ще разполага със седмица, за да отговори на допълнителните въпроси. Ако оценката накрая е положителна, съставът на следващата Европейска комисия се предвижда да бъде гласуван на 27 ноември.", "date": "2019.11.14", "title": "Европарламентът одобри кандидатите за еврокомисари на Франция и Румъния"}
{"url": "https://www.24chasa.bg/novini/article/7871453", "text": "Кметството на Париж се ангажира от 2020 г. да не издава повече разрешения за издигане на циркове, в чиито спектакли се използват диви животни - лъвове, слонове, маймуни, съобщи АФП. Решението трябва да бъде одобрено от градския съвет утре. Предвидени са около 50 000 евро помощи за три години за всеки цирк, който се ангажира да промени програмата си. Това радва защитниците на животните, но някои циркови артисти са готови с възраженията, предаде БТА. До края на 2018 г. около 40 държави в света, от които 28 европейски, забраниха частично или напълно цирковете с диви животни. Защитниците на животните могат да разчитат на подкрепата на французите - само 10 процента от тях са ходили на цирк през предишните две години. Затова пък две трети от французите не одобряват използването на диви животни в цирковете, показа анкета на Opinion Way. Във френските циркове обаче има към 1200 диви животни. Каква ще е съдбата им, питат собствениците им", "date": "2019.11.14", "title": "Париж забранява дивите животни в цирковете"}
{"url": "https://www.24chasa.bg/novini/article/7871482", "text": "Министър-председателят Бойко Борисов пристигна в Солун за участие в Четвъртата среща на върха в гръцкия град, съобщиха от правителствената пресслужба. Форумът е двудневен и се провежда под егидата на президента на Република Гърция Прокопис Павлопулос. На Срещата на върха ще бъдат и премиерите на Гърция и Република Северна Македония Кирякос Мицотакис и Зоран Заев. В общия стремеж към засилването на регионалното сътрудничество участниците във форума ще обсъдят перспективите за развитие на бизнеса и икономическия растеж в страните. Реализацията на съвместните транспортни и енергийни проекти и разширяването на потенциала в секторите от регионален интерес също ще бъдат част от темите на Срещата на върха. Преди старта на форума министър-председателят Бойко Борисов се срещна с премиера на Гърция Кирякос Мицотакис. Двамата правителствени ръководители обсъждат възможностите за засилването на двустранния политически и икономически диалог.", "date": "2019.11.14", "title": "Борисов пристигна в Солун за срещата на върха с Мицотакис и Заев (Видео)"}
{"url": "https://www.24chasa.bg/novini/article/7871480", "text": "Европейската комисия съобщи, че завежда наказателна процедура срещу Великобритания заради отказа на Лондон да предложи еврокомисар, предава БТА. Комисията е заявила днес писмено на Лондон, че с отказа си нарушава задълженията по договора за ЕС. В писмото е поставен срок за отговор от британските власти до 22 ноември. Пояснява се, че срокът е толкова кратък заради нуждата новата ЕК да встъпи в длъжност възможно най-скоро. Комисията отбелязва, че британските власти не са спазили задължението си да не оправдават с пречки в национално законодателство неизпълнението на европейските правила. Така комисията отхвърля довода на Лондон, че не предлага еврокомисар заради очакваните предсрочни избори. Уточнява се, че ако до седмица британските власти не изпратят отговор, или ако отговорът не е задоволителен, комисията ще продължи със следващите стъпки по наказателната процедура.", "date": "2019.11.14", "title": "ЕК съди Лондон заради отказа да изпрати британски еврокомисар"}
{"url": "https://www.24chasa.bg/novini/article/7871484", "text": "Няколко души бяха ранени в стрелба в гимназия в Санта Кларита в района на Лос Анджелис в Калифорния, предадоха световните агенции. Противоречиви са данните за броя на ранените - според Франс прес те са 7, според Асошиейтед прес, която се позовава на представител на противопожарната служба на Лос Анджелис ранените са 3, а според Ройтерс ранените са 5, съобщава БТА. Нападателят е обрисуван от очевидци като мъж от азиатски тип с черни дрехи. Той продължава да се издирва, се казва в съобщение в Туитър на офиса на шерифа на Санта Кларита. Заради случилото се учениците в засегната гимназия и в околни училища първо бяха задържани в сградите на учебните заведения. После учениците от засегнатата гимназия бяха евакуирани от сградата.", "date": "2019.11.14", "title": "Няколко души са ранени при училищна стрелба в района на Лос Анджелис (Видео)"}
{"url": "https://www.24chasa.bg/novini/article/7871197", "text": "Петиция в Европарламента от 2018 г. за спирането на участъка от магистрала „Струма”, минаващ през Кресненското дефиле, ще бъде гласувана следващата седмица в Брюксел. Евродепутатите ще избират между това дали тя да бъде затворена или да остане. „Една група изнудвачи с българско гражданство, които са маскирани като зелени организации, а всъщност са едни зелени изнудвачи, се опитват да попречат на построяването на магистрала „Струма” през дефилето, защото техният проект беше по-различен”, обясни Ангел Джамбазки, цитиран от  .  „Те работят за чужд интерес, опитвайки се да прокарат друг проект, свързан с прокопаването на тунел, където отново са техните грантови интереси. Свидетели сме на зелено изнудване”, допълни Джамбазки. Той обясни, че ако това искане бъде прието, всяко едно българско семейство ще трябва да плати между 2500 и 3000 лв. компенсация за тези разноски. България ще трябва да върне средствата, изразходени за магистрала „Струма” до този момент, както и да доплати остатъка, който трябва да бъде вложен в изграждането й, сподели Ангел Джамбазки. Гласуването другата седмица ще бъде публично, където той предполага, че ще има и българско участие. Според евродепутата в интерес на България е тази петиция да бъде затворена и всичко около нея да приключи.", "date": "2019.11.14", "title": "Джамбазки: Може да се наложи да връщаме милиони от АМ \"Струма\""}
{"url": "https://www.24chasa.bg/novini/article/7871220", "text": "Труп на жена изплува в Янтра във Велико Търново. На зловещата находка попаднал рибар, който ловял риба под паметника \"Асеневци\". Мъжът подал сигнал в полицията около 17 ч. На мястото са полицаи и пожарникари, който ще извадят тялото със специализирана техника. По първоначални данни трупът е на жена, но тепърва ще се изяснява самоличността и възрастта й. Той не е престоял дълго в реката, защото нямало признаци на започнало разложение, казаха от полицията.", "date": "2019.11.14", "title": "Труп на жена изплува в Янтра"}
{"url": "https://www.24chasa.bg/novini/article/7871242", "text": "„Предстоящите вътрешни избори в БСП ще са интересни не само за членовете на партията, но и за тези, които симпатизират на столетницата. Те са интересни за всички, защото от това дали БСП ще продължи с това ръководство, или ще направи смяна, зависи дали партията ще бъде алтернатива и ще свали Борисов от власт. Вървейки по сегашния път, със същото ръководство, виждате, че резултатите са такива. Ние губим усещането на българските граждани, че можем да бъдем алтернатива. Според мен това ръководство трябва да се оттегли”. Това заяви в студиото на „Плюс-Минус. Коментарът след новините” по   Красимир Янков, депутат от „БСП за България”. „Разчитам, че всички, които са загрижени за бъдещето на БСП, ще бъдат обективни според фактите. Предстоят ни следващите парламентарни избори. Очакванията към БСП е да бъде алтернатива на ГЕРБ и да свали Борисов от власт”, заключи Янков. „Резултатите от последните местни избори показват, че най-силните резултати в подкрепа на БСП в няколко области са около 20-22%. В повечето обаче тя е между 11 и 14 на сто. Затова казвам да гледаме фактите и да сме загрижени за бъдещето на БСП. Отминалите избори могат да бъдат зачетени като успех и това е добрата новина. Но от друга страна е под очакванията на много от хората, които търсят алтернатива на това управление на Бойко Борисов”, допълни Красимир Янков. Социалистът коментира и бюджетите за 2020 г. „В тях нямаме нищо ново. Продължава да има липса на справедливост и солидарност. Няма никакви реформи”, посочи Янков", "date": "2019.11.14", "title": "Соцдепутатът Красимир Янков: Ръководството на БСП да си ходи"}
{"url": "https://www.24chasa.bg/novini/article/7871248", "text": "Лидерът на “Атака” Волен Сидеров остава сам в Столичния общински съвет. Другият съветник от партията - Борислав Иванов влиза в политическа група с четиримата съветници от ВМРО. Новината съобщи във фейсбук зам.-председателят на СОС арх. Борислав Игнатов, който пък е от “Демократична България”. “Новината от днес в СОС - единият съветник от “Атака” и четиримата от ВМРО формират група. Волен Сидеров става независим като Борис Бонев”, написа Игнатов. Пред “24 часа” Карлос Контрера от ВМРО потвърди информацията. Новата група ще се нарича “Патриоти за София” - под това име и в предишния мандат ВМРО и “Атака” работиха заедно в СОС. “Този модел не е изчерпан. Мисля, че заедно направихме доста смислени неща за София. Г-н Сидеров обясни, че не иска да се обвързва в политическа група, за да има свободата сам да поставя и предлага важни теми”, обясни Контрера. Фактът, че другият съветник от “Атака” влиза в “Патриоти за София”, а Сидеров - не, според Контрера показвал “ниво на демократизъм”. На следващата сесия на СОС новата група ще предложи за зам.-председател именно Борислав Иванов от “Атака”. Така без групи в СОС остават само Сидеров и Борис Бонев.", "date": "2019.11.14", "title": "Волен Сидеров остава сам в СОС като Борис Бонев, другият от “Атака” - в група с ВМРО"}
{"url": "https://www.24chasa.bg/novini/article/7871228", "text": "Новите руски хиперзвукови ракети “Кинжал”, изстреляни от Финския залив, могат да стигнат до София, която е на 1200 км оттам, и да я ударят за 11 минути. За сравнение, традиционните крилати ракети “Калибър”, изстреляни от същото място, биха долетели до столицата на България за около 2 часа. Това твърди американският военен експерт Алън Къмингс в статия за изданието “Уор он дъ Рокс”. Русия активно разработва хиперзвукови оръжия, които биха ѝ дали бързо победа без бой в случай на конфликт и да вземе инициативата при преход от риторика към кинетичен удар, посочва Къмингс. Според него възможностите на този нов вид оръжия са насочени към две аудитории - Запада, и по-специално НАТО, и периферните на Русия държави като Балтийските, Украйна и Грузия. Подчертаването на възможностите на новите ракети е предупреждение към западните лидери “да не се месят насилствено” в руските работи, убеден е Къмингс. По-рано този месец китайско издание обясни, че влизането на въоръжение в руската армия на междуконтиненталните балистични ракети “Сармат” може да се превърне за НАТО и САЩ в изключително голям проблем. Американски военни специалисти пък наскоро предупредиха, че Русия е реална заплаха за САЩ.", "date": "2019.11.14", "title": "Експерт от САЩ: Нова руска ракета може да удари София за 11 мин."}
{"url": "https://www.24chasa.bg/novini/article/7871274", "text": "„Министерството на земеделието, храните и горите иска да подкрепи младите хора, като им даде възможност да се срещнат с успели фермери в нашата страна чрез кампанията „Супер фермер. Целта е да ги насърчим да останат в България и да се развиват в сферата на земеделието“. Това каза заместник-министър д-р Лозана Василева пред ученици от Професионална гимназия по селско стопанство „Проф. Иван Иванов“, които са на посещение в животновъдното стопанство на г-жа Галина Мирчева в с. Петърница, Община Долни Дъбник. Тя подчерта, че фокусът на кампанията е обърнат към учениците от професионалните гимназии по селско стопанство, които на този етап от живота си правият своя избор за развитие. „Страната ни е с вековни традиции в земеделието, преминало е през различни етапи, но в момента имаме добре развит, балансиран аграрен сектор. С тези посещения ще покажем на учениците как е възможно успешното прилагане на бизнеса в аграрната сфера“, посочи заместник-министърът. Тя допълни, че секторът се подпомага с национални и европейски финансови средства. Д-р Василева отбеляза, че през двата периода на прилагане на Програмата за развитие на селските се е усвоил голям ресурс за модернизиране на фермите и повишаване на конкурентоспособността им. Заместник-министър Василева обясни, че кампанията „Супер фермер“ се провежда на два етапа, като първият стартира този месец. По време на него ще бъдат посетени стопанствата на 26 бенефициенти по ПРСР. Вторият ще се реализира в периода от края на месец февруари до април 2020 г.“, обясни заместник-министърът. Тя допълни, че общият брой на учениците, които ще се включат в практиката е повече от 350 от 21 професионални гимназии. Те са от направленията – животновъд, фермер, техник на селскостопанска техника, агроекология и др. Лозана Василева каза още, че до момента са проведени пет подобни посещения, в които са се включили около 80 ученици. Днес, кампанията се провежда в още пет стопанства в областите - Благоевград, Варна, Бургас и В. Търново. „Стопанствата, които са включени в кампанията, развиват дейност основно в областите отглеждане на трайни насаждения, животновъдство. В направлението селскостопанска техника, децата ще разгледат машини и ще се запознаят с функционирането им“, посочи д-р Василева. Тя пожела на учениците да бъдат мотивирани и инициативни в образованието си. На събитието присъства и заместник-министърът на образованието и науката Таня Михайлова. Кампанията се реализира в партньорство с МОН и съвпада с политиката му за насърчаване на дуалното обучение. То дава възможност за подобряване капацитета на образователните институции и на работодателите за организиране и създаване на устойчиви партньорства за гарантиране на качеството на обучението.", "date": "2019.11.14", "title": "Зам.-министър Василева: Кампанията „Супер фермер“ дава възможност на младите хора да се срещнат с успели фермери в страната"}
{"url": "https://www.24chasa.bg/novini/article/7871283", "text": "В реч пред външните министри от антиджихадистката коалиция на среща във Вашингтон шефът на американската дипломация Майк Помпейо увери, че САЩ ще продължат да водят борбата срещу джихадистката групировка \"Ислямска държава\", предаде Франс прес, цитирана от БТА. Помпейо още веднъж повтори позицията на САЩ, че страните от коалицията трябва \"да репатрират хилядите чуждестранни терористични бойци, които в момента са задържани в Сирия и да ги съдят за извършените от тях издевателства\". Това искане се сблъсква с отказа на редица страни да приемат обратно своите граждани, които са се били в редиците на джихадистите. \"Всички вие знаете, че трябва да продължим борбата срещу ИД. И ние го знаем. САЩ ще продължат да са начело на коалицията и света в тези решаващи за сигурността ни усилия\", заяви Помпейо. \"Предислоцирахме някои наши военни части в Североизточна Сирия и по-общо в региона, за да направим така, че ИД никога да не възкръсне от пепелта и да й попречим да превземе отново петролните находища\", добави той. Президентът Тръмп обяви, че след започналата военна операция на Турция срещу сирийските кюрди, в Сирия ще останат около 600 американски войници, за да защитават петролните находища. Членовете на администрацията му обаче уверяват, че основната задача на тези военни части остава борбата срещу ИД, отбелязва АФП. Въпросът за съдбата на задържаните в Сирия бойци на ИД трябва да се реши с цивилизован диалог и в координация със сирийските власти, заяви говорителката на руското външно министерство Мария Захарова, цитирана от ТАСС. \"Територията на Сирия - това е държава с всички съответстващи признаци на държава. На територията на тази държава има действащи закони. Всички действия във връзка със задържаните и намиращи се на територията на Сирия лица трябва да се съгласуват с властите на Сирия\", заяви Захарова.", "date": "2019.11.14", "title": "Помпейо: САЩ ще продължат борбата срещу \"Ислямска държава\" в Сирия"}
{"url": "https://www.24chasa.bg/novini/article/7871287", "text": "Не съм изненадана от повторния избор на Иван Гешев за главен прокурор, заяви Зинаида Златанова – бивш министър на правосъдието, предава  . Според нея много е важно какво ще се случи от тук нататък в бъдеще. „Имаме редици нерешени въпроси – например за отговорността на главния прокурор, която ЕС постави нееднократно като нерешен. Президентът също така по никакъв начин не обсъди личните качества на Иван Гешев. Той говори институционално – по това каква е процедурата и до какво е довела тя”, отбеляза Златанова. Според нея трудното за Иван Гешев тепърва започва. Конституцията предвижда президентът да издаде указ за назначаването на Иван Гешев за главен прокурор, но той може да сезира и Конституционния съд, обясни и Атанас Славов – доктор по конституционно право. По думите му президентът има основание да иска това. „В рамките на един и същи конституционен текст са действали различни законови модели, някои от тях взаимно изключващи се. Според предишния законов модел, ако президентът върне процедурата, тя спира и започва отново. По сега действащия законов текст, ВСС има право да реши дали да продължи досегашната или да стартира нова процедура”, обясни Атанас Славов. В един от докладите по механизма за сътрудничество и проверка изрично се обръщаше внимание на законодателството в сферата на съдебната власт, посочи той и припомни, че Конституцията не предвижда един кандидат и едноличен избор като на конгрес на БКП, а някаква форма на състезателност, иначе няма нужда от конкурс.", "date": "2019.11.14", "title": "Зинаида Златанова: Не съм изненадана от повторния избор на Гешев"}
{"url": "https://www.24chasa.bg/novini/article/7871286", "text": "Северна Корея обяви днес, че САЩ са предложили блокираните преговори за денуклеаризация да бъдат подновени през декември, тъй като приближава крайният срок, даден от севернокорейския лидер Ким Чен-ун на правителството на американския президент Доналд Тръмп, да предложи взаимноприемлива сделка за спасяване на разговорите, предаде Асошиейтед прес. В изявление, разпространено от държавните медии, преговарящият от севернокорейска страна Ким Мьон-гил не даде ясен отговор дали Пхенян ще приеме американските предложения. Той заяви, че Северна Корея няма интерес от разговори, ако те целят печелене на време, без да се обсъждат възможни решения. Дипломатът каза, че Пхенян не иска да се договаря по второстепенни въпроси, като възможни предложения на САЩ да се обяви официален край на Корейската война от 1950-1953 г., която завърши с примирие, а не с мирен договор, или за установяване на бюра за връзка между страните, съобщава БТА. \"Ако договарянето на нерешените въпроси стане възможно сме готови да се срещнем с американската страна на всяко място и по всяко време\", каза Ким Мьон-гил, който призова Вашингтон да представи цялостно подход за отказ от \"враждебната си политика\" към Северна Корея. \"В случай, че САЩ все още преследват злонамерената цел да ни успокоят в опит да успеят до крайния срок - края на годината, с лекота, както направиха по време на разговорите на работно ниво между КНДР и САЩ в Швеция през октомври, нямаме желание за подобни преговори\", заключи севернокорейският дипломат. Преговорите за денуклеаризация останаха блокирани след провала на срещата на върха между Ким Чен-ун и Доналд Тръмп във Виетнам, на която САЩ отказаха да изпълни севернокорейските искания за значително вдигане на санкциите в замяна на частичен отказ на Пхенян от ядрения му потенциал, припомня АП. заради, по думите на Пхенян, \"остарялата позиция и подход\" на САЩ, посочва агенцията.", "date": "2019.11.14", "title": "Пхенян: САЩ предлагат преговорите за\nденуклеаризация да се подновят през декември"}
{"url": "https://www.24chasa.bg/novini/article/7871352", "text": "Хибридната война не е измислица. България е една от страните, в които се вижда хибридната война - във всичките й аспекти, заяви бившият президент Росен Плевнелиев на кръгла маса, посветена на \"Руското влияние в Европа: противодействие на завладяването на държавата\", съобщи \". Форумът е организиран от Центъра за изследване на демокрацията и фондация „Конрад Аденауер“. Путин извърши грабежа на руския народ. 52% от руската икономика се държи от стотина олигарси - всичките са негови приятели. Всеки олигарх има банка в Русия, тя финансира офшорки, а те от своя страна инжектират нестабилност на региона, включително и в България, заяви Плевнелиев. Видяхме държави като Грузия и Украйна, които бяха разцепени, повлияни от Русия, акцентира той. Според него е необходимо да имаме ясен и точен подход, както Рейгън и Тачър, необходимо е да посочим проблема - ако трябва, да кажем, че това е Империя на злото, която демонтира европейската демократична държавност, съсипва европейските демократични ценности, води война на всички фронтове срещу нас. Същевременно Плевнелиев твърди, че днес България е направила геополитическия си избор и резултатът вече е налице - в ограничаването на зависимостите ни от Русия. Според анализ на Центъра за изследване на демокрацията дори и след наложените от САЩ и ЕС от 2014 г. насам санкции руските компании все още контролират между 5 и 10% от икономиката в Югоизточна Европа, включително стратегически компании като рафинерии, мрежи за продажби и разпространение на горива, газопреносни мрежи и газохранилища, телекомуникационни дружества. Около 10% от българската икономика се контролира от руски капитали. Според експертите от Центъра за изследване на демокрацията стратегическото влияние на Кремъл на Балканите не е само през икономиката, а и през политически партии, медийни, културни и религиозни организации. Особено уязвими са Босна и Херцеговина, Северна Македония, Черна гора и Сърбия - мрежите на руско влияние подкопават икономическото и демократичното им развитие, намесват се при вземането на политически решения в стратегически области, свързани с енергетиката и външната политика.", "date": "2019.11.14", "title": "Плевнелиев: България е сред страните, в които се вижда хибридната война"}
{"url": "https://www.24chasa.bg/novini/article/7871349", "text": "Отвличане е основната версия, по която работи полицията и прокуратурата за изчезналото момченце на година и половина от село Николаево, община Стражица, предава  . Продължава издирването на детето, което изчезна на 21 октомври вечерта от дома си. От момченцето все още няма следа, съобщиха от полицията във Велико Търново. Досъдебното производство в Районната прокуратура в Горна Оряховица първоначално беше образувано за неположени достатъчно грижи от страна на родителите, но вече е променено в \"отвличане\", посочиха близки до разследването. За това престъпление законът предвижда лишаване от свобода от 7 до 15 години. Родителите на момченцето също продължават с издирването и са обявили парична награда.", "date": "2019.11.14", "title": "Отвличане е основната версия на полицията за изчезналото момченце от Николаево"}
{"url": "https://www.24chasa.bg/novini/article/7871379", "text": "С арест на двама криминално проявени бургазлии, осъществили грабеж спрямо 12 годишно момче, завърши втората полицейска операция, протекла на територията на квартал „Победа“ през днешния ден, съобщиха от МВР. Двама мъже / на 22 и 24 години/, единият от които рецидивист по линия „грабежи“, издебнали момчета около 02.30 ч. снощи на ул. „Тамара“ в квартала, докато се прибирало от къщата на майка си към дома на баща си, разположени през няколко съседски жилища. Нападнали го в тъмнината, нанесли му побой и ограбили сумата от 30 лв., след което се укрили. В резултат на бързите оперативно-издирвателни действия, предприети от полицейските служители на Първо Районно управление – Бургас и работата по „горещи следи“ двамата извършители на дръзкия грабеж са установени и задържани за срок от 24 часа. Единият от тях бил абсолютно неадекватен / под въздействие на наркотични вещества/, но втория направил пълни самопризнания и се разкаял за деянието си. Работата по цялостно документиране на случая, както и по установяване съпричастността на двамата бургазлии към други престъпления продължава от служители на Първо Районно управление – Бургас. ", "date": "2019.11.14", "title": "Полицията арестува двама, ограбили 12-годишно момче в Бургас"}
{"url": "https://www.24chasa.bg/novini/article/7871378", "text": "Почти без дебат, промени в пакет в пет данъчни закона минаха през бюджетна комисия на второ четене. Най-малко поправки за догодина има в закона за облагане на доходите, а най-много в закона за ДДС. Според новите текстове на закона за облагане на доходите, от догодина пред данъчните ще обявяваме не само дарени имот и кола, а и други ценни вещи - например бижута, картини, колекции от марки и др. Идеята на този текст е при евентуални ревизии да има доказуемост на доходите. Малките награди – до 100 лв., независимо дали са парични, или предметни пък няма да се облагат, решиха още депутатите. Колите ще се отписват от КАТ без да се уведомява общината, както досега. Всеки, който ползва данъчно облекчение- за деца, поради инвалидност или защото прави вноски за пенсия или застраховка, вече няма да прикрепват към данъчната декларация документи за това. Данъчните ще си ги набавят по служебен път. В закона за акцизите и данъчните складове, се записаха нови глоби до 4000 лв. ако се пренасят акцизни стоки- главно цигари и алкохол в пратки или по куриери. Глобата ще допълва конфискацията на нерегламентираната стока. Куриерите и пощите получават правото да отварят пратки и да ги проверяват, ако се усъмнят, че те съдържат такава стока. Камери за 24-часово видеонаблюдение ще има задължително в данъчни складове, в които се съхраняват горива. Мярката влиза в сила от 1 януари 2020 г. и бе гласувана от бюджетната комисия на второ четене. Предложението е внесено от шефката на комисията Менда Стоянова. Първоначалната версия на поправката предвиждаше такива камери да има във всички данъчни складове. Стоянова обясни, че засега се започва с тези, в които има горива, и ако има ефект в борбата с контрабандата, та ще влезе в сила за всички складове у пас в следващите години. Друга промяна от първоначалния вариант на данъчните промени бе, че идеята сделки с акции и дялове да се облагат с ДДС, тъй като чрез такива прехвърляния най-често ставало дума за имоти за живеене, отпадна. Оспорваната от бизнеса идея за сумиране на оборотите на свързани лица в един обект остана, но се въведе облекчение, че ако има прекъсване на дейността най-малко за месец или повече, няма да се прилага този текст. Според поправка в закона, приета през 2018 г. от 2020 всеки, който декларира доходите си по електронен път ще получи достъп чрез ПИК-кода си до попълнена декларация.", "date": "2019.11.14", "title": "Цигари и алкохол по куриер - до 4000 лв. глоба"}
{"url": "https://www.24chasa.bg/novini/article/7871467", "text": "Гърция разкри новата търговска марка, с която ще представя продуктите си, характерни за областта Македония, съобщи електронното издание на в. \"Катимерини\", цитирано от БТА. Инициативата има за цел да улесни търговските усложнения, произтичащи от Преспанското споразумение между Атина и Скопие от 2018 г. Както Гърция, така и Северна Македония изнасят продукти, използвайки определението \"македонски\". Новата, официална търговска марка, която ще бъде използвана за всички гръцки македонски продукти, бе представена на Четвъртата среща на високо равнище в Солун. Новото лого представлява бяла буква \"М\" на син фон - два цвята, чието съчетание се асоциира с Гърция. Мотото е \"Macedonia The GReat\", напомнящо за историята на античното царство Македония и неговия най-известен владетел Александър Македонски, отбелязва сайтът Грийк рипортър. Търговската марка ще представя различните категории продукти с различни имена, като например \"Great Tech\" (за технологии), \"Great Wine\" (за вина), \"Great Food\" (за храни) и пр. Новата марка беше представена в присъствието на премиера Кириакос Мицотакис. Логото следва да бъде регистрирано в Службата на ЕС за интелектуална собственост в Аликанте, Испания.", "date": "2019.11.14", "title": "Гърция с нова търговска марка за продуктите си от областта Македония"}
{"url": "https://www.24chasa.bg/novini/article/7871555", "text": ", е на млада жена от старопрестолния град, казаха от полицията. Самоличността е изяснена, но от МВР не дават подробности засега. При първоначалния оглед не са открити следи от насилие по тялото на мъртвата. То е откарано за аутопсия, която ще установява причината за смъртта. Трупът бе забелязан от рибар в Янтра следобед в четвъртък под площадката на паметника \"Асеневци\". Пожарникари съдействаха за изваждането от труднодостъпното място.", "date": "2019.11.14", "title": "Трупът, намерен във водите на Янтра, е на млада великотърновка"}
{"url": "https://www.24chasa.bg/novini/article/7871554", "text": "Отличия за специални постижения в областта на Географските информационни системи (ГИС) бяха връчени на тържествена церемония, която се състоя на 13 ноември в София хотел Балкан, като част от Световния ГИС Ден в България. Събитието се организира за 21-ва поредна година от ЕСРИ България – водещата компания в сферата на ГИС у нас. , подчерта Евгения Караджова, управител на ЕСРИ България при откриване на церемонията по награждаване.  , подчерта г-жа Караджова. Тази година награди за специални постижения в областта на Географските информационни системи бяха връчени в четири категории – „Държавна администрация“, „Местно самоуправление“, „Частен сектор“ и „Образование и наука“. В категория „Държавна администрация“ Министерството на транспорта, информационните технологии и съобщенията получи награда за „Прилагане на иновативни ГИС технологии за изграждане на национална електронна платформа „Единна информационна точка“. Отличието беше връчено от Марияна Николова, заместник министър-председател по икономическата и демографската политика, която подчерта, че това е най-мащабният проект за ефективно електронно управление на територията на Република България и реализирането му е предпоставка за по-добра интернет свързаност, както и стимулиране на икономическото развитие в страната. Престижната награда прие Росен Желязков, министър на транспорта, информационните технологии и съобщенията.  , каза министър Желязков при получаване на отличието. Отново в категория „Държавна администрация“ Министерството на енергетиката получи награда за „Дългогодишен принос в използване на най-съвременни ГИС решения за ефективно управление в сферата на енергетиката в България“. Отличието прие Жечо Станков, заместник-министър на енергетиката от инж. Валентин Йовев, заместник-министър на регионалното развитие и благоустройството.  , подчерта заместник-министър Йовев при връчване на наградата.  , каза заместник-министър Станков. В категория „Местно самоуправление“ Община Бургас беше отличена за „Внедряване на най-съвременни ГИС технологии и устойчиво развитие на Географски информационни системи в помощ на общинските дейности“. Таня Христова, кмет на Община Габрово и носител на 2 награди за специални постижения в сферата на ГИС връчи наградата на Руска Бояджиева, заместник-кмет по Европейски политики и околна среда на Община Бургас. Технологична лаборатория Мозайка получи отличие в категория „Частен бизнес“ за „Прилагане на научен подход и иновативни ГИС решения за създаване на информационни системи от ново поколение“. Гергана Паси, Дигитален шампион на България и основател на Дигитална Национална коалиция връчи престижната награда на Мариана Дамова, управител на Мозайка, като пожела на технологичната лаборатория да продължи да гради мозайка от иновации. В категория „Образование и наука“ Русенски университет „Ангел Кънчев“ получи награда за „Прилагане на най-съвременни ГИС технологии за изграждане на ГИС капацитет в България“.  , заяви доц. Петър Николов, заместник-министър на образованието и науката при връчване на наградата на проф. д-р инж. Пламен Даскалов, заместник-ректор на Русенски университет „Ангел Кънчев“. В рамките на церемонията по награждаване бяха отличени и победителите в Националния конкурс за карти „Истории, проекти и мечти върху карта“. Конкурсът се организира в партньорство с Министерство на образованието и науката, Министерство на туризма и Министерство на културата. В категория „Печатна карта“ полковник Иван Инковски, началник на Военно-географска служба, връчи първа награда на ДКИС на МВР за карта „Оценка на щетите от пожара край с. Брягово, обл. Хасково на 12-08-2019 г.“. Отличията за интерактивни карти отидоха при Троянски манастир в категория „Пътуване и туризъм“ за карта „Поклонническа обиколка на Троянския манастир\", Община Струмяни в категория „История и култура“ за карта \"Малешево пее и танцува\", инженер-геодезист Росен Иванов, УАСГ, в категория „Устойчиво развитие“ за „Карта на територии, подходящи за биологично пчеларство\" и Аспарух Камбуров, преподавател в Минно-геоложки университет „Св. Иван Рилски“ в категория „Образование и наука“ за интерактивна карта „Специалност \"Маркшайдерство и геодезия\". Кои сме ние?\". Наградата за карта на публиката отиде при Елисавета Стоев, студент III курс в Софийски университет \"Св. Климент Охридски\" за карта „Екологично строителство. Има ли бъдеще в България?\" Световен ГИС ден 2019 се проведе с участието на рекордните повече от 700 представители на близо 200 организации от различни сфери на икономиката в страната.", "date": "2019.11.14", "title": "Връчиха годишните награди за специални ГИС постижения"}
{"url": "https://www.24chasa.bg/novini/article/7870403", "text": "Председателят на НС на БСП Корнелия Нинова се срещна с посланика на Съединените американски щати в България Н. Пр. г-жа Херо Мустафа в централата на партията на \"Позитано 20\", съобщиха от пресцентъра на БСП. В рамките на срещата, в която взе участие и зам.-председателят на БСП Деница Златева, бяха дискутирани редица въпроси, свързани с развитието на двустранните отношения, борбата с корупцията, предложенията на БСП за реформа в съдебната система, контрол върху актовете на главния прокурор и антикорупционното законодателство, както и актуалната политическата обстановка в страната и региона. Корнелия Нинова поздрави г-жа Мустафа за нейното назначаване като посланик в България и заедно с това ѝ пожела успешен мандат.", "date": "2019.11.14", "title": "Корнелия Нинова се срещна с посланика на САЩ Херо Мустафа"}
{"url": "https://www.24chasa.bg/novini/article/7870491", "text": "Българският еврокомисар за цифровата икономика и общество Мария Габриел е сред водещите участници във Вселенската конференция във Ватикана „Запазване на достойнството на децата в дигиталния свят: от концепция към действие“ по покана на Папската академия на науките. Конференцията се провежда с покровителството на Негово Светейшество Папа Франциск, Негово Превъзходителство Имам ел-Тайеб и Негово Височество престолонаследника на Абу Даби Шейх Мохамед Бин Зайед. Участват представители на правителството на Обединените арабски емирства, Алиансът за достойнство на децата, религиозни лидери, експерти, учени, политици и лидери на технологичната индустрия. Това съобщиха от офиса на еврокомисаря. Официалните лица бяха приети на аудиенция при Папа Франциск, на която той призова за обединени усилия за по-ефективно справяне със защитата на достойнството на децата в дигиталния свят. Папата насърчи сътрудничеството на всички: експерти в областта на науката и технологиите, предприемачи, законодатели, политици, педагози, религиозни и морални лидери. Защитата на децата беше водещата тема на срещата на Мария Габриел с Папа Франциск и през април тази година. След днешната аудиенция българският еврокомисар коментира, че с папата споделят виждането за все по-голямата важност децата да бъдат защитавани онлайн така, както офлайн. „Децата вече ежедневно използват технологии, за да общуват, да изразят творчеството си, да споделят мнение, да играят. Дигиталният свят им предоставя достъп до безкрайни образователни, културни, социални възможности. Но днес сме във Ватикана за тази среща, защото знаем, че интернет има и тъмна страна. Децата са изправени пред ситуации онлайн, които трудно споделят и обсъждат. Това може да повлияе на чувството им за достойнство и самоуважение, тяхната идентичност. През последните години броят на онлайн материалите, свързани със злоупотреба и насилие с деца, нарасна неимоверно. Затова са наложителни навременни и конкретни действия, а не декларации. Радвам се, че с Папа Франциск имаме споделено виждане за необходимостта да бъдем по-бързи в действията. Само така ще можем да изпреварим онези, които искат да злоупотребяват с децата“, заяви Мария Габриел. Тя сподели няколко добри практики на Европейската комисия в последните две години. Кампанията за по-безопасен интернет SaferInternet4EU, която комисарят стартира през 2018 г., вече достигна до 30 милиона европейци и предостави над 1800 нови ресурси по теми като безопасността в интернет, медийната грамотност, киберхигиената. Тази година беше създадена и експертна група, така че всички държави членки да се срещат и разискват общи решения. Миналата година бяха засилени и правните разпоредби, според които държавите трябва да се погрижат за бързото отстраняване на съдържащо насилие над деца онлайн съдържание. Мрежата INHOPE вече е с 46 горещи линии в 41 държави на всички континенти, които се подкрепят финансово от ЕС. „Трябва да засилим сътрудничеството между международните, регионалните и местните действащи лица. Събития като Вселенската конференция са много важни за споделяне на мнения и опит. Нужно е да се възползваме в по-голяма степен от потенциала на технологиите за противодействие на злоупотребата онлайн с децата. Изкуственият интелект може много да допринесе в идентифицирането на материалите с насилие над деца и засичането на извършителите. Отговорността на платформите също е много важна – те следва да отдават приоритет на закрилата на децата, когато разработват своите бизнес модели. Посланието днес е, че нашата роля и дълг е да се грижим за настояще и бъдеще, в което най-уязвимите – децата, са защитени онлайн, независимо от тяхната раса, убеждения, пол, възраст или икономически статус“, коментира още българският еврокомисар Мария Габриел.", "date": "2019.11.14", "title": "Мария Габриел при папата - защитават децата в дигиталния свят"}
{"url": "https://www.24chasa.bg/novini/article/7870452", "text": "Мъж, откраднал кола, бе задържан след катастрофа, съобщават от Областната дирекция на МВР-Добрич. На 13 ноември, около 14,40 ч. е получено съобщение за противозаконно отнет лек автомобил „Ауди” с добричка регистрация, паркиран пред частен имот в село Мали извор. От проведените незабавни полицейски действия е установен извършителят на деянието - 29-годишен мъж от село Сърнец, който е неправоспособен. Мъжът е задържан малко по-късно от служители на Районното управление на МВР в Силистра след възникнало пътно произшествие в община Кайнарджа. По случая е образувано бързо полицейско производство.", "date": "2019.11.14", "title": "Мъж, откраднал кола, бе задържан след катастрофа"}
{"url": "https://www.24chasa.bg/novini/article/7870496", "text": "Румъния е задържала четирима заподозрени, членове на престъпна група, прекарала към Западна Европа близо 580 души с произход извън континента, съобщи Асошиейтед прес, позовавайки се на Европол. Арестите са извършени в рамките на международно разследване, започнато от германската полиция и продължило две години. В него са участвали също службите на Австрия, Гърция, Чешката република, Унгария и Великобритания, предаде БТА. Бандата се състояла от най-малко 36 души, които спечелили над два милиона евро. Тя е използвала камиони за превоза на мигрантите през румънския град Тимишоара към Западна Европа.", "date": "2019.11.14", "title": "Разбиха мрежа за трафик на мигранти\nкъм Западна Европа през Румъния"}
{"url": "https://www.24chasa.bg/novini/article/7870550", "text": "По време на форума ще бъдат обсъдени перспективите за развитие на бизнеса и икономическия растеж в страните от региона. В контекста на засилването на регионалното сътрудничество, участниците ще дискутират възможностите за увеличаване на инвестициите, продължаването на транспортните и енергийните инфраструктурни проекти, които ще допринесат за икономическия прогрес и свързаността на страните в региона и в Европа. Преди форума министър-председателят Бойко Борисов ще се срещне с премиера на Гърция Кирякос Мицотакис. Акцент в разговора между двамата правителствени ръководители ще бъде продължаването на развитието на двустранното стратегическо партньорство, като фокус ще бъде поставен върху реализацията на регионалните транспортни и енергийни проекти, както и върху възможностите за стимулиране на търговско-икономическите връзки. Очаквайте подробности.", "date": "2019.11.14", "title": "Борисов ще участва в Четвъртата среща на върха в Солун"}
{"url": "https://www.24chasa.bg/novini/article/7870562", "text": "Близо 1,176 млрд. евро са средствата, които българите в чужбина са изпратили към родината си през 2018 година. Това показват данните на Евростат, публикувани на 12 ноември. Така емигрантите остават най-големия чуждестранен инвеститор в България, а за първи път преводите, направени от тях, надхвърлят един милиард евро. Това на включва сумите, които се донасят в брой от прибиращите се в България. Около 833 милиона от парите, изпратени към България, са с произход от държава-членка на ЕС, а останалите 343 милиона - от държави извън Съюза. Сред тях са Съединените щати, Канада и Турция, в които има големи български общности. Най-много пари в Европейския съюз се „изнасят\" от Франция - над 11 млрд. евро, но близо 9 млрд. от тях са към страни, които не са част от ЕС. Над 2,5 млрд. евро превеждат живеещите във Франция към държави в ЕС, а 2,47 млрд. евро към държавите-членки са с произход от Германия. По данни на Евростат към 2018 година над една пета (21,6%) от населението на Румъния в трудоспособна възраст - т.е. между 20 и 64 години - живее извън страната. Те са следвани от хърватите (15,4%), литовците (14,5%), португалците (13,6%) и българите (13,3%). Португалия и Ирландия са единствените държави в Западна Европа, които попадат в топ 10 по този показател, но сред 10-те само в Ирландия се отчита намаляване на процента емигранти през последното десетилетие. През първите четири месеца на тази година 27 000 ирландци са се завърнали обратно. По данни на Централния статистически офис на Ирландия през 2018 година безработицата в островната държава е паднала под 5% за първи път от финансовата криза насам. Минималната заплата пък е нараснала от 1461 евро през 2015 година до 1656 евро през 2019-та. Затова и едно от основните обещания на Социалистическата партия на Антониу Коща, която пое властта в Португалия през 2015 година, беше да върне възможно най-много от емигриралите. В основата на тази политика е „Програмата за завръщане\" (Programa Regressar). От нея могат да се възползват всички португалци, напуснали страната преди декември 2015 година, които подпишат постоянен трудов договор на територията на Португалия. Те получават първоначален финансов стимул от 2614 евро, 50% намаление на данъка върху общия доход в първите пет години и покриване на разходите по преместването - до 3886 евро. Въпреки че в последните години БВП на Португалия бележи растеж, заплатите продължават да са в пъти по-ниски от останалите държави в Западна Европа. Това демотивира голяма част от емигриралите да обмислят връщане обратно, тъй като тези финансови бонуси не могат да компенсират сериозната разлика в доходите. През юли достъпът до Programa Regressar беше улеснен, но едва 71 души са се възползвали от нея в следващите два месеца. От 2015 година насам още 260 000 португалци са избрали да емигрират.", "date": "2019.11.14", "title": "Над 1 млрд. евро са пратили бг емигрантите в чужбина"}
{"url": "https://www.24chasa.bg/novini/article/7870623", "text": "Учителка в американския щат Вашингтон бе арестувана, след като заплашила да стреля по ученици, предаде Би Би Си, цитирана от  Разпитана от полицията в дома си, 58-годишната Джули Хиленд-Джоунс не отрекла заплахата и била задържана. Тя преподава геометрия в гимназия в Пюалъп, на около 56 км от Сиатъл. Не е ясно от какво е била провокирана заплахата ѝ, в дома ѝ полицията не е открила оръжие.", "date": "2019.11.14", "title": "Задържаха учителка в САЩ, заплашила да стреля по ученици (Видео)"}
{"url": "https://www.24chasa.bg/novini/article/7870615", "text": "Американският посланик Гордън Сондланд не е свързвал изрично предоставянето на военна помощ на Киев с разследване на бившия вицепрезидент Джо Байдън и сина му. Това заяви днес украинският външен министър Вадим Пристайко, цитиран от Ройтерс. Тръмп и съюзниците му са обвинени от противниците си от Демократическата партия, че са замразили близо 400 милиона военна помощ за Украйна, за да упражнят натиск върху президента Володимир Зеленски да започне разследване срещу Байдън - основният съперник на Тръмп на президентските избори догодина, предаде БТА. \"Посланик Сондланд не ни е казвал, и със сигурност не е казвал на мен, че има връзка между помощта и разследванията. Трябва да питате него\", каза Пристайко, цитиран от агенция Интерфакс Украйна, имайки предвид постоянния представител на САЩ в Европейския съюз. Пристайко заяви това ден след като американският шарже д'афер в Украйна Уилям Тейлър свидетелства на първото излъчвано по телевизията изслушване във връзка с разследването за импийчмънт на Тръмп. Тейлър каза, че на 26 юли един от подчинените му дочул, без да иска, телефонен разговор между Тръмп и Сондланд, в който президентът питал за разследванията, а Сондланд му отговорил, че украинците са готови да ги извършат. Двамата разговаряли ден след като в телефонен разговор Тръмп поискал от Зеленски да предприеме разследвания. \"Не съм видял да се прави пряка връзка между разследванията и помощта за сигурността. Да, разследванията бяха споменати в разговора между президентите, но не е имало ясна връзка между двете неща\", каза Пристайко.", "date": "2019.11.14", "title": "Украински министър: Посланикът на САЩ \nне е обвързвал военната помощ за Киев с разследване на Джо Байдън и сина му"}
{"url": "https://www.24chasa.bg/novini/article/7870639", "text": "Президентът Румен Радев поднесе съболезнования на словашкия си колега Зузана Чапутова по повод жертвите на катастрофата край град Нитра. Това съобщиха от прессекретариата на държавния глава.  Държавният глава Румен Радев изпрати съболезнователен адрес до президента на Словашката република Зузана Чапутова по повод жертвите, сред които и деца, на тежката пътна катастрофа край град Нитра.  В този изпълнен със скръб момент от името на българския народ и от свое име изразявам дълбоко съчувствие на близките на загиналите, посочва българският президент Радев. Държавният глава пожелава бързо и пълно възстановяване на ранените.", "date": "2019.11.14", "title": "Румен Радев поднесе съболезнования на словашкия си колега заради катастрофата край Нитра"}
{"url": "https://www.24chasa.bg/novini/article/7870637", "text": "Анкара няма да се откаже от руските зенитно-ракетни системи С-400 даже ако САЩ й продадат системите Пейтриът. Това заяви днес турският президент Реджеп Тайип Ердоган, който се върна от Вашингтон, предадоха световните агенции. Казахме на САЩ, че ако предложат подходящи условия за купуването на Пейтриът, ще ги купим. Смятаме, че категорично не е правилно предложението от страна на САЩ изцяло да се откажем от С-400. Не става въпрос за отказ от С-400 в полза на Пейтриът, посочи Ердоган, цитиран от турската телевизия НТВ. Той добави, че подобни искания за отказ от руско въоръжение нарушават суверенните права на Турция, предава БТА. За нас е важно в системата ни за сигурност да фигурират системите С-400. Ще купим и С-400, и Пейтриът, тъй като диверсифицирано развиваме нашата система за отбрана. Такава е стратегията на нашите въоръжени сили, посочи Ердоган, цитиран от ТАСС. Турският президент изключи вариант на политика за Турция, при която трябва да се избира кой е враг и кой е приятел. Има политици, които ме питат кой за нас е враг - САЩ или Русия. Не искам врагове. Искам да сме приятели и с Америка, и с Русия. Стремим се към това и предприемаме съответни стъпки. И това предизвиква безпокойство у някои, заяви държавният глава. Той каза още, че позицията на американския лидер Доналд Тръмп по въпроса за реализацията на договора за доставки в Анкара на самолетите Ф-35 на фона на конфликта заради С-400 е станала по-позитивна. Предложихме да бъде създадена съвместна комисия за разрешаване на въпроса, свързан със С-400. Аз обаче видях, че Тръмп има по-положителна позиция в този план и подходът му е по-продуктивен, посочи турският лидер.", "date": "2019.11.14", "title": "Ердоган: Няма да откажем руските С-400 дори ако САЩ ни продадат Пейтриът"}
{"url": "https://www.24chasa.bg/novini/article/7870664", "text": "Инвестиционната бизнес анкета на Националния статистически институт, проведена сред промишлените предприятия през октомври 2019 г., показва, че предприемачите очакват инвестициите през настоящата година да са с 10,5 на сто по-малко в сравнение с предходната 2018 година. Според основните производствени групировки най-голям относителен дял в инвестициите през 2019 г. се очаква да формира производството на стоки за междинно потребление (40.5 на сто), следвано от енергетичните и свързаните с водата сектори (23.7 на сто) и производството на недълготрайни потребителски стоки (18.7 на сто). По данни от бизнес анкетата прогнозите за 2020 г. са за намаление на обема на инвестициите в промишлеността с 9.1 на сто спрямо 2019 г., като около 34 на сто от предприятията не планират разходи за придобиване на дълготрайни активи през следващата година. В структурата по основни производствени групировки отново производството на стоки за междинно потребление формира най-голям относителен дял - 37.6 на сто. След него се подреждат енергетичните и свързаните с водата сектори и производството на недълготрайни потребителски стоки - съответно с 31.9 и 16.1 на сто. По направление на инвестициите през 2020 г. с най-голям дял се очаква да бъдат тези за увеличаване на производствения капацитет - 39.3 на сто от общия стойностен обем на инвестициите в промишлеността. На второ място, с 29.8 на сто дял са предвидените инвестиции за заместване на износеното оборудване, следвани от тези за механизация или автоматизация на съществуващи производствени процеси и за въвеждане на нови производствени технологии - със 17.8 на сто, и за опазване на околната среда, мерки за сигурност и други - с 13.1 на сто. По отношение на факторите, които биха повлияли върху решенията на мениджърите за инвестиции през 2020 г., преобладават позитивните оценки на въздействие (\"стимулиращо\" или \"много стимулиращо\") при \"търсене на продукцията\", \"финансови ресурси или очаквани печалби\" и \"технически фактори\". При групата \"други фактори\" 28.4 на сто от анкетираните посочват влиянието им като \"стимулиращо\", 34.9 на сто от тях се въздържат от оценка, а 25.6 на сто отговарят, че факторът не оказва влияние.", "date": "2019.11.14", "title": "Предприемачи очакват инвестициите в промишлеността да паднат с 9,1%"}
{"url": "https://www.24chasa.bg/novini/article/7870665", "text": "Известната адвокатка Розалина Апостолова е починала след масивен инфаркт, съобщава  . Това стана ясно по време на делото в Окръжен съд – Пловдив срещу убиеца от Куртово Конаре – Илиян Рангелов, чийто защитник бе именно Апостолова. Розалина Апостолова водеше едни от знаковите дела не само в София, но и в града под тепетата. Родена е в Пловдив, но практиката й като юрист започва в столицата, където до последно е била член на Адвокатска колегия – София. Апостолова е била дълго време държавен обвинител в Окръжна прокуратура и дори е оглавявала ведомството. Впоследствие става наказателен адвокат. Тя бе защитник на двама от най-нашумелите в последните години килъри – Божидар Атанасов и Илиян Рангелов.  По време на едно от заседанията в Окръжен съд –Пловдив по казуса Рангелов, тя категорично и от сърце заяви, че подсъдимият е невинен и ще го докаже. Тя бе адвокат и на собствениците на съборения тютюнев склад на улица \"Одрин\" 8. Те бяха обвинени в разрушаване на паметник на културата, чието събаряне започна на 6 март 2016 г. и беше спряно с протести, но по-късно съдът ги оправда. Опитният юрист представляваше и Ивайло Борисов – Ториното още трима, обвинени в отвличането на 25-годишния Адриан Златков. Името на Апостолова нашумя преди по-малко от 10 години, като част от защитниците по делото „Килърите”.", "date": "2019.11.14", "title": "Известната адвокатка Розалина Апостолова почина след масивен инфаркт"}
{"url": "https://www.24chasa.bg/novini/article/7870667", "text": "Американският Сенат не успя да одобри противоречива резолюция, приета от Камарата на представителите, окачествяваща като геноцид над арменците събитията от 1915 г. в Османската империя, съобщи Би Би Си. Резолюцията бе блокирана от сенатора републиканец Линдзи Греъм, който вчера присъства на  Според правилата на Сената дори само един сенатор може да блокира резолюция, отбелязва Би Би Си. По думите на Греъм сенаторите не бива да \"захаросват историята или да се опитват да я пренапишат\". \"Наистина се надявам, че Турция и Армения може да се срещнат и да се справят с този проблем\", заяви той.  Турция отхвърля тази квалификация и казва, че тези събития трябва да бъдат обсъдени от историците, а не от политиците.", "date": "2019.11.14", "title": "Сенатор в САЩ блокира резолюцията, признаваща арменския геноцид"}
{"url": "https://www.24chasa.bg/novini/article/7870792", "text": "В началото на годината от БСП обвиниха, че Министерството на културата е опростило 700 хил. лв. на фирми-строители на етапи от Ларгото като неустойка за забавено изпълнение. По-рано днес пък казаха, че от министерството са изпуснали сроковете за обжалване по делото срещу изпълнителя на забавения ремонт на античния комплекс и поискаха оставката на Банов. А вчера от министерството пък съобщиха, че директорът на дирекция „Правнонормативна дейност и обществени поръчки“ Татяна Цветанова е подала молба за напускане с оглед на резултатите по съдебния иск към фирмата изпълнител на строителните дейности на Ларгото. “На 12 февруари, 10-ина дни след атаката към мен, в Министерство на културата на 2 инстанция постъпва определение на съда, че губим делото срещу консорциума строител на Ларгото. Срокът за обжалване на документите е 12 март. До преди няколко дни това, което знаехме аз и което ми казва главният секретар е, че чакаме насрочване на дело за трети етап във ВКС. Не ни е било съобщено, че има друго развитие по делото освен това”, обясни Банов. Преди няколко дни разбрах, че истината е съвсем друга. Служителят, оторизиран от правна дирекция да води делото, е внесъл жалбата на 13-и, вместо на 12-и март. След 10 дни съдът е върнал, че е изпуснат срока. От 12 март без правна дирекция да уведомят нито мен, нито главния секретар, оторизираният служител е внесъл жалене на това решение. По това, което виждам манипулативно се опитва да обясни, че документите са пуснати по пощата на 12-и. И сега по този казус преди дни е решил съдът, продължи той. Обясни, че тези неща не минавали през него, а се движели от правния отдел и той затова не знаел. Затова и според него намесването на името му в различни сценарии не било редно. Аз лично смятам, че този акт е продължение по повод това, което се случи от сигналите на Елена Йончева. Ако открием, че служители, различни от тези, които са положили подписите си на документите, са участвали в това, ще си носят отговорността. Аз лично ще предам документите от нашето разследване в прокуратурата, каза министърът. Тези действия не са случайни. Служителите, които стоят зад този акт, не са от 1-2 г. Те работят тук от повече от 10 г. Такава грешка е невъзможна, особено в онзи момент, категоричен бе той. И подчерта, че това няма как да се е случило със знанието му, най-малкото защото прокуратурата го разследва по случая. Явно целият сценарии бе да ми се вземе главата много по-рано, но моята е здрава карловска глава и не пада лесно. Информирал съм премиера и той ми каза да кажа на хората какво се е случило, за да знаят. На призивите за оставка на БСП няма да отговарям. Ако съм за оставка, сам ще си тръгна, отсече Банов.", "date": "2019.11.14", "title": "Боил Банов за Ларгото: Моята е здрава карловска глава, не пада лесно"}
{"url": "https://www.24chasa.bg/novini/article/7870727", "text": "Русия ще решава дали да репатрира бойци на \"Ислямска държава\" с руско гражданство само след като те са били проверени. Това заяви днес в отговор на журналистически въпрос директорът на Федералната служба за сигурност на Русия Александър Бортников, цитиран от ТАСС, предава БТА. По думите му тези бойци първо трябва да минат през филтър и това е задача на местните власти и правоохранителни органи. \"Едва тогава ще решаваме. А просто така да заминават - категорично сме против това\", подчерта шефът на ФСС. \"Що се отнася до (завръщането в Русия) на децата (на бойците), това е друга работа\", добави Бортников.", "date": "2019.11.14", "title": "Връщането на бойци на ИД в Русия ще става само след проверка на място"}
{"url": "https://www.24chasa.bg/novini/article/7870768", "text": "Министърът на отбраната Красимир Каракачанов обясни в ресорната парламентарна комисия, че в момента тече съгласувателна процедура с президентската институция, за да може временно изпълняващият длъжността директор на службата \"Военна информация\" полк. Велко Атанасов да стане титуляр, съобщи БТА. След рапорта за напускане на предишния директор бригаден генерал Пламен Ангелов през юли, общото мнение е било, че въпреки законовата промяна и възможността длъжността да се заема и от цивилен, е добре начело на службата да бъде човек от системата, с военно звание, завършил военно училище и движил се в кариерата, обясни Каракачанов. По думите му, такъв именно бил полк. Велко Атанасов, който в момента изпълнява длъжността директор. До назначаването му за титуляр има процедура, там, където има укази на президента е необходимо съгласуване, посочи Каракачанов и добави, че в момента тече такава процедура по съгласуване с върховния главнокомандващ, за да може да се стигне до указ. След нея той ще пристъпи към официално предложение. Каракачанов увери, че въпреки определени съмнения, никога не е имало намерение цивилен да оглави службата, а се е наложило да се действа вследствие на рапорта за напускане на предишния началник. Министърът коментира пред журналисти, че \"не е страшно\", че временният ръководител не е генерал, а важното е да е професионалист. По думите му, той може да изпълнява длъжността и със звание полковник, докато навърши необходимата възраст за предложение за генералско звание, какъвто е аналогичният случай с полк. Иван Маламов, който ръководи Националния военен университет във Велико Търново и има още година, докато навърши възрастта за генералско звание. На въпрос за началник на Висшето военновъздушно училище в Долна Митрополия, министър Каракачанов коментира като проблем, че офицерите, които летят, предпочитат да правят това, отколкото да ръководят учебно заведение. Визията на министъра е за по-млад офицер, с перспектива, но задължително - летец. Той очаква въпросът да бъде изчистен до понеделник. Там, по думите му, няма да има подобен проблем със званието. Обсъждани са шест кандидатури.", "date": "2019.11.14", "title": "Каракачанов: Тече съгласуване военен разузнавач №1 да стане титуляр (Видео)"}
{"url": "https://www.24chasa.bg/novini/article/7869682", "text": "Предмети с белезите на археологически културни ценности, са установени от служители на Специализираните полицейски сили на областната дирекция. Вчера, в землището на село Ракита, местността \"Кабара\", те предприели проверка на паркиран \"Форд Галакси\" и на предната му седалка открили две керамични изделия и монета. Това съобщиха от МВР. В близост до автомобила установили собственикът на автомобила - 50-годишен местен жител, както и две жени на 51 и 39 години, съответно от Варна и Плевен, които носели саморъчно направени металдетектори. Тримата са задържани за срок до 24 часа. Предстои назначаване на експертизи на иззетите предмети. За случая е уведомена Окръжна прокуратура - Плевен. Работата на разследващите продължава в рамките на образуваното досъдебно производство за престъпление по чл. 277 а, ал. 3 от НК.", "date": "2019.11.14", "title": "Заловиха иманяри със саморъчно направени металдетектори"}
{"url": "https://www.24chasa.bg/novini/article/7869675", "text": "Криминалисти от РУ - Асеновград задържаха извършител на палеж. Около 5 ч. във вторник, чрез тел. 112 в полицейското управление постъпил сигнал за обхваната в пламъци необитаема сграда на ул. \"Копринарска\", съобщават от МВР. В резултат на бързите действия на огнеборците пожарът е локализиран и потушен, без да се разрасне. Засегнати са част от дървено стълбище и 30 кв. метра гредоред. При огледа на местопроизшествието са установени данни за умисъл и при последвалите бързи оперативни действия е задържан 41-годишният извършител. Мъжът е с криминални прояви и осъждан. По случая е образувано досъдебно производство. Работата продължава под наблюдение на прокуратурата.", "date": "2019.11.14", "title": "Полицията арестува мъж за умишлен палеж на необитаема сграда в Асеновград"}
{"url": "https://www.24chasa.bg/novini/article/7869699", "text": "С 24-часова мярка за задържане са и двама хасковлии, на 36 и на 33 години. Вчера, около 19 часа, пред магазин на булевард \"България\" те заплашили с нож 35-годишен свой познат и му поискали пари, съобщиха от МВР. Потърпевшият успял да влезе в магазина и да позвъни в полицията. Малко по-късно двамата са установени и задържани по стартиралото досъдебно производство.", "date": "2019.11.14", "title": "Задържаха двама хасковлии, заплашвали с нож техен познат"}
{"url": "https://www.24chasa.bg/novini/article/7869700", "text": "Председателят на Европейския парламент Давид Сасоли отдаде почит на смелите европейци, които „мирно, без насилие, само чрез силата на собствената си воля успяха да преодолеят игото, под което страдаха десетилетия“, съобщиха от пресслужбата на ЕП. Същевременно той предупреди, че „за съжаление, европейската демокрация, ценностите и принципите, на които се основава тя, не са необратими. Необходима е ангажираността и решителността на всички нас, за да ги защитим.“ „Като свидетел на тези невероятни дни в Берлин не мога да не гледам с голямо безпокойство на връщането в Европа на призраците, които мислихме, че са умрели и са били заровени под тежестта на историята“, добави той, като осъди появата на антисемитизъм и припомни жертвите от терористичните атаки в Париж преди четири години.  Председателят на германския парламент Волфганг Шойбле заяви: „Без обединението на Европа, без желанието на европейците на Изток и на Запад да растат заедно, нямаше да има германско обединение“. Германците няма „никога да забравят“ полученото доверие, което позволи обединението, „въпреки раните, оставени на континента от Втората световна война, която Германия започна “, каза Шойбле. Той също предупреди, че европейските ценности и свободи не се разпространяват без съпротивление и добави: „Основаният на правила международен ред е под натиск - истините вече не важат и националният егоизъм преобладава. Въпреки това най-неотложните въпроси - прехранването на света, миграцията, климатичните изменения и сигурността - могат да бъдат разрешени само в глобален мащаб. (...) Трябва да преодолеем малодушието, егоизма и страха“. Тържественото заседание приключи със серия от изказвания от името на политическите групи и представители от Комисията и Съвета.", "date": "2019.11.14", "title": "Волфганг Шойбле: Без обединението на Европа нямаше да има германско обединение"}
{"url": "https://www.24chasa.bg/novini/article/7869753", "text": "Това заяви лидерът на НФСБ Валери Симеонов по време на брифинг, съвместно с председателката на ПГ на ГЕРБ Даниела Дариткова, шефката на бюджетната комисия Менда Стоянова и вицепремиера Красимир Каракачанов. 234,13 лв. бе предвиденото досега увеличение на минималната пенсия в проектобюджета за догодина. В момента тя е 219,43 лв. Първият ден от болничните няма да се заплаща от 1 януари, са договорили още партньорите. Децата от ниско социалните слоеве да се приобщят към образователната система, като от 4-5 години навлизат в детска градина, а държавата да поема разходите за това, е друга договорка. Ще има праг в засимост от доходите на семействата. В бюджета за догодина се предвиждат и 70 млн. лв. за нови детски градини и училищата в общините, в които такива са необходими. Програмата ще е за 3 г. Държавата ни задължава да сме стабилни, коментира Даниела Дариткова. Коалицията е стабилна, допълни Каракачанов.", "date": "2019.11.14", "title": "Минималната пенсия - 250 лв. от 1 юли, от 1 януари първият ден болнични не се плаща (Видео)"}
{"url": "https://www.24chasa.bg/novini/article/7869809", "text": "За подкрепа при протестиращите срещу Иван Гешев отиде и бившият омбудсман Мая Манолова. Тя бе придружена от бившите депутати на Реформаторския блок Димитър Делчев и Настимир Ананиев, предаде  Именно Делчев бе вносител на промените в съдебния закон, които предпоставиха сегашната процедура на избор на главен прокурор през миналия мандат, когато министър от РБ беше днешният лидер на ДБ Христо Иванов. Манолова, която призова за подкрепа от десните на ДБ преди втория тур, обясни, че е дошла пред ВСС, защото иска съдебен контрол над актовете на бъдещия главен прокурор. \"Затова е напрежението, така че хората да са спокойни, да има гаранции за достатъчно контрол\", коментира пред медиите бившият омбудсман.", "date": "2019.11.14", "title": "Мая Манолова отиде при протестиращите срещу Иван Гешев"}
{"url": "https://www.24chasa.bg/novini/article/7869843", "text": "Президентът на Полша Анджей Дуда възложи днес на досегашния премиер Матеуш Моравецки да състави ново правителство след парламентарните избори през октомври, предадоха ТАСС и БТА. Очаква се утре държавният глава да номинира министрите. На 19 ноември премиерът ще изложи пред Сейма програмата на правителството, след което то ще бъде подложено на вот на доверие. За да бъде успешен вотът, е необходимо обикновено мнозинство. На изборите миналия месец партията \"Право и справедливост\", която управлява от 2015 г., спечели 235 мандата в 460-местния Сейм. Моравецки вече е обявил състава на своя кабинет, в който ще има 20 министерства. Досегашните си постове запазват някои ключови министри, сред които Мариуш Блашчак на отбраната и Яцек Чапутович на външните работи.", "date": "2019.11.14", "title": "Президентът на Полша възложи на Моравецки да състави новото правителство след изборите"}
{"url": "https://www.24chasa.bg/novini/article/7869834", "text": "За разлика от най-добрите телевизионни риалити формати - да не говорим за самото президентско управление на Тръмп - нямаше кой знае какви фойерверки или взривоопасни моменти. За демократите е необходимо тези изслушвания да отекнат сред широката общественост в САЩ, за да получат подкрепа за процес, която може да доведе до импийчмънт и отстраняване от властта на върховния главнокомандващ, който е от Републиканската партия. Вчера часове наред американските телевизии предаваха на живо показанията и задаването на въпроси, но всичко мина по-скоро спокойно и само в отделни моменти имаше повишаване на тона или някакви резки изказвания. Според президентския син Ерик Тръмп всичко е било доста скучно. \"Това е ужасно отегчително...\", написа той в Туитър вчера към обяд. Публикациите му в социалната мрежа след това бяха споделени от хиляди хора, но тази реакция беше подложена на критики от опонентите на баща му, включително от демократите, които ръководиха вчерашните изслушвания. \"И в отегчителното понякога може да се намери нещо значимо. Тук става дума за нещо, което е от изключителна важност\", заяви Дийн Филипс, конгресмен демократ от колебаещ се избирателен район в Минесота. \"Разбира се, не бих използвал за изслушванията думата \"вълнуващи\". Но всички ние трябва да ги следим внимателно\", добави той. Демократите се надяват, че изслушванията ще покажат - по подходящ за телевизията начин - порочните практики, с които според тях си служи Тръмп, и по-специално това, че е спрял финансовата помощ за Украйна, докато в същото време е упражнявал натиск върху президента й да разследва ролята на Хънтър Байдън, сина на бившия вицепрезидент на САЩ Джо Байдън, който е бил в управителния съвет на украинска енергийна компания. Джо Байдън е водещ кандидат за президентската номинация на Демократическата партия за изборите през 2020 г. Вчера конгресмени и юристи разпитваха Джордж Кент, заместник-държавния секретар за Европа и Евразия, и посланик Бил Тейлър, шарже д'афер в американското посолство в Украйна. И двамата директно свързаха президента с кампания за оказване на натиск върху Украйна да проведе разследвания, които биха го облагодетелствали политически. Републиканците като цяло се въздържаха да прекъсват заседанието, което конгресмен Адам Шиф - демократът, ръководещ изслушванията - призна, като благодари на присъстващите, че са показали сериозно и цивилизовано отношение. \"Не сме тук, за да забавляваме, тук сме, за да стигнем до истината, за да можем да потърсим отговорност на всички замесени, на всички, чак до президента, включително и на самия него\", каза конгресмен Вал Демингс, демократ от Флорида. Тейлър и Кент открито и ясно изразиха безпокойството си от действията на Тръмп по отношение на Украйна. Изслушванията продължават утре. Тръмп и хората от най-близкото му обкръжение е малко вероятно да дадат показания. Това може да лиши демократите от това, към което се стремят - от момент, който да прикове вниманието на американското общество, което вече е уморено от дългото разследване на специалния прокурор Робърт Мълър за руска намеса в изборите през 2016 г. \"Надявам се, че ще се стигне до онзи завладяващ момент, който ще обърне американския народ още по-категорично срещу президента, не съм сигурен дали това ще се случи\", каза стратегът на демократите Джим Манли. Републиканците изглежда са имали нареждане от ръководството си да не предприемат рискове, каза той. \"Но тъй като изслушванията минаха добре за демократите, не очаквам и занапред да е така\", добави Манли. (От БТА)", "date": "2019.11.14", "title": "Ройтерс за изслушванията за Тръмп: Важни, но скучни"}
{"url": "https://www.24chasa.bg/novini/article/7869808", "text": "Професионалното образование е полезно, когато има възможност за практическо обучение. Това заяви днес в Плевен министърът на образованието и науката Красимир Вълчев, предаде БТА. Той откри модернизирана лаборатория за най-прецизен контрол на качеството на храни и напитки в Професионалната гимназия по хранително-вкусови технологии \"Луи Пастьор\" в Плевен и присъства на демонстрация от ученици. Тази лаборатория дава възможност за по-добро практическо обучение на учениците, отбеляза министърът. Изключително важно е да имаме повече такива лаборатории, догодина трябва да увеличим средствата по националната програма за професионално образование, подчерта той и допълни, че министерството е предвидило това, като ще даде възможност в програмата да се включат и средни училища с професионално обучение. В Плевен министърът, заедно със заместник-министъра на образованието и науката Таня Михайлова и експерти от Министерство на образованието и науката, участват в първата от поредица среща по региони с началници и експерти от Регионалните управления на образованието от административните области Плевен, Видин, Враца, Велико Търново, Габрово, Ловеч, Монтана. За БТА министър Вълчев поясни, че сред проблемите, които ще разискват, е промяна на ролята на регионалните управления от традиционния контрол към методическата подкрепа, за работата по включване и задържане на децата в образователната система, за подобряване на връзката с родителите. Министър Вълчев подчерта, че ще предложат в училищата да бъдат организирани разговори за правата и задълженията на родителите и учителите. Национално проучване показа, че обществото очаква от училищата по-силна възпитателна функция, изтъкна министърът. Министър Вълчев заяви, че \"парите никога не са достатъчни\", но \"никога не е имало толкова голямо увеличение на средствата за образование\". Основната част са за заплати, подчерта той - 360 милиона лева са за възнаграждения за учителите, 50 милиона - за възнаграждения на педагогическия персонал, а 40 милиона лева - за висшите училища. Това е така, защото имахме десетилетия наред изоставащи заплати в системата, поясни министър Красимир Вълчев.", "date": "2019.11.14", "title": "Вълчев: Професионалното образование е полезно, когато има възможност за практическо обучение"}
{"url": "https://www.24chasa.bg/novini/article/7869878", "text": "Турското министерство на вътрешните работи съобщи, че са предприети необходимите процедури за репатриране в САЩ на терорист от ДАЕШ /арабски акроним на \"Ислямска държава\"/, който в понеделник бе експулсиран от Турция през граничния пункт Пазаркуле в окръг Одрин на границата с Гърция, но гръцките власти отказаха да го приемат и той остана да чака в буферната зона между двете страни, предаде турският телевизионен канал НТВ. Джихадистът, за когото турските медии съобщиха, че е 39-годишен американски гражданин от йордански произход на име Мохамад Дарвис Б., е бил заловен по време на турската операция в Северна Сирия \"Извор на мира\". Турското министерство на вътрешните работи посочи, че процедурите за репатриране в САЩ са предприети, след като САЩ са поели ангажимент, че ще приемат въпросното лице.", "date": "2019.11.14", "title": "Репатрират в САЩ терорист от ИДИЛ, блокиран в буферната зона между Турция и Гърция"}
{"url": "https://www.24chasa.bg/novini/article/7869837", "text": "Европейската комисия оценява внимателно писмото, изпратено от британските власти в отговор на настояването на новоизбрания председател на Европейската комисия Урсула фон дер Лайен Лондон да предложи нов еврокомисар. Това съобщиха говорители на институцията, предава БТА. Говорителите не отхвърлиха възможността ЕК да се обърне към Съда на ЕС заради отказа на британските власти да се съобразят с искането на Фон дер Лайен. Те уточниха, че в писмото, получено снощи, Великобритания признава задълженията си към ЕС и изразява готовност да не създава пречки пред съставянето на новата комисия. Оценяваме много задълбочено британското становище и обмисляме внимателно следващите стъпки, заявиха говорителите. По техните думи действията на Лондон водят до невиждани досега усложнения. Според говорителите, каквито и действия да предприеме ЕК в отговор на британския отказ, не трябва да се стига до нови затруднения при съставянето и встъпването в длъжност на следващата комисия. По техните думи целта остава новата ЕК да започне работа от 1 декември. Европейският парламент изслушва днес новопредложените за еврокомисари от Унгария, Франция и Румъния. Очаква се оценката от изслушванията да бъде съобщена по-късно, а на 27 ноември ЕП да гласува целия състав на новата комисия.", "date": "2019.11.14", "title": "ЕК може да съди Великобритания заради отказа да предложи нов еврокомисар"}
{"url": "https://www.24chasa.bg/novini/article/7868747", "text": "С 5,2% на годишна база през първите 10 месеца са нараснали китайските инвестиции в дълготрайни активи, сочат данни на Държавното статистическо бюро от този четвъртък. За този период общата им стойност е била 51,09 трилиона юана (7,3 трилиона долара), посочва Инвестициите в частния сектор са нараснали с 4,4% до 29,15 трилиона юана, което е с 0,3 процентни пункта по-бавно от тези за първите девет месеца. Във високотехнологичното производство и свързаните с него услуги ръстът е съответно с 14,5% и 13,7%. От януари до октомври инвестициите в първичната индустрия са спаднали с 2,4% на годишна база, докато във вторичната са се увеличили с 2,3%, а в третината – с 6,8%. Инвестициите в развитието на недвижима собственост са нараснали с 10,3% на годишна база през периода януари-октомври, бележейки слаб спад в сравнение с 10,5% за първите девет месеца.", "date": "2019.11.14", "title": "Китайските инвестиции в дълготрайни активи са нараснали с 5,2% за първите десет месеца"}
{"url": "https://www.24chasa.bg/novini/article/7869939", "text": "Полицията в Южна Италия е конфискувала над тон кокаин, скрит в хладилен контейнер, пътуващ за Германия, използван за транспортиране на банани, съобщи агенция АНСА, цитирана от БГНЕС. Наркотиците с улична стойност около 275 милиона долара били разпределени в 144 пакета, скрити в контейнер от Южна Америка. Според документите за превоз дестинацията на контейнера е била Германия. Наркотиците са иззети от карабинерите, подпомагани от митническата агенция и Интерпол, в пристанището на Джоя Тауро в Калабрия. Наркотиците са открити, след като няколко от контейнерите, транспортирани на един и същ кораб от Южна Америка, са били сканирани от митниците, съобщиха от полицията. Междувременно френските власти затвориха плажовете в югозападна Франция, тъй като на атлантическият бряг вълните продължават мистериозно да изхвърлят пакети с кокаин като повече от 1000 килограма са открити от средата на октомври. Пакетите вече се появяват и по-далеч на север - 5-килограмов пакет се появи в Камарет-сюр-Мер на запад в Бретан във вторник, заяви прокурорът на Рен Филип Астрюк. \"Това е един и същ товар\", каза Астрюк и добави, че все още ще ги намират. \"Всеки отлив носи партида. Те все още са доста значителни, като около 100 килограма пристигат всеки ден по цялото крайбрежие. Митническите служители също намират някои от пакетите в морето \", добави още той.", "date": "2019.11.14", "title": "Откриха един тон кокаин в контейнер за банани в Италия"}
{"url": "https://www.24chasa.bg/novini/article/7869982", "text": "Членът на терористичната групировка Ал Кайда Мевлют Джушкюн, който е фигурирал в списък на турското министерство на вътрешните работи на издирвани терористи, е бил заловен при операция в Истанбул, съобщава турският телевизионен канал НТВ. Операцията по залавянето е била предприета от екипи на отдела на полицията за борба с тероризма след получаване на разузнавателна информация, че Джушкюн, който дълго време е бил в районите на стълкновения в Сирия, е влязъл нелегално в Турция и е пристигнал в Истанбул, предаде БТА. Операцията е осъществена в истанбулския квартал Башакшехир.", "date": "2019.11.14", "title": "Заловиха терорист на \"Ал Кайда\" в Истанбул, пристигнал от Сирия"}
{"url": "https://www.24chasa.bg/novini/article/7870014", "text": "По време на три-часовото изслушване евродепутатът от Движението за права и свободи Илхан Кючюк, който е заместник-координатор за Комисията по външни работи на група Обнови Европа, постави акцент върху темата за разширяването на ЕС към Западните Балкани - тема, която е сред основните приоритети на ДПС. Това съобщиха от пресецнтъра на евродепутата. Евродепутатът изтъкна изминалата една година след стартирането на Стратегията за Западните Балкани и констатацията през 2018г. на предходния председател на ЕК, Жан- Клод Юнкер, че Западните Балкани имат историческа възможност да свържат своето бъдеще с това на ЕС, но и отхвърлянето от Съвета на решението за започване на прегори с Албания и Северна Македония. В тази връзка, той попита унгарския кандидат за Комисар по разширяването „Каква е Вашата позиция относно призивът ЕС първо да реформира себе си отвътре и да преосмисли започването на преговори за присъединяване с други държави и ако се пристъпи към реформиране на преговорния процес, при какви условия следва да се случи това?“. В отговор, Оливер Вархели посочи, че e ангажиран към процеса на разширяване към страните от Западните Балкани, тъй като не намира задълбочаването на европейската интеграция и разширяването за взаимоизключващи се процеси и ще работи с всички налични инструменти като комисар за започването на преговорния процес със Северна Македония и Албания преди срещата на върха в Загреб през май 2020. „Отказът за започване на преговори с Албания и Северна Македония е историческа грешка, която Съветът трябва да преразгледа възможно най - скоро. При все това, за нас е важно и каква ще е позицията на водещата фигура спрямо преговорния процес от страна на Комисията. До момента, Европейският парламент и Европейската комисия отстояват ясната и категорична позиция относно готовността на Албания и Северна Македония за започване на преговори. Като докладчик на Европейския парламент за доклада за Северна Македония ще продължа да настоявам за това, както и за справедливо отношение към Западните Балкани, основано на обективност и яснота на процеса”, коментира Илхан Кючюк.", "date": "2019.11.14", "title": "Илхан Кючюк към унгарския кандидат - комисар: При какви условия ще се случи присъединяването към ЕС на Западните Балкани?"}
{"url": "https://www.24chasa.bg/novini/article/7870039", "text": "Три жени бяха повлечени от придошлите води на река Муранка в Централна Словакия, съобщиха местните полицейски власти. Засега е намерено тялото на едната от тях, другите две се издирват. По време на поройните дъждове от последните 2 дни жените направили опит да спасят животните от местен приют, предаде Нова телевизия. Течението на реката било толкова силно, че понесло трите жени. Инцидентът се е случил в сряда вечерта. Тази сутрин няколко екипа продължават да претърсват района около реката.", "date": "2019.11.14", "title": "Река в Словакия повлече три жени, едната от тях е намерена мъртва"}
{"url": "https://www.24chasa.bg/novini/article/7868875", "text": "Българин стана световен шампион за хора с увреждания на дистанцията от 1500 метра. Християн Стоянов закова хронометъра на 3:50:87, с което изпревари знаменитости в леката атлетика, сред които и олимпийския шампион от Игрите в Рио. \"Всичките ми конкуренти бяха добри - световен шампион от предишното първенство, олимпийски шампион от преди 3 години в Рио, европейски шампион, който ме победи 2016-та. Всеки един от тях ме беше побеждавал до момента, но аз него не. Имах им страха и не очаквах да бъда първи\", коментира Стоянов пред Победата не идва лесно. Освен голямата конкуренция, и сериозна кашлица преследва атлета през цялото състезание. Въпреки това, той влиза на финала с личен рекорд. Там идва най-голямото предизвикателство. \"Един от най-тежките моменти беше в средата на дистанцията, където навлезе умората. Започнах да имам малки колебания дали ще издържа на скоростта на останалите бегачи, за да мога да вляза във финалната обиколка на добра позиция и да атакувам\", каза още Християн. През по-голямата част от състезанието, той не е първи. Tакава била тактиката, предложена от треньора му. Както често се случва, плановете се променят в последния момент и Християн атакува първото място още в началото на последната обиколка. Какво е да си параатлет в България? \"Изведнъж усетих, че темпото леко спада и че другите състезатели също не са в много добро състояние\", казва Християн. За него физическият проблем не е пречка, дори напротив. Винаги е преследвал целта си и никога не е приемал ролята на жертва. \"Имам абсолютно пълното усещане, че физическият ми проблем го няма. Свикнал съм с него, дори мога да кажа, че тази дясна ръка понякога ми е по-полезна от другата\", каза състезателят. Негова опора в живота е приятелката му Елена. Освен в живота, тя му помага и в тренировките. Сега мечтата на Християн е да спечели медал и от Олимпийски игри, в които да се състезава наравно с хората без физически проблем.", "date": "2019.11.14", "title": "Шампионът на Световното за хора с увреждания бягал със сериозна кашлица"}
{"url": "https://www.24chasa.bg/novini/article/7868911", "text": "Институтът за космически изследвания и технологии на БАН /ИКИТ-БАН/ организира Ден на отворените врати утре от 10.30 ч. Това съобщиха от Българската академия на науките. По случай 50-годишнината от създаването на института ще бъдат отворени за посетители лабораториите и тренажора в сградата. Директорът на ИКИТ-БАН проф. д-р Румен Недков ще открие програмата с кратко представяне на дейността на учените в института. Проф. Цветан Дачев ще изнесе презентация на тема \"Българската следа в изследването на възможността за космическа мисия до Марс\". Най-новите идеи за дистанционното изследване на Земята от космоса ще представи доц. Георги Желев, а д-р Росен Флоров ще говори за българските космически храни. За гостите на института са предвидени още демонстрация на възможностите на дронове и дегустация на космическа храна. Институтът за космически изследвания и технологии на БАН се намира на адрес ул. \"Акад. Георги Бончев\", бл. 1.", "date": "2019.11.14", "title": "БГ следа в мисията на Марс и БГ космически храни ще има на отворените врати на Института за космически изследвания на БАН"}
{"url": "https://www.24chasa.bg/novini/article/7868975", "text": "През третото тримесечие на 2019 г. брутният вътрешен продукт /БВП/ нараства с 3.7 на сто спрямо съответното тримесечие на предходната година и с 0.7 на сто спрямо второто тримесечие на 2019 г. според сезонни данни, показват експресни оценки на Националния статистически институт. За третото тримесечие на 2019 г. БВП в номинално изражение достига 31 485 млн. лева. Реализираната добавена стойност през третото тримесечие на 2019 г. е 27 133 млн. лeвa. По елементи на крайното използване най-голям дял в БВП заема крайното потребление (68.4 на сто), което в стойностно изражение възлиза на 21 524 млн. лева. През третото тримесечие на 2019 г. бруто капиталообразуването е 5 773 млн. лв. и заема 18.3 на сто относителен дял в БВП. Външнотърговското салдо е положително. През третото тримесечие на 2019 г. спрямо второто тримесечие на 2019 г. БВП по сезонни данни брутната добавена стойност нараства с 0.5 на сто. Според експресните оценки на БВП по елементи на крайното използване през третото тримесечие на 2019 г. принос за регистрирания икономически растеж по сезонни данни спрямо второто тримесечие на 2019 г. има увеличението на износа на стоки и услуги - с 3.4 на сто, на крайното потребление - с 0.9 на сто, и на бруто образуването на основен капитал - с 0.8 на сто. През третото тримесечие на 2019 г. БВП по сезонни данни спрямо същото тримесечие на предходната година брутната добавена стойност се увеличава с 3.4 на сто. Крайното потребление регистрира положителен икономически растеж от 4.9 на сто. Бруто образуването на основен капитал отчита ръст от 2.2 на сто през третото тримесечие на 2019 г. спрямо съответното тримесечие на предходната година по сезонни данни. Износът на стоки и услуги се увеличава с 0.4 на сто, а вносът на стоки и услуги намалява с 1.7 на сто.", "date": "2019.11.14", "title": "БВП нараства с 3.7% през третото тримесечие спрямо съответното на предходната година"}
{"url": "https://www.24chasa.bg/novini/article/7868977", "text": "Русия пристъпи към създаване на хеликоптерна база на гражданско летище в североизточния сирийски град Камишли, съобщи Ройтерс, като се позова на телевизионният канал \"Звезда\" на руското министерство на отбраната. Телевизията показа пристигането на място на руски бойни хеликоптери, предаде БТА. Новата база се отбранява от зенитноракетни системи \"Панцир\". В нея вече има три хеликоптера - два бойни Ми-35 и един военно-транспортен Ми-8, а предстои да пристигнат още. Телевизия \"Звезда\" излъчи кадри, на които се вижда руска военна полиция да охранява базата, а също бронирани автомобили, екипи за наземно обслужване на хеликоптерите и метеорологична станция. Според ТАСС, която също цитира военния канал, хеликоптерите са прехвърлени от руската база в Хмеймим. \"Това е първата група руски военни хеликоптери тук в Северна Сирия. Моментът е исторически. От днес нататък нашата авиационна група ще действа постоянно на летището в град Камишли\", каза кореспондентът на \"Звезда\" Павел Ремнев. Разполагането на руски хеликоптери става по-малко от месец след като американските сили, замеряни с картофи от местните жители, напуснаха района в резултат на внезапното решение на президента Доналд Тръмп за изтегляне от някои части на Сирия. Руски военни хеликоптери извършват ежедневни въздушни патрули в Североизточна Сирия от седмица. Територията, в която се патрулира, постоянно се разширява и сега контролираната зона обхваща и провинция Хасака, граничеща с Турция и Ирак, посочва ТАСС.", "date": "2019.11.14", "title": "Русия създава хеликоптерна база в Северна Сирия"}
{"url": "https://www.24chasa.bg/novini/article/7868748", "text": "Китай продължава да насърчава активно използването на по-чисти горива за отопление през зимата в северната част на страната, където горенето на въглища е основен източник на замърсяване на въздуха. От края на 2016 г. Пекин реализира мащабен проект за замяната на въглищата с природен газ и електричество а отопление през зимата, като в същото време насърчава развитието на чистите енергии като геотермална, слънчева и ядрена, за да гарантира ниски емисии и ниско потребление на енергия, съобщава \" \". Чистата енергия за отопление през зимата в Северен Китай представлява 50,7% до края на последния отоплителен сезон, което е с 12,5 процентни пункта повече спрямо 2016 г. Очаква се делът на чистата енергия за зимно отопление да нарасне до 70% през 2021 г. и тя да замени 150 милиона тона въглища, според официален план. Чистото отопление е основната мярка за подобряване на качеството на въздуха в Пекин, Тиендзин, провинция Хебей и околните райони, което допринася за намаляването с повече от една трета на концентрацията на фините прахови частици PM2.5.", "date": "2019.11.14", "title": "Китай продължава да насърчава активно използването на чиста енергия за отопление през зимата"}
{"url": "https://www.24chasa.bg/novini/article/7869010", "text": "\"Закарах жена ми на лечение, върнаха ми я в ковчег\", повтаряше съпругът д-р Ангел Венков. Преди оправдателната присъда делото беше гледано три пъти на първа инстанция, която даде по 1,6 месеца условно на двамата медици. Апелативният съд потвърди. ВКС обаче отмени присъдата и върна делото за ново разглеждане с аргумента, че неправилно е приложен законът и са допуснати процесуални нарушения. Касационно производство е второ поред, след като с решение по к.н.д. № 1252/2016 г. тричленен състав на ВКС отменя въззивното решение по в.н.о.х.д. № 399/2015 г. на АСПл поради допуснати съществени процесуални нарушения и връща делото за ново разглеждане. Съдебният състав на ВКС приема за основателни твърденията в протеста и касационната жалба. В мотивите се напомня, че указанията на ВКС са задължителни при новото разглеждане на делото. Според върховните съдии въззивният съд е изпълнил формално дадените му указания, като е допуснал повторна съдебно-медицинска експертиза (СМЕ) със задача да отговори на същите въпроси, на които е отговорено в заключенията на т. нар. Плевенска и Софийска експертизи. Във въззивната присъда само са възпроизведени заключенията на последните, без те да са обсъдени задълбочено чрез посочване на конкретните обстоятелствата, по отношение на които са констатирани противоречия, както и кое налага допускане на нова експертиза. Въззивната инстанция не е изпълнила и указанията на ВКС при необходимост да бъде назначена разширена експертиза, т.е. с по-голям състав от експерти в съответните области. Тричленният състав на ВКС отбелязва основателността на оплакването на представителите на частното и на държавното обвинение за това, че неправилно не е уважено искането им за определяне на експерти, работещи извън района на медицинските заведения, намиращи се на територията на гр. Пловдив. Принципно правилно е заключението, че не може от експертния състав да се изключват вещи лица само защото работят в същия район, в който практикуват и подсъдимите. Според върховните съдии не може да се пренебрегне обстоятелството, че колегиалните отношения между медицинските работници биха могли да поставят под съмнение обективността на експертизата, поради факта че подсъдимите и съпругът на пострадалата са лекари от същия район, тя самата е била преподавател в Пловдивския медицинския университет, а гражданският ответник е юридическо лице, осъществяващо медицинската си дейност в гр. Пловдив. В решението на ВКС се подчертава, че нарушението, което е допуснал контролираният съд не е в определянето на експертния състав, а в обстоятелството, че не е подложил на анализ изготвеното от този състав заключение на т. нар. Арбитражна комисийна съдебно-медицинска експертиза. Според върховните съдии липсата на пълен и задълбочен доказателствен анализ, повърхностната оценка на доказателствените източници без обсъждането им поотделно и в тяхната взаимовръзка, отсъствието на доводи относно кредитирането на едни и игнорирането на други доказателствени източници предопределят наличието на съществени нарушения на процесуалните правила. Въпреки ясните указания, дадени в отменителното решение на ВКС, въззивният съд при повторното разглеждане на делото не е изпълнил задълженията си, като логична последица от това е необходимостта от отмяна на обжалвания съдебен акт и връщане на делото за ново разглеждане. В мотивите на ВКС се констатира също и отсъствието на задълбочен анализ на обстоятелствата, пряко относими към осъществяване на деянието от субективна страна и излагане на правни аргументи относно наличието или отсъствието на субективния елемент. Въззивният съд не е дал ясен отговор на въпроса какви са били задълженията на подсъдимите, произтичащи от осъществяваната от тях дейност като лекари, свързани с наблюдението на пациентката след извършената й хистероскопия, кои са правните източници, от които произтичат тези им задължения, какви са били рисковете след такава манипулация за здравето на пострадалата, за какви симптоми е трябвало да следят и какви изследвания да извършат подсъдимите, за да изключат или преодолеят възникването на вредоносните последици, какви действия са могли да извършат и какви реално са осъществили и има ли причинно-следствена връзка между тях и настъпилия вредоносен резултат, т.е. какво са били длъжни и са могли да направят и какво реално са сторили, за да предотвратят настъпването на общественоопасните последици. Според върховните съдии в конкретния случай неизлагането на ясни и добре обосновани правни аргументи относно наличието или отсъствието на субективния елемент по същество се приравнява на липса на мотиви.", "date": "2019.11.14", "title": "ВКС върна дело срещу двама лекари от Пловдив за причиняване на смърт на пациентка през 2009 г."}
{"url": "https://www.24chasa.bg/novini/article/7869004", "text": "Полицията в Хърватия хвана 60-годишен българин, който управлявал \"Ламборгини\" с българска регистрация да се движи със 193 км/ч. Това съобщи 24sata.hr. Шофьорът е бил спрян във вторник на магистралата А3 (Брегана-Загреб-Липовац). Той е пътувал в посока Липовац. За нарушението му е наложена глоба в размер на 5000 хърватски куни (1315 лв.) и му е издадена едномесечна забрана да шофира на територията на Хърватия, предава ", "date": "2019.11.14", "title": "Солена глоба за българин с \"Ламборгини\", засечен със 193 км/ч в Хърватия"}
{"url": "https://www.24chasa.bg/novini/article/7869015", "text": "Върховният касационен съд (ВКС) е оставил без разглеждане жалбата на бившия пътен полицай от СДВР Сашо Тръпков срещу присъдата му от 3 г. условно за вземане на подкупи и документно престъпление. Катаджията стана печално известен, след като преди 5 г. бе заснет от любителска камера как прибира рушвети от шофьори. Видеото бе качено от студент във фейсбук. ВКС е решил, че жалбата на Тръпков срещу наказанието, наложено от Софийския градски съд и потвърдено от апелативния на 27 февруари 2019 г. , е недопустима, защото не отговаря на изискванията на закона. В нея нямало никакви конкретни оплаквания за нарушения. Подадено е допълнение към молбата на 3 юли т.г., след като срокът за обжалване вече бил изтекъл.  \"Твърдението, че атакуваното решение е неправилно и отправената молба то да бъде отменено не може да обоснове задължение на ВКС да направи цялостен негов преглед при липса на посочени конкретни нарушения\", пише в мотивите на върховните съдии. Решението им е окончателно и не може да се обжалва. Така присъдата остава непроменена. Тръпков бе признат за виновен за това, че на 13 ноември 2014 г. край 20-та поликлиника в София е получил 20 лв. от шофьор на нисан. Катаджията го спрял, тъй като мъжът бил без колан и отнел предимство. Казал му, че заради тези нарушенията може да се стигне до вземане на книжка. Шофьорът обяснил, че много бърза. „Като бързаш много, дай една двайсетачка и бегай\", отговорил Тръпков. Шофьорът подал банкнотата през прозореца на нисана, а Тръпков я смачкал в ръка и я прибрал. При втория случай той взел 10 лв. подкуп от шофьор на БМВ. Другото обвинението срещу него бе, че е написал неверен фиш за глоба. Вместо да санкционира шофьор, че говори по мобилен телефон, Тръпков написал, че нарушителят е пешеходец, който пресича неправилно. Така шофьорът се оттървал с 20 лв. глоба, вместо да плати 50 лв. Присъдата на Тръпков включва 2000 лв. глоба и забрана да заема държавна или обществена длъжност в следващите 3 г.", "date": "2019.11.14", "title": "Катаджията Сашо Тръпков остава с условна присъда за подкуп (Обновена + видео)"}
{"url": "https://www.24chasa.bg/novini/article/7869032", "text": "Двете агитки - \"за\" и \"против\" избора на Иван Гешев за главен прокурор са блокирали движението по ул. \"Екзарх Йосиф\" пред сградата на Висшия съдебен съвет от сутринта,  . Привържениците на Гешев, организирани от сайта ПИК, са откъм Женския пазар, а противниците откъм Халите. И двете групи от по стотина души са на равно разстояние от сградата и скандират под дъжда. \"Гешев е позор\", подхващат скандирания противниците, в чиито редици са членове на БОЕЦ, \"Правосъдие за всеки\" и фенове на Десислава Иванчева от \"Зелен Младост\". \"Гешев - прокурор\", отвръщат привържениците. За разлика от първото гласуване по-шумни са противниците, защото са оборудвани с уредба, от която звучи музика и по която се чуват гласовете на ораторите. Един говори как президентът Радев формално е върнал избора на Гешев, защото брат му е гард в НСО и го пази, друг призовава Радев да бъде подкрепен. Велислав Величков от \"Правосъдие за всеки\" казва, че повторното гласуване е предизвестено и Гешев ще бъде главен прокурор. Обвинява ГЕРБ, БСП и ДПС в съглашателство за избора и зове за митинг пред Министерския съвет в петък от 17,30 ч.  В групата на привържениците на Иван Гешев този път няма оратори. Движението остава блокирано. За разлика от първото гласуване има по-малко полиция, блокираният периметър около ВСС е същия, но движението е далеч по-свободно.", "date": "2019.11.14", "title": "Две агитки от по 100 души скандират под дъжда пред ВСС заради избора на Гешев"}
{"url": "https://www.24chasa.bg/novini/article/7869030", "text": "Турското военно нахлуване в Сирия даде на президента Реджеп Тайип Ердоган тласък в социологическите проучвания и открои потенциални пропуквания в неформална политическа коалиция, която спечели изненадващи победи над неговата управляваща партия на местните избори тази година. Операцията в Североизточна Сирия дойде след месеци на застой в рейтингите на одобрение за Ердоган, който изглеждаше уязвим, след като неговата Партия на справедливостта и развитието /ПСР/ загуби контрол върху двата най-големи града на Турция за първи път, откакто дойде на власт през 2003 г. Депутати от опозицията казаха за Ройтерс, че подозират, че решението на Анкара да предприеме трансгранични атаки срещу сирийската кюрдска милиция Сили за защита на народа /СЗН/ е било взето в голяма степен, за да се съживят политическите шансове на Ердоган в страната. Правителството отрича подобен мотив. Популярността на Ердоган бе подложена на натиск, след като валутната криза от миналата година причини рецесия, която доведе до скок на безработицата, а също и в резултат на критики от бивши изтъкнати членове на ПСР, които се очаква в скоро време да създадат нови партии. Но около три четвърти от турците подкрепят военната операция в Сирия, която започна на 9 октомври, показват проучванията, въпреки международното осъждане на операцията, включително от съюзниците на Анкара в НАТО. Рейтингът на одобрение на самия Ердоган се увеличи миналия месец до 48 процента, показва социологическо проучване на Метропол, като това е най-високото му ниво след периода малко преди пика на валутната криза миналата година. Рейтингът на неодобрение за него бе най-нисък след опита за преврат през 2016 г. Анкара казва, че СЗН са терористична групировка, свързана с кюрдските бунтовници в страната. Тя сключи споразумения с Москва и Вашингтон, за да изтласка от граничния район бойците от СЗН, които в продължение на години бяха съюзници на САЩ в борбата им срещу \"Ислямска държава\" в Сирия. Нахлуването постави основната опозиционна Народнорепубликанска партия /НРП/ в затруднено положение: условната й подкрепа за операцията й създаде противоречия с прокюрдската Демократична партия на народите /ДПН/, която й помогна да спечели кметските постове в Истанбул и Анкара. Лявата ДПН, подкрепена основно от кюрдите, които съставляват около 18 процента от населението, е единствената голяма партия, която се противопоставя на операцията. По-рано тази година ДПН предостави подкрепа отвън на коалиция на светската НРП и националистическата \"Добра партия\", която се противопоставя на това, което те виждат като авторитаризъм на Ердоган, и му поднесе остри загуби на местните избори през март и юни. Разкол между тези партии би бил изгоден за Ердоган, въпреки че един депутат от НРП каза, че очаква тяхното сътрудничество да продължи. Ясно е, че целта на Ердоган е да унищожи този алианс на демокрацията, който НРП формира, и да отслаби отношенията, които формира с кюрдските гласоподаватели, каза Сезгин Танръкулу, който се противопоставя на операцията в Сирия. Това създаде разочарование, но според мен това не е непоправимо. Предстоящият период ще бъде период, в който отношенията на доверие ще бъдат изграждани отново, добави Танръкулу. Заместник-председателят на парламентарната група на \"Добра партия\" Лютфю Тюрккан, който коментира подобрената репутация на Ердоган, каза, че социологическите агенции бъркат подкрепата за армията с подкрепа за президента. Войниците постигнаха целите си, но политиците и дипломатите все още трябва да постигнат нещо в Сирия, каза той. Тюрккан също така отхвърли критиките на Демократичната партия на народите (ДПН) заради нахлуването в Сирия. Реториката на ДПН по този въпрос няма никакво значение за нас, тъй като отстраняването на терористите от границите на Турция е въпрос на национално оцеляване, каза той. НРП и \"Добра партия\" имат съответно 139 и 39 места в 600-членния турски парламент. И двете партии подкрепиха мандата за удължаването на правомощията на армията за военни операции в Сирия и Ирак, докато прокюрдската ДПН с 62 места му се противопостави като нарушение на международното право. Опозицията не може да си позволи да се разцепи, ако се надява да отправи предизвикателство към Ердоган на национално ниво, при положение, че приблизително половината турци силно го подкрепят години наред. Източник, близък до Партията на справедливостта и развитието (ПСР) на Ердоган, каза, че ще бъде изключително важно кой на чия страна застава на следващите избори, като добави, че \"има затопляне\" между \"Добра партия\" и ПСР. Председателката на \"Добра партия\" Мерал Акшенер преди е отхвърляла твърденията, че двете партии стават по-близки. Нахлуването (в Сирия) задълбочи усещането за отчуждение сред кюрдите в Турция, особено след като Анкара арестува десетки души и отстрани 20 кметове от ДПН в югоизточната част на Турция, включително четирима в сряда. Откроявайки дилемата на НРП, проучване, разпространено сред членовете й и видяно от Ройтерс, показва, че около 46 процента от гласоподавателите й или са против операцията в Сирия, или нямат мнение по въпроса. НРП подкрепи мисията, въпреки че партията да има различия с ПСР в политиката, включително с призива си за диалог с Дамаск. Тази подкрепа от НРП бе спасителен пояс за ПСР. Те искаха това и го получиха, каза народната представителка от ДПН Мерал Данъш Бешташ, като добави, че Анкара се страхува, че кюрдите в Турция ще поискат регионална автономия, ако получат такава в Сирия. Тя каза, че нейната партия сега ще трябва да решава за бъдещото сътрудничество с други партии. Турската армия извърши две други операции в Северна Сирия през последните три години. Скоро след всяка операция турците бяха изпращани да гласуват - на референдум през 2017 г. и на общи избори през 2018 г. Този пример показва, че това е била основната мотивация за мисията, каза Юнал Чевикьоз, заместник-председател на НРП. (От БТА)", "date": "2019.11.14", "title": "Операцията на Турция в Сирия разкрива пропуквания сред политическите противници на Ердоган"}
{"url": "https://www.24chasa.bg/novini/article/7869068", "text": "ГЕРБ проведе традиционната среща на синдикатите от Конфедерацията на независимите синдикати с парламентарно представените партии, между двете четения на държавния бюджет. Управляващата партия и синдикатите разискваха къде има проблеми в бюджета и какви подобрения могат да се направят по него. „Тази година исканията им са доста по-скромни. Това е защото бюджетът удоволетворява голяма част от залегналите проблеми в отделните сектори и най-вече за политиката по доходите“, каза председателката на Бюджетната комисия Менда Стоянова. Стоянова определи срещата като конструктивна и отбеляза, че е възможно да се решат някои от проблемите посочени от синдикатите. Тя засегна въпросите свързани с пенсионното осигуряване. Според нея трябва да се създаде закон хората с ниски доходи и пенсии да бъдат подпомагани, за да достигнат жизнения минимум, като получат енергийни или водни помощи. ГЕРБ и синдикатите са дискутирали въпроси за създаване на работна група, в която да участват и партньори и представителите на изпълнителната власт. „Имаме близо 1 млрд. разход повече за заплати. Имаме 1,2 млрд. повече за разходи за социални и здравни плащания. Макар и да не са в обема, в който искахме, все пак са повече от тазгодишните плащания“, каза президентът на КНСБ Пламен Димитров. Конкретните искания на синдикатите между първо и второ четене са за допълнителни 7 млн. лв за заплати на всички здравни служители в училища, детски градини и други детски заведения. В замеделието искат 20 млн. за да се покрие дефицит, като 15 млн. са само за агенциите под подчинението на Министерството на земеделието. Искания има и във висшето образование. Синдикатите искат близо 5000 души – млади преподаватели да получат по-висока стартова заплата от 1 януари 2020 г., равняваща се на 1080 лв. Искания има и в сферата на социалните услуги. „Там има липса на млади хора, преобладаващи са пенсионерите. Искането е за 20% увеличение на заплатите, което се равнява на 22 млн. лв допълнително, ако цялата система получи увеличение на заплатите“, каза Димитров. Желанието на синдикатите е и да нарастне квотата за ваучерите за храна. От 320 млн., те да станат на 350 млн. квота. Днес синдикатите се срещат и с депутатите от „Обединени патриоти“.", "date": "2019.11.14", "title": "ГЕРБ обсъди промени по държавния бюджет с КНСБ (Видео)"}
{"url": "https://www.24chasa.bg/novini/article/7869056", "text": "Задържан е 61-годишен жител на Ямбол като заподозрян за тежко криминално престъпление, съобщиха от МВР. Разследването започна в нощта срещу 11 ноември след постъпил сигнал в полицията, че в къща в областния град е намерено тялото на 35-годишна жена, с видими следи от насилие. На адреса незабавно са насочени криминалисти и Бърза помощ. Сформиран е разследващ екип за изясняване на всички факти и обстоятелства около случая. На местопроизшествието са извършени процесуално-следствени действия, образувано е досъдебно производство. Своевременно униформените тръгнаха да установяват кой е извършителят. В резултат на извършената за кратко време голям обем работа е установена съпричастността към деянието на 61-годишен местен жител. Той е задържан с полицейска мярка за срок до 24 часа. На 11 ноември, в хода на досъдебното производство мъжът е привлечен в качеството му на обвиняем за извършено престъпление и с прокурорско постановление е задържан за срок от 72 часа. Процесуално-следствените действия продължават под ръководството на Окръжна прокуратура - Ямбол.", "date": "2019.11.14", "title": "Арестуваха 61-годишен за убийството на 35-годишна в Ямбол"}
{"url": "https://www.24chasa.bg/novini/article/7869103", "text": "\"Българската икономика продължава своето възходящо развитие и това ясно се вижда от   - Национален статистически институт\". Това коментира в профила си във фейсбук премиерът Бойко Борисов. \"През третото тримесечие на 2019 г. брутният ни вътрешен продукт нараства с 3.7 % спрямо предходната година. Коефициентът на безработица спада до 3.7%, което е с 1.3 % по-малко в сравнение с третото тримесечие на 2018 година\", отбелязва още министър-председателят.", "date": "2019.11.14", "title": "Борисов: БВП расте с 3,7%, безработицата пада до 3,7%"}
{"url": "https://www.24chasa.bg/novini/article/7869092", "text": "Народните представители измериха кръвната си захар в Народното събрание, като така подкрепиха днешния Световен ден за борба с диабета. Инициативата е под патронажа на парламентарната Комисия по здравеопазването. Сред първите, които се включиха в нея баха председателката на парламентарната група на ГЕРБ Даниела Дариткова и председателите на НС Цвета Караянчева и Нигяр Джафер.", "date": "2019.11.14", "title": "Депутати мериха кръвната си захар (СНИМКИ)"}
{"url": "https://www.24chasa.bg/novini/article/7869179", "text": "Руски и турски военнi започнаха шесто съвместно патрулиране в Североизточна Сирия, предаде ТАСС, като се позовава на съобщение на руското министерство на отбраната. От 10 часа на 14 ноември 2019 г. шести съвместен патрул на руската военна полиция и турските въоръжени сили започна работа в пограничния район, намиращ се на няколко десетки километра на север от населения пунк Камишли, посочиха от руското министерство на отбраната, предаде БТА. В състава на съвместния патрул участват осем единици военна техника - бронирани коли \"Тигр\" и БТР-80 на руската военна полиция и бронирани автомобили \"Кирпи\" на турската гранична служба, а също и около 50 военнослужещи от двете страни. Мониторинг на обстановката по маршрута на движение на колоната осигурява безпилотен самолет \"Орлан-10\" на руската военна полиция, уточниха от руското министрество на отбраната. В съобщение на турското министерство на отбраната, цитирано от Анадолската агенция, се посочва, че шестото съвместно патрулиране на турски и руски военни в района Дербасия на изток от река Ефрат, е приключило. Съвместните руско-турски патрули се осъществяват съгласно меморандума от Сочи, договорен от президентите на Турция и Русия на 22 октомври. Турция настоява районът покрай границата й със Сирия да бъде прочистен от бойците на Силите за защита на народа /СЗН/ - кюрдска милиция, която Анкара смята за терористична организация, свързана с нелегалната Кюрдска работническа партия /.", "date": "2019.11.14", "title": "Руски и турски военни започнаха\nшестото си съвместно патрулиране в Североизточна Сирия"}
{"url": "https://www.24chasa.bg/novini/article/7869153", "text": "Хърватското правителство ще вземе решение на днешното си заседание президентските избори в страната да се състоят на 22 декември, а вторият кръг - на 5 януари, предаде информационният сайт Индекс. Премиерът Андрей Пленкович каза това в уводната си реч на заседанието. Решението за насрочване на изборите ще влезе в сила на 21 ноември, съобщава БТА.", "date": "2019.11.14", "title": "Президентските избори в Хърватия - на 22 декември"}
{"url": "https://www.24chasa.bg/novini/article/7869196", "text": "ВСС продължава процедурата за избор на главен прокурор. Това решиха кадровиците с 20 гласа за и 4 против. Против продължаването бяха Лозан Панов, Олга Керелска, Цветинка Пашкунова и Атанаска Дишева. ВСС стигна до това решение след двучасови дебати по процедурата. Много спорен въпрос беше как да формулират за какво да гласуват - дали че продължават процедурата за избор на главен прокурор или че се открива нова процедура, или пък се прекратява настоящата. Особено активна бе Атанаска Дишева, която настояваше да се открие нова процедура и да се прекрати сегашната. Тя поиска нейното предложение да се гласува първо, защото е поставено първо по време. \"След като не се доверявате на моята процедурна преценка, доверете се на тази на Георги Чолаков\", призова тя. Правосъдният министър възрази срещу процедурното й предложение. Мнозинството също го отхвърли с 20 гласа. Логично е да гласуваме дали да продължи тази процедура, или не, опонира и Магдалинчев. Дебатът дали да са две гласувания, или едно толкова се разгорещи, че в един момент кадровиците говореха, без да се изслушват, един през друг. След като все ", "date": "2019.11.14", "title": "ВСС гласува да продължи процедурата за Гешев, отхвърли искането на Панов за нова"}
{"url": "https://www.24chasa.bg/novini/article/7868756", "text": "През следващата година в южния китайски мегаполис Шънджън трябва да бъде пусната в експлоатация първата линия от градския транспорт, по която ще се движат само автобуси с водородни клетки. Това ще стане в специалната зона „Шъншан\" през първата половина на 2020 г., и с нея дължината на градските линии в Шънджън ще бъде удължена с над 100 км. В зоната ще бъде изградена и първата зарядна станция за водород, съобщава \" \". Страни по рамковото споразумение за сътрудничество в разработката и експлоатацията на автобуси в водородно гориво са Shenzhen Bus Group Co., Ltd., Shenzhen Gas Group Co., Ltd., местна технологична компания и фирма за производството на автомобили с нови енергии. То предвижда също изграждането и безопасната експлоатация на зарядни станции, по-нататъшни проучвания и усъвършенстване на технологията за водородни горивни клетки и развитието на интелигентно производство на автобуси с нови енергии. До края на 2017 г. всички автобуси в Шънджън са електрически.", "date": "2019.11.14", "title": "През 2020 г. в Шънджън тръгват първите автобуси с водородни клетки"}
{"url": "https://www.24chasa.bg/novini/article/7869214", "text": "\"Европейското законодателство поставя нови предизвикателства пред нас и все по-високи изисквания в областта на енергетиката и въгледобива. Едно от условията да отговорим на тези предизвикателства и да бъдем конкурентоспособни е непрекъснатото повишаване на производителността на труда и ефективността на производството чрез обновяване на техническия парк. Това е политиката, която следва \"Мини Марица-изток\" ЕАД и днес сме свидетели на една сериозна стъпка за нейното изпълнение\". Това каза министърът на енергетиката Теменужка Петкова на церемония по предаване за експлоатация на два нови многокофови роторни багера в дружеството, съобщиха от Министерството на енергетиката. Тя е акцентирала върху факта, че въвеждането в експлоатация едновременно на две машини от този тип се случва за първи път в дългогодишната история на \"Мини Марица-изток\" ЕАД. Това е свидетелство за сериозната ангажираност на ръководството на компанията за обновяване на техниката - условие за ефективност и конкурентоспособност на производството. Енергийният министър е припомнила позицията на правителството, че през следващите години България ще продължи да разчита на производството на електроенергия от въглища, защото то е пряко свързано с енергийната и националната сигурност на страната и с конкурентоспособността на икономиката. \"Тази перспектива е записана в Интегрирания план \"Климат - енергетика\", който - след одобрение от Европейската комисия - предстои да стане факт от началото на следващата година\", е припомнила тя. Въвеждането в експлоатация на два нови многокофови багера KWK 2000 и KWK 400 L в \"Мини Марица-изток\" ЕАД на стойност 25.8 млн. евро се финансира по линия на Международния фонд \"Козлодуй\" и със собствени средства на дружеството. След извършената открита международна процедура по правилата на Европейската банка за възстановяване и развитие за изпълнител на дейностите е избран българо-полският консорциум \"Famur - българска енергетика\". Багерите ще бъдат въведени в експлоатация на територията на рудник \"Трояново - север\".", "date": "2019.11.14", "title": "Петкова: \"Мини Марица-изток\" модернизира производството на въглища"}
{"url": "https://www.24chasa.bg/novini/article/7869255", "text": "Екстремисти от ивицата Газа отново изстреляха ракети към израелска територия само часове, след като беше обявено спиране на огъня, което трябваше да сложи край на двудневния масиран обстрел, предаде Асошиейтед прес. Сирените за въздушна тревога се задействаха днес в няколко общини близо до палестинския анклав. Поне пет ракети се взривиха в небето над района. За момента Израел не е отговорил на атаката, съобщава БТА. Две от петте ракети са били прехванати от израелската система за противовъздушна отбрана \"Железен купол\", съобщи ТАСС, позовавайки се на израелската армия. Ракетите бяха изстреляни, след като Израел и палестинската радикална групировка \"Ислямски джихад\" заявиха, че преустановяват обстрела. За два дни бяха убити най-малко 34-ма палестинци, включително три жени, осем деца и 18 екстремисти, а животът в Южен Израел замря.", "date": "2019.11.14", "title": "Газа изстреля ракети към Израел часове след договореното примирие"}
{"url": "https://www.24chasa.bg/novini/article/7869230", "text": "„Венеция е на колене. Наводненията са абсолютно разрушителни“, заяви кметът на града Луиджи Бруняро в интервю pd ситуацията в италианския град. Венеция е в бедствено положение, след като градът претърпя най-страшните наводнения от 50 години насам. Двама души загинаха. Правителството на страната ще мобилизира средства за спасяване на града от потопа, уточни  . „Базиликата Сан Марко е претърпяла сериозни повреди, подобно на целия град и останалите острови“, допълва Бруняро. По думите му криптата на църквата се пълни едва за шести път в 1200-годишната история на базиликата. По думите на кмета възстановяването ще струва стотици милиони евро. „Никога не съм виждал това, което видях вчера на площад \"Сан Марко\". Имаше вълни сякаш сме в открито море“, каза Франческо Мораглия, монсиньор на Сан Марко. Градът се подготвя за още наводнения – прогнозата е за дъждове и силен вятър в следващите дни. Междувременно в социалните мрежи се появи зловещ видеоклип, на който могат да се чуят сирените, с които властите предупреждават венецианци и гостите на града да не напускат домовете си заради наводненията.", "date": "2019.11.14", "title": "Кметът на Венеция: Градът ни е на колене, наводненията са най-разрушителните от 50 г. насам (Видео, снимки)"}
{"url": "https://www.24chasa.bg/novini/article/7869295", "text": "Двама души са се разболели и се лекуват от бубонна чума в Китай, предаде Си Ен Ен. Заболяването е едно от най-опасните в световен мащаб, като то е причина за Черната смърт – опустошителната епидемия, преминала през по-голямата част от Европа между 1346 и 1353 г., убивайки около 50 млн. души. Бубонната чумна се причинява от бактерия, която преодолява защитата на кожата и стига до лимфните възли. Там тя се размножава и възпалява. Без лечение смъртността от бубонна чума е около 90%, съобщава  . Заболелите са от китайската провинция във вътрешността на Монголия. Диагностицирани са с чума от лекари в Пекин. В момента се лекуват там. Двамата души са диагностицирани с пневмонна чума, която е още по-увреждаща и опасна. Ако не се лекува, тя е фатална в 100% от случаите. Според данни на Световната здравна организация от 2010 до 2015 г. има повече от 3248 случая на чума по цял свят, като 584 от тях са завършили със смърт. Тъй като през последните 20 години с чума са били заразени близо 50 хил. души, сега СЗО я категоризира като „завръщаща се болест“.", "date": "2019.11.14", "title": "Два случая на пневмонна чума в Китай"}
{"url": "https://www.24chasa.bg/novini/article/7869294", "text": "125 400 хиляди са безработните лица в България като по-голямата част от тях са мъже. От всички безработни лица 14.8% са с висше образование, а 17.8% никога не са работили и търсят първа работа. Това става ясно от данните на националната статистика за основните показатели за икономическата активност на населението през третото тримесечие на 2019 година, . Коефициентът на безработица е 3.7%, или с 1.3 процентни пункта по-нисък в сравнение с третото тримесечие на 2018 година. От всички безработни лица 70.9 хил. (56.5%) са мъже и 54.5 хил. (43.5%) - жени. 14.8% са безработните с висше образование в страната, 44.7% са тези със средно, а 40.5% - с основно или по-ниско образование. Коефициентите на безработица по степени на образование са съответно: 1.8% за висше образование, 2.9% за средно образование и 10.8% за основно и по-ниско образование, съобщава  . През третото тримесечие на 2019 г. продължително безработни (от една или повече години) са 78.4 хил., или 62.5% от всички безработни лица. Коефициентът на продължителна безработица е 2.3% - 2.5% за мъжете и 2.1% за жените. От общия брой на безработните лица 22.3 хил., или 17.8%, търсят първа работа. През третото тримесечие на 2019 г. коефициентът на безработица за възрастовата група 15 - 29 навършени години е 6.1% - с 2.1 процентни пункта по-нисък в сравнение със същото тримесечие на 2018 година. За посочения период коефициентът на безработица за мъжете (15 - 29 навършени години) намалява с 1.8 процентни пункта, а за жените - с 2.3 процентни пункта, като достигат съответно 7.0 и 4.9%. От данните на НСИ става ясно, че през третото тримесечие на годината коефициентът на икономическа активност за населението на възраст 15 – 64 навършени години е 74.2%, като в сравнение с третото тримесечие на 2018 г. се увеличава с 1.7 процентни пункта. Коефициентът на заетост за населението на възраст 15 - 64 навършени години се увеличава с 2.6 процентни пункта в сравнение със същото тримесечие на 2018 г. и достига 71.4%. През третото тримесечие на 2019 г. преобладаващата част от заетите лица - 2 079.2 хил. души, или 63.0%, работят в сектора на услугите, 989.8 хил. (30.0%) работят в индустрията и 230.3 хил. (7.0%) - в селското, горското и рибното стопанство. От всички заети 3.6% (118.3 хил.) са работодатели, 6.4% (210.1 хил.) - самостоятелно заети лица (без наети), 89.5% (2 953.3 хил.) - наети лица, и 0.5% (17.5 хил.) - неплатени семейни работници. От общия брой на наетите лица 2 262.3 хил. (76.6%) работят в частния сектор, а 690.9 хил. (23.4%) - в обществения. Броят на наетите лица с временна работа нараства с 14.5% в сравнение с третото тримесечие на 2018 г. и достига 159.7 хил., или 5.4% от всички наети лица. През третото тримесечие на 2019 г. общият брой на икономически неактивните лица (лицата извън работната сила) на 15 и повече навършени години е 2 538.6 хил., от които 1 017.2 хил. (40.1%) са мъже и 1 521.4 хил. (59.9%) са жени. Икономически неактивните лица на възраст 15 - 64 навършени години са 1 153.6 хил., или 25.8% от населението в същата възрастова група. От тях 34.3% не работят и не търсят работа поради участие в образование и обучение. Обезкуражените лица на възраст 15 - 64 навършени години са 61.4 хил., или 5.3% от икономически неактивните лица в същата възрастова група.", "date": "2019.11.14", "title": "НСИ: Близо 15% са безработните висшисти у нас"}
{"url": "https://www.24chasa.bg/novini/article/7869402", "text": "Американската компания \"Спейс Екс\" на предприемача Илон Мъск извърши успешни изпитания на системата за евакуация на пилотирания кораб \"Дракон\", предаде ТАСС. Това се казва в съобщение на компанията в Туитър. \"Приключи широкомащабно изпитание на системата за евакуация при изстрелване на пилотирания кораб \"Дракон\", се казва съобщението. \"Екипи на \"Спейс Екс\" и НАСА изследват получените резултати и работят, за да се демонстрират възможностите за евакуация от \"Дракон\" по време на полет\", съобщава БТА.  На 2 март \"Спейс Екс\" изстреля пилотирания кораб \"Дракон\" в безпилотен режим към Международната космическа станция (МКС). На следващия ден той за пръв път се скачи с орбиталнатата станция. На 8 март \"Дракон\" се разкачи от нея и след спускане с парашут се приводни в Атлантическия океан. От 2011 г. до МКС летят единствено руски космически кораби \"Союз\". Те транспортират членове на екипажа на станцията от Русия, САЩ и други страни. В САЩ нови космически кораби за пилотирани полети се разработват от компаниите \"Спейс Екс\" и \"Боинг\".", "date": "2019.11.14", "title": "\"Спейс Екс\" тества системата за евакуация на пилотирания кораб \"Дракон\""}
{"url": "https://www.24chasa.bg/novini/article/7869442", "text": "Турските власти са наложили забрана за напускане на страната на съпругата на бившия британски разузнавач Джеймс Густав Едуард Льо Мезюрие,  , съобщава турският телевизионен канал НТВ. Според докладите от аутопсията  , който е основател на доброволческата спасителна организация \"Белите каски\" в Сирия, предаде БТА. В рамките на разследването на смъртта на Лю Мезюрие неговата съпруга Ема Хедвиг Кристина Уинберг, която е шведска гражданка, е била разпитана за втори път вчера в полицията. Тя е била помолена да разкаже отново всичко, което се е случило в нощта преди смъртта на съпруга й, и са й били зададени въпроси във връзка със 7 електронни устройства, включително компютър, таблет и мобилни телефони, намерени в дома им. Съпругата е давала показания вчера в продължение на близо три часа, като й е наложена забрана да напуска страната до приключване на разследването. Отбелязва се, че тази мярка не означава, че жената е \"заподозряна\" по случая, а мярката е предприета, тъй като разследващите може отново да се обърнат към нея за показания. Телевизия НТВ посочва, че отговорни представители на полицията разглеждат случая със смъртта на Льо Мезюрие като \"самоубийство\" и отбелязва, че се проучват заключения на лекари и документи от болница, към която Льо Мезюрие се е обърнал заради психологически проблеми. При първите си показания пред полицията в понеделник съпругата бе казала, че мъжът й е употребил сънотворно и че тя самата е спяла, когато е станало всичко. Тя бе съобщила също, че заради разстройство в резултат на прекомерен стрес, съпругът й е приемал сънотворни и други лекарства. Организацията \"Белите каски\", създадена през 2014 г., е съставена от доброволци, които работят в райони на Сирия, контролирани от бунтовниците. Те помагат за спасяването на оцелели от бомбардирани сгради, участват в гасене на пожари и оказват първа помощ, отбелязва ДПА. \"Белите каски\" са обвинявани от сирийския режим и от неговия съюзник Русия, че подкрепят бунтовниците в зоните, в които се намесват.", "date": "2019.11.14", "title": "Турция наложи забрана за напускане\nна страната на съпругата на бивш британски разузнавач, намерен мъртъв в Истанбул"}
{"url": "https://www.24chasa.bg/novini/article/7869476", "text": "Президентът на Северна Македония Стево Пендаровски заяви днес, че сътрудничеството между политиците и бизнес общността е от ключово значение за развитието на страната и е необходимо съвременните лидери да формират политиката си, следвайки изискванията на бизнеса, предадоха македонските медии. На откриването на форума \"Македония 2025\" в Скопие днес президентът подчерта, че срещата е посветена на свързването на бизнеса във вътрешен, регионален и международен план. \"Македония 2025\" никога не е предлагал моментни решения, те винаги са били посвещавани на дългосрочни инициативи и решения, които да бъдат прилагани с цел развитие на икономиката, каза Пендаровски, цитиран от БТА. На форума се срещат успешни бизнесмени, представители на властите и дипломати, които разменят концентрирани познания, многобройни умения и бизнес постижения, каза президентът. Премиерът Зоран Заев на свой ред заяви, че с новата политика на правителството, с плана за растеж на икономиката и с подкрепата на Фонда за иновации страната е готова да стане икономически център на нов бизнес в региона. \"Предстоят ни последни стъпки до пълноправно членство в НАТО и това ще бъде доказателство за сигурния икономически климат и за стабилност за капитала\", каза Заев на откриването на форума. Той подчерта, че \"Македония 2025\" е своеобразен мост, който свързва бизнес общността с македонската бизнес диаспора и подчерта, че организаторите на форума са посветени на всеобхватното икономическо развитие на Северна Македония.", "date": "2019.11.14", "title": "Заев: Готови сме да бъдем икономически хъб в тази част на Европа"}
{"url": "https://www.24chasa.bg/novini/article/7869470", "text": "Троянските полицаи заловиха местен шофьор с над 2 промила алкохол, съобщават от областната дирекция на МВР в Ловеч. Четиридесет и една годишен е задържан в районното управление, след като снощи, около 19.45 часа, е заловен да управлява лек автомобил в града след употреба на алкохол, с 2,13 промила в кръвта. По случая е образувано бързо производство.", "date": "2019.11.14", "title": "МВР залови шофьор с 2,13 промила алкохол"}
{"url": "https://www.24chasa.bg/novini/article/7869490", "text": "Израел съобщи, че тази нощ е ликвидирал командир от палестинската групировка \"Ислямски джихад\" при въздушен удар срещу къща в Газа. Според палестинското здравно министерство при удара са били убити осем души от едно семейство, предаде Франс прес, цитирана от БТА. Говорителят на израелската армия Авишай Адрае каза, че при въздушен удар срещу Дейр ал Бала, в централната част на ивицата Газа, е убит Расми Абу Малхус. Той уточни, че ударът е бил нанесен преди влизането в сила рано тази сутрин на договореното с палестинците примирие.", "date": "2019.11.14", "title": "Израел е ликвидирал командир от \"Ислямски джихад\" при въздушен удар в Газа"}
{"url": "https://www.24chasa.bg/novini/article/7869568", "text": "Тежка катастрофа стана днес в района на Любляна, камион падна от 20 метра височина и шофьорът загина, съобщават местните медии, цитирани от БТА. Катастрофата станала, когато шофьор на автомобил \"Опел Корса\" изгубил контрол и се блъснал в ремаркето на камиона. От силния удар камионът се преобърнал през мантинелата и паднал от 20 метра височина. Шофьорът /53-годишен/ на камиона от Унгария починал от раните си, а водачът на автомобила не е ранен. Причинени са големи материални щети. За щастие в камиона не е имало опасни материали. Нанесени са щети и на още един автомобил.", "date": "2019.11.14", "title": "Камион падна от 20 метра височина\nв Словения, шофьорът загина"}
{"url": "https://www.24chasa.bg/novini/article/7869579", "text": "Районният съд в Монтана осъди на 11 месеца затвор условно с тригодишен изпитателен срок 32-годишният служител в общината в Бойчиновци П.Е. за купуване на гласове. Това съобщиха от Съдебната палата в Монтана. Пред съда мъжът е признал, че на 30 октомври тази година дал на трима мъже от село Лехчево в община Бойчиновци по 50 лева, за да гласуват на втория тур на изборите за кандидатите на партия БНД - Светлин Сретениев за кмет на община Бойчиновци и за Румяна Василева за кмет на кметство Лехчево. С признанието си П.Е. получил присъда под минимално предвидената за повдигнатото му обвинение - престъпление против политическите права на гражданите, което се наказва със затвор до 5 години и глоба от 10 000 до 20 000 лева. Присъдата е окончателна и не подлежи на обжалване. Освен условна присъда П.Е. получава и забрана да заема длъжности, свързани с избирателните права на гражданите за срок от две години. На втория тур Светлин Сретениев спечели изборите за кмет на община Бойчиновци с преднина от 40 гласа пред кандидата на ГЕРБ Мария Димитрова, а Румяна Василева загуби балотажа в село Лехчево.", "date": "2019.11.14", "title": "Съдът в Монтана даде 11 месеца затвор условно на общинар, признал за купуване на гласове в Бойчиновци"}
{"url": "https://www.24chasa.bg/novini/article/7869597", "text": "Омбудсманът Диана Ковачева ще изпрати препоръка до министъра на труда и социалната политика Бисер Петков във връзка с проблемите при формирането на размера на пенсиите от втория стълб на пенсионното осигуряване. Това съобщи пред журналисти днес в Брюксел доц. Ковачева, която взе участие в Годишното общо събрание и конференция на Европейската мрежа на националните институции за защита правата на човека /ENNHRI/, предадоха от пресцентъра й. Общественият защитник ще настоява да не се допуска противопоставяне между първия и втория стълб на осигуряване, за да се гарантира доверието на гражданите в пенсионната система и да се минимализират рисковете. Също така и държавата да намери вариант за контрол върху средствата, които се разпределят от частните фондове, както и за начините, по които се гарантират правата на гражданите по отношение на пенсионната система. Основната тема на форума бе посветена на социалните и икономически права на гражданите, а един от въпросите, които се дискутираха, бе как омбудсманите да работят в добро сътрудничество с институциите, така че да се гарантира по-ефективното им упражняване. Доц. Ковачева запозна колегите си с конкретен пример от своята работа, а именно инициираните от омбудсмана законодателни промени, подкрепени от правителството и парламента, с които работници и служители, жертви на некоректни работодатели, да получават неизплатените си вземания от Фонда за гарантиране на вземанията. „Благодарение на доброто сътрудничество механизмът работи много добре. Само за първите 10 месеца на тази година са изплатени над 4,5 млн. лв. на над 3 000 служители. А за последната година и половина, откакто промените са в сила, са изплатени над 11 млн. лв.“, подчерта омбудсманът. Тя припомни, че освен изплащането на забавени възнаграждения, промените позволяват на работници и служители да извадят сами изпълнителен лист срещу работодателя си на база на констативен акт, изготвен от Инспекцията по труда, с който да се заведе дело за несъстоятелност. Доц. Ковачева подчерта, че жалбите, които получава институцията на омбудсмана, свързани с икономически и социални права, са на второ място след права на потребителите – само за забавени възнаграждения през тази година са получени над 500 жалби, сред които и колективни. Вторият акцент в дискусията бе изкуственият интелект, който се използва в някои държави в областта на социалните и икономически права. Например, когато трябва да бъде определено дали едно лице отговаря на изискванията за вземане на социална помощ, какъв да е видът й, изчисляването на размера на социалното плащане и др. Обсъдени обаче бяха и възможните проблеми, които могат да възникнат при липса на човешко участие – машините не могат да вземат предвид етичните стандарти, както и спецификата на социалните и икономически права.", "date": "2019.11.14", "title": "Омбудсманът с препоръка до Петков за втория стълб на пенсионното осигуряване (Видео)"}
{"url": "https://www.24chasa.bg/novini/article/7869611", "text": "Седем свидетели спънаха старта на първото разпоредително заседание по делото срещу Димитър Желязков-Очите и още дванадесет души, обвинени за участие в организирана престъпна група за рекет, палежи и търговия с наркотици. Процесът трябваше да започне днес в Специализирания наказателен съд, но заради неявяването на възловите свидетели - до един сочени от прокуратурата за потърпевши, но пък нередовно призовани днес, съдия Лилия Димитрова отсрочи разглеждането на случая, предаде  . Впрочем, съдия Димитрова вече е зам.-председател на Спецсъда, споделиха юристи .Новата дата за процеса е 18 декември. Магистратите определиха и резервни дати - през януари и февруари. Днес в 13:30 часа спецсъдът ще трябва да се произнесе и по поредното искане на Желязков и компания за изменение на мярката за неотклонение. Защитата на Очите и останалите обвиняеми, които са под стража, ще настоява те да бъдат пуснати на свобода, тъй като е изтекъл законовия срок за задържане.", "date": "2019.11.14", "title": "Не тръгна делото срещу Митьо Очите, 7 възлови свидетели не се явиха"}
{"url": "https://www.24chasa.bg/novini/article/7869594", "text": "Двама наркопрласьори са задържани с голямо количество амфетамин при специализирана операция на полицията в Пазарджик, съобщи говорителят на областната полицейска дирекция Мирослав Стоянов. В хода на акцията на един от входовете към областния град оперативните екипи спрели лек автомобил \"Опел\", управляван от 39-годишния Михайл М. от пазарджишкото село Мокрище. До него пътувал 30-годишният Ангел В. от пещерското село Радилово. Последвал личен обиск и на двамата мъже, в резултат на което били открити три полиетиленови плика с бяло прахообразно вещество. При направения полеви наркотест се оказало, че става дума за амфетамин с общо тегло 317 грама. В жилището на единия от мъжете органите на реда открили и електронна везна. С постановление на наблюдаващ прокурор от окръжната прокуратура в Пазарджик двамата дилъри са задържани за 72 часа. При друга акция на улица в Пазарджик е задържан 32-годишния Тодор А., у когото са били открити 35 грама марихуана.", "date": "2019.11.14", "title": "Двама дилъри с над 300 грама амфетамин \nзадържаха в Пазарджик"}
{"url": "https://www.24chasa.bg/novini/article/7867629", "text": "Прозрачна урна със сканиращо устройство, през което да минава бюлетината в мига, в който избирателят я пуска, може да има за следващите избори през 2020 г. Или урната да остане, както е досега, но веднага след приключване на изборния ден да се носи в изнесени преброителни центрове, където бюлетините да се изсипват в устройство и така броенето им да става машинно, без риск от човешка грешка и намеса. Това е една от идеите за промяна в Изборния кодекс, която се оказва обща за управляващи и опозиция. Така резултатите от вота се получават на секундата и преброяването няма да се прави от членовете на секционните комисии Многократно преправяните от тях протоколи заради допуснати грешки в броенето от години са давали основания на различни партии да се съмняват в резултата. В същото време при спор бюлетините, които са в урната, може да бъдат преброени и ръчно. Броени дни след местния вот партиите вече говорят за промяна на изборните правила. И изпреварват президента, който в деня на балотажа се закани, че ще ги събере, за да помислят заедно как да изчистят недъзите на сегашната система. Румен Радев посочи на първо място огромния брой недействителни бюлетини. Проучване на “24 часа” за идеите на парламентарните сили показа, че ГЕРБ, БСП и ДПС вървят към консенсус, че трябва да има машинно броене. Първи това поискаха от ДПС още преди местните избори - по време на спора за отмяната за машинното гласуване за тези избори. Така вместо машини за гласуване от ГЕРБ биха подкрепили закупуване на сканиращи устройства за преброяване на бюлетините и създаване на преброителни центрове. Впрочем за такива преброителни центрове неведнъж е говорил и изборен експерт №1 у нас през последните години - проф. Михаил Константинов. Подходът е познат като Американския модел Това, че бюлетините няма да се броят в СИК, пък ще доведе до неприкосновеност на урната и невъзможност за опорочаване на вота със симпатично мастило или повторно отбелязване. Биха се намалили разходите около изборите, защото много по-малко хора ще са заети с това да наблюдават и администрират процеса по преброяването и вписването на резултата от вота в протоколите. Управляващата партия държи на българите в чужбина и техния глас, затова сред приоритетите ѝ е и електронният дистанционен вот, увериха депутати от ГЕРБ. От там са категорични, че държавата трябва да се придържа към предложенията и забележките, дадени от европейските организации в областта на правото. Затова ще се изпълнят изискванията на Европейския съд относно възможността затворниците да участват в изборите. Подкрепят и всички препоръки на Венецианската комисия за подобряване на изборния процес. Сред другите предложения на управляващите за промени в Изборния кодекс са облекчаване на процесуалните правила за обжалване, както и “организационни мерки за подобряване на динамиката на изборния процес”. Най-вероятно ще се върви към облекчаване на условията и изискванията към кандидатите за изборните длъжности. Става дума за намаляване на депозита, който партиите и кандидатите внасят за участие във вота, както и на минимума изискуеми подписи при подаването на документите в ЦИК, научи “24 часа”. ГЕРБ готвят и промени по “обезпечаване на доказателствата” като изборните протоколи, запазване тайната на вота. Ще се разпише отделен пакет срещу купуването на гласове и корпоративния вот. Два са основните акценти на БСП за промени в Изборния кодекс. На първо място е да бъде гарантирано въвеждането на машинно гласуване, обогатено с машинно преброяване. Както и изчистване достатъчно рано на различните пречки и дефекти, които досега бяха изтъквани за непрекъснатото отменяне на машинното гласуване от 2016 г. насам. На “Позитано” 20 обсъждат различни варианти за машинно гласуване и броене. Единият е споменатата вече прозрачна урна със сканиращо устройство на входа за хартиените бюлетини. Вторият е не хартиена бюлетина, а екран - пак вариант на машина за гласуване, с който в момента на пускане на вота той вече се отчита. А след това разписката от гласуването да се пуска в урна. Другото основно настояване на БСП за промяна е свързано с изчистването на избирателните списъци. Казусът със 100-те хиляди души в София, които изчезнаха между първия и втория тур на местните избори, е капката, която преля всяка чаша, коментират червените. Затова идеята им е да се създаде публичен регистър на избирателите, с който да се въведе някакъв вид активна регистрация. Как точно да стане това, е въпрос на обсъждане на експертно ниво, казват от левицата. Това са двете теми, по които от “Позитано” 20 са установили, че има голяма база за консенсус между парламентарните сили. Затова и във вторник БСП инициира среща, на която обаче от ГЕРБ не дойдоха. На нея представители пратиха всички останали групи и се разбраха, че са отворени за диалог. Засега управляващите не приемат да се направи временна комисия по изработването на новите текстове, както лансираха БСП и ДПС. Правната комисия има достатъчно капацитет, обясни шефката на депутатите от ГЕРБ Даниела Дариткова. Дебатът за промени в Изборния кодекс да бъде изваден от общото политическо противопоставяне, е идеята на БСП. И точно сега - в период, в който няма скорошни избори, да се обсъди и изработи общ доклад, с политическо съгласие по него. На основата му да се изготви общ законопроект, за да знае администрацията, че няма да има мърдане от тези теми. А не да се чуди дали следващите, които дойдат на власт, ще го отменят. “ДПС ще внесем тези теми, които смятаме, че са важни и че са проблем на Изборния кодекс. Това е т.нар. уседналост, която сама по себе си представлява лишаване от право на глас. Ще предложим връщане на предишната уседналост за местни избори, която започва от деня на издаване на указ на президента за насрочване на избори и тече до провеждането на им. Така всички български граждани ще знаят къде могат и не могат да гласуват, а не както е сега - къде не могат”, обясни депутатът от ДПС Хамид Хамид. На последния вот важеше 6-месечна уседналост. Заради нея ГЕРБ не успя да регистира набелязания кандидат за кмет на Русе и загуби от БСП там, призна преди дни Бойко Борисов.", "date": "2019.11.14", "title": "Урната може да сканира още докато се пуска бюлетината"}
{"url": "https://www.24chasa.bg/novini/article/7870044", "text": "Парламентът на Молдова утвърди днес бившия финансов министър Йон Кику за министър-председател, както и програмата и състава на неговото правителство, предадоха Ройтерс и ТАСС. След гласуването Зинаида Гречани, председател на 101-местния парламент, обяви, че кабинетът е получил 62 гласа. По думите й \"кабинетът от технократи на Кику е един от най-професионалните в историята на страната и ще управлява до новите парламентарни избори\". Кику бе избран с гласовете на депутати от Партията на социалистите и Демократическата партия. Против са гласували представителите на прозападния блок \"Акум\" (Сега), съобщава БТА.  Правителствената коалиция между \"Акум\" и социалистите са разпадна заради спорове по процедурата за избор на главен прокурор.", "date": "2019.11.14", "title": "Йон Кику е новият премиер на Молдова"}
{"url": "https://www.24chasa.bg/novini/article/7870035", "text": "Районната прокуратура в Разград образува досъдебно производство за проявена жестокост към лъва Любо от зоокъта в града. Разследването започва незабавно и е за извършено престъпление което ангажира наказателната отговорност на всеки, проявил жестокост към гръбначно животно, на което причини смърт, тежко или трайно увреждане. Законен повод за образуване на досъдебното производство е сигнал до Районната прокуратура в Разград от НПО за защита на животните в Лудогорието. Оттам са уведомили прокуратурата за състоянието на лъва Любо в разградския зоокът. Правозащитниците твърдят в сигнала си, че мъжкият лъв е видимо болен и има увредена лапа. В същото време според тях договорът за медицинско обслужване на животните в зоокъта е изтекъл и не е продължен. Разследването ще изиска медицинските документи и ще назначи ветеринарномедицинска експертиза, която да установи уврежданията на лъва, да оцени степента им и последиците от тях. Ще бъдат изискани и документи от община Разград за установяване статута на зоокъта, собствеността на животните, състоянието им и отговорните служители за отглеждането им. Районната прокуратура в Разград е разпоредила разследването да се извърши в двумесечен срок.", "date": "2019.11.14", "title": "Разследват сигнал за жестокост към лъва в зоопарка в Разград (Видео)"}
{"url": "https://www.24chasa.bg/novini/article/7868696", "text": "До второто гласуване на кандидатурата на Иван Гешев се стигна, след като на 7 ноември президентът Румен Радев отказа да подпише указа за неговото назначаване и го върна на ВСС. Аргументите му основно бяха два. Единият, че кандидатурата за главен прокурор е била само една и че Гешев е получил масирана институционална подкрепа. Първото гласуване за Иван Гешев беше на 24 октомври. Тогава той пак получи 20 гласа \"за\" и 4 \"против\".", "date": "2019.11.14", "title": "ВСС повторно избра Иван Гешев за главен прокурор с 20 гласа \"за\" и 4 \"против\""}
{"url": "https://www.24chasa.bg/novini/article/7870166", "text": "\"Мога да обещая, че ще направя всичко възможно да оправдая доверието на професионалната общност. Благодаря, че не се поддадоха на политическия натиск.\" Това бяха първите думи на Иван Гешев, след като повторно бе избран за главен прокурор от Висшия съдебен съвет. През петте часа, докато траеше дебата на кадровиците, той изчакваше решението пред заседателната зала на ВСС.                                                                                                                                                                                                                                                                                               ", "date": "2019.11.14", "title": "Гешев: Благодаря, че не се поддадохте на политическия натиск"}
{"url": "https://www.24chasa.bg/novini/article/7870145", "text": "Бразилия, Русия, Индия, Китай и Южна Африка, групата от водещи нововъзникващи икономики, известни като БРИКС (BRICS), подкрепят идеята за разработване на обща платежна система, заяви в четвъртък висш руски служител, цитиран от Ройтерс и  Русия и нейните партньори в БРИКС търсят начини да намалят зависимостта си от щатския долар и се застъпват за използването на техните национални валути при взаимната търговия. Кирил Дмитриев, ръководителят на Руския фонд за директни инвестиции (RDIF), заяви, че \"увеличаващите се непазарни рискове за глобалната платежна инфраструктура\" стоят зад плана за интегриране на националните платежни системи на групата БРИКС. \"Една ефективна система за разплащане на БРИКС може да насърчи плащанията в национални валути и да осигури устойчиви плащания и инвестиции сред нашите страни, които съставляват над 20% от световния приток на преки чуждестранни инвестиции\", заяви пред репортери Дмитриев, който е и член на Бизнес съвета на БРИКС. Той не предостави подробности за предвидената платежна система, но Русия започна да разработва национална платежна система като алтернатива на базираната в Белгия международната система за банкови преводи SWIFT (Society for Worldwide Interbank Financial Telecommunication). Това стана факт през 2014-а година, след като на Москва бяха наложени западни санкции във връзка с анексирането на Крим и ролята й в украинската криза. Кирил Дмитриев заяви, че петте държави от БРИКС също така са обсъдили създаването на обща криптовалута за взаимни плащания, с което допълнително да бъде намален дела на плащанията в американски долари. Дмитриев обаче не посочи, дали Русия подкрепя идеята за общата криптовалута в рамите на БРИКС. Преди това редица руски служители се изказаха срещу всякакви криптовалути, предупреждавайки, че те могат да бъдат използвани при пране на пари или финансиране на тероризма. Дмитриев посочи, че делът на долара в руските външнотърговски плащания е спаднал през последните няколко години до 50% от 92%, докато делът на разплащанията в рубли е нараснал до 14% от 3%. Бизнес съветът на БРИКС също така е подкрепил руската инициатива за създаване на координационни центрове за взаимни инвестиции в рамките на организацията, добави той.", "date": "2019.11.14", "title": "Русия: Държавите от БРИКС споделят идеята за обща платежна система"}
{"url": "https://www.24chasa.bg/novini/article/7870189", "text": "Необичайно тежките наводнения във Венеция, пожарите в Австралия и дори появата на чума в Китай тази седмица бяха обяснени с климатичните промени, а учени предупредиха, че глобалното затопляне може да обремени бъдещите поколения с болести за цял живот. Венеция обяви извънредно положение в сряда след \"апокалиптични\" наводнения, залели разположения в лагуна град. Под вода се оказаха нейната историческа базилика, площади и многовековни сгради, предава БТА. \"Това е резултат от климатичните промени\", написа в Туитър кметът на града Луиджи Бруняро. Градски артерии се превърнаха в бурни потоци, каменни балюстради бяха изпочупени, лодки бяха изхвърлени на брега, а вързаните гондоли - потрошени, след като приливът в лагуната достигна отметката от 187 см - най-високото равнище след рекорда от 194 см през 1966 г. Повишаващото се ниво на водата се превръща в постоянна заплаха за туристическата перла. \"Венеция е на колене. Щетите ще надхвърлят стотици милиони евро\", каза Бруняро. На другия край на света части от Австралия тази седмица бяха опустошени от горски пожари. Четири души загинаха, а жителите на цели селища бяха принудени да се спасяват с бягство от пламъците. От 2016 г. насам части от северните и вътрешните райони на щата Нов Южен Уелс, наред с южните райони на Куинсланд, са обхванати от суша, която, според Метеорологичната служба, се дължи частично на повишената температура на морската повърхност, което (на свой ред) влияе върху режима на валежите. През последния век се повиши и температурата на въздуха, което прави още по-тежки сушите и пожарите. Но връзките между климатичните промени и екстремните прояви на времето в Австралия се превърнаха в политически футбол. Правителството, което е поддръжник на въгледобивната индустрия, е съгласно, че трябва да се ограничават вредните емисии, но в същото време твърди, че по-силни екологични мерки ще съсипят икономиката. Това противопоставя страната на нейните съседни островни тихоокеански страни, които са особено уязвими от по-високите температури и повишаващото се морско равнище. Загрижеността за ефикасни (екологични) мерки в глобален план се засили, след като президентът на САЩ Доналд Тръмп се отказа от международното Парижко споразумение за (ограничаване на) климатичните промени и предприе стъпки към отказ от защита на околната среда. Тръмп и бразилският президент Жаир Болсонаро са сред малцината световни лидери, които публично поставят под съмнение казаното от науката за климатичните промени, въпреки опустошителните пожари в собствените им страни - в Калифорния и в басейна на Амазонка, които еколозите поне частично отдават на глобалното затопляне.", "date": "2019.11.14", "title": "Наводнения, пожари, чума: обвиняват климатичните промени за бедствията"}
{"url": "https://www.24chasa.bg/novini/article/7870245", "text": "Бившият губернатор на Масачузетс Девал Патрик влиза в надпреварата за кандидат-президент от Демократическата партия в САЩ, съобщиха Асошиейтед прес и БТА. Патрик обяви кандидатурата си днес в разпространено онлайн видеообръщение. Той стана първият чернокож губернатор на Масачузетс. Патрик е близък до бившия президент Барак Обама и неговия кръг от политически съветници, но е изправен пред значителни финансови и организационни препятствия по-малко от три месеца преди началото на гласуването. Патрик обяви кандидатурата си в момент, когато някои демократи се безпокоят, че в сегашната група на борещите се за номинация може да няма достатъчно силни кандидати. Друг демократ, бившият кмет на Ню Йорк Майкъл Блумбърг, също обмисля възможността да влезе в надпреварата в последния момент.", "date": "2019.11.14", "title": "Първият чернокож губернатор на Масачузет влиза в предизборната надпревара при демократите в САЩ"}
{"url": "https://www.24chasa.bg/novini/article/7870182", "text": "Еврокомисарят по миграцията Димитрис Аврамопулос предупреди днес босненските власти за възможна хуманитарна криза тази зима заради ужасните условия в пренаселените лагери за мигранти в страната, предаде Асошиейтед прес. Аврамопулос призова да се закрие лагерът Вучак край северозападния град Бихач, който се намира на бивше сметище и близо до минно поле. Еврокомисарят каза, че трябва да бъде осигурено адекватно настаняване за около 8000 мигранти, за да се предотврати голяма хуманитарна криза през зимата, съобщава БТА. Той подчерта, че Европейският съюз е дал на Босна и Херцеговина над 36 милиона евро помощ, но условията във Вучак са толкова лоши, че \"никаква финансова помощ от ЕС не може, нито ще бъде отпусната за него\". Около 50 хиляди мигранти са преминали през Босна и Херцеговина миналата година на път за страни от ЕС.", "date": "2019.11.14", "title": "Еврокомисарят Аврамопулос: Има риск от хуманитарна криза сред мигрантите в Босна и Херцеговина"}
{"url": "https://www.24chasa.bg/novini/article/7868768", "text": "Китайският сектор на услугите може е регистрирал устойчив ръст през първите 10 месеца на годината, сочат последни данни на Държавното статистическо бюро, цитирани от Производственият индекс на сектора е нараснал със 7 процента на годишна база за периода от януари до октомври, като в същото време остана непроменен от стойността му за първото деветмесечие. През октомври индексът се е покачил с 6,6% на годишна база, и е бил 0,1 процентни пункта по-нисък от този през септември, показват още данните на статистиката. Стойността на подсекторите за пренос на информация, софтуер и информационните технологии се е увеличила с 16,9% за миналия месец, докато лизинговите и бизнес услугите са нараснали с 11,3%, и двете по-бързо от средния темп на растеж в целия сектор на услугите. Индексът, измерващ бизнес активността в сектора на услугите е бил 51,4 пункта през октомври, показвайки че той играе все по-важна роля в китайската икономика, допринасяйки за 60,6 процента от растежа на БВП на страната през първите девет месеца. Данните на Държавното статистическо бюро показват също, че комбинираните приходи на големите компании за услуги са се увеличили с 9,3% на годишна база през периода януари-септември, като тези на фирмите стратегическите сектори и при високите технологии са нараснали съответно с 11,8% и 11,4%.", "date": "2019.11.14", "title": "Секторът на услугите в Китай е нараснал със 7% на годишна база за първите десет месеца"}
{"url": "https://www.24chasa.bg/novini/article/7870261", "text": "Лондонската полиция задържа 17 души по подозрение за трафик на хора и освободи 29 румънки, държани под робство от групата, съобщи БГНЕС. \"В резултат на няколко нападения в ранната сутрин бяха задържани 17 души - 14 мъже и 3 жени - по подозрение, че са членове на международна престъпна група, занимаваща се с нелегален превоз на хора. Акциите бяха извършени по 16 издадени заповеди в няколко района на Лондон\", се казва в съобщението на Скотланд Ярд. Задържаните са организирали условия за „модерно робство“, проституция и престъпления, свързани с твърди наркотици и огнестрелни оръжия. „Откритите от полицията на адреса жени са на възраст от 20 до 40 години. Всички са транспортирани на безопасно място. Задържаните са под полицейски арест в централен Лондон,\" се казва още в изявлението на полицията. Операцията е проведена съвместно с румънската полиция, румънското посолство във Великобритания и Европол.", "date": "2019.11.14", "title": "Полицията в Лондон освободи 29 румънски робини, 17 души са задържани"}
{"url": "https://www.24chasa.bg/novini/article/7870267", "text": "На журналистически коментар, че условие за членство в НАТО беше решаването на спора с Гърция за името, нещо, което генералният секретар на НАТО Йенс Столтенберг повтаряше, лидерът на ВМРО-ДПМНЕ отговори: \"Не бих казал, че това беше условие\". Ако получим 80 депутати в парламента и Бадентерово мнозинство, сме готови да направим крачка назад от Преспанския договор, казва по-нататък в интервюто Мицкоски. /Бадентерово мнозинство е мнозинство от гласовете на присъстващите депутати, които принадлежат на малцинствените общности в Северна Македония - бел. ред./ \"Знаете нашата позиция. Ако имаме 80 депутати, ако имаме Бадентерово мнозинство, готови сме и се отваря възможност за крачка назад. Казвал съм това и тук не трябва да има дилема\", каза Мицкоски.", "date": "2019.11.14", "title": "Мицкоски: Промяната на името на Македония не беше условие за членство в НАТО"}
{"url": "https://www.24chasa.bg/novini/article/7870264", "text": "Хиляди животни ще бъдат преместени от най-големия национален парк в Зимбабве заради трайната суша, , предаде ДПА. \"Издадохме разрешителни за преместването на животните в няколко части на страната, където количеството на валежите е по-стабилно\", заяви Тинаше Фараво от зимбабвийската Служба за паркове и управление на дивата природа, цитиран от БТА. Преместването ще струва около 3 милиона долара и ще бъде финансирано от организации, които Фараво не назовава. Около 600 слона, 2000 антилопи импала, 50 бивола, 40 жирафа и две стада лъвове ще бъдат преместени в паркове в три провинции в централната и северната части на Зимбабве. Акцията има за цел и да облекчи пренаселения национален парк \"Хванге\", който има капацитет за 14 000 слона, но понастоящем е обитаван от 53 000.", "date": "2019.11.14", "title": "Местят хиляди животни от националния парк в Зимбабве заради сушата"}
{"url": "https://www.24chasa.bg/novini/article/7870262", "text": "Специализираната прокуратура привлече към наказателна отговорност три лица за участие в организирана престъпна група за трафик на жени с цел сексуална експлоатация в страната и чужбина, съобщават от прокуратурата. Обвинените са задържани на 13 ноември 2019 г. при съвместни действия по разследването на Специализираната прокуратура и ГДБОП във Враца и региона. При извършените лични обиски и претърсвания на адреси, в т.ч. в помещения, където са предлагани сексуални услуги, са намерени и иззети телефони, сим-карти, лаптоп, дебитни и кредитни карти, 7000 лева в брой, аксесоари. Събраните доказателства сочат, че групата е действала от март 2012 г. Набирала е жени от региона и е осигурявала помещенията, в които да проституират. Част от жените са били предлагани и транспортирани и зад граница – в Република Италия. С постановления на наблюдаващия прокурор на тримата е наложено задържане до 72 часа. Предстои в Специализирания наказателен съд да бъде внесено искане за налагане на най-строгата мярка за неотклонение „Задържане под стража“ за всеки от тях.", "date": "2019.11.14", "title": "Обвиниха трима за участие в група за трафик на жени с цел сексуална експлоатация"}
{"url": "https://www.24chasa.bg/novini/article/7870318", "text": "Областният управител на Софийска област Илиан Тодоров оспорва пред съда вдигането на цените на водата в Софийска област, съобщават от пресцентъра на областната управа. В жалбата на Тодоров до Административен съд - София град се оспорва решение на Комисията по енергийно и водно регулиране, с което е одобрен бизнес план за развитието на дейността на \"ВиК\" ЕООД - гр. София. Изтъква се, че са нарушени основни принципи на административния процес, а именно - бизнес планът не е съгласуван с Асоциация по ВиК в обособена територия на \"ВиК\" ЕООД - София. В съобщението на пресцентъра се уточнява, че на закрито заседание КЕВР е приел бизнес план на \"ВиК\" асоциацията, без да е поканен председателят на \"ВиК\" асоциацията и областен управител на Софийска област Илиан Тодоров.", "date": "2019.11.14", "title": "Илиан Тодоров оспорва пред съда вдигането на цените на водата в Софийска област"}
{"url": "https://www.24chasa.bg/novini/article/7870394", "text": "Принц Чарлз, който е на двудневно посещение в Индия, отпразнува 71-вия си рожден ден с ученици в знаковия хотел \"Тадж Махал\" в Мумбай, предаде ДПА, позовавайки се на новинарския канал Ен Ди Ти Ви. Британският престолонаследник, окичен с гирлянд от цветя, разряза празнична торта в компанията на 20 деца, които надаваха радостни възклицания, ръкопляскаха и отправяха благопожелания за рождения му ден, посочва БТА. Принц Чарлз е получил тортата, декорирана с шоколадови цветя и плодове, символизиращи градина, като подарък от учениците заедно с поздравителна картичка, съобщават от официалната му резиденция Кларънс хаус. Преди да отбележи рождения си ден в компанията на децата, принц Чарлз се срещна с бизнес лидери. Херцогът и херцогинята на Съсекс Хари и Меган споделиха нова сладка снимка на бебе Арчи, за да отбележат празника на принца на Уелс и да го поздравят. Черно-бялото изображение показва малкия принц, докато лежи в обятията на татко Хари в деня на кръщенето му, посочва списание HELLO!, цитирано от Двойката разкри и как наричат мило Чарлз в послание към него, казвайки: „Честит рожден ден на Негово кралско височество Принца на Уелс - сър, татко и дядо!“ Арчи, който навърши шест месеца по-рано този месец, беше кръстен в частен параклис в замъка Уиндзор през юли. Принц Уилям и херцогиня Кейт също споделиха съобщение в социалните мрежи, с което да поздравят принц Чарлз в чест на 71-ия му рожден ден. Поздравът включва три снимки. На първата са принц Чарлз, Херцогиня Катрин и малкият принц Луи. Втората снимка показва баща и син – Уилям и Чарлз заедно. А третата снимка е трогателна и показва Чарлз с двамата си синове. Надписът над снимката гласи: \"Честит рожден ден на Принца на Уелс!\".", "date": "2019.11.14", "title": "Принц Чарлз на 71 - празнува в Индия, Хари и Уилям го поздравиха с трогателни снимки"}
{"url": "https://www.24chasa.bg/novini/article/7870386", "text": "Изтъкнатият продуцент и носител на два Оскара Бранко Лустиг почина днес в Загреб на 88 години, съобщава хърватският портал Индекс. Лустиг е роден в Осиек през 1932 г. Заради еврейския си произход през Втората световна война е бил в концлагерите Аушвиц и Берген-Белзер. Повечето членове на семейството му са изчезнали в концлагерите из цяла Европа. Неговият опит от лагерите е вграден във филма на Стивън Спилбърг \"Списъкът на Шиндлер\", предаде БТА. В началото на 50-те години е следвал актьорско майсторство в Театралната академия в Загреб. В кариерата си е участвал в създаването на над 100 хърватски и чуждестранни филма. През 1983 г. заминава за САЩ. Получил е Оскари за \"Списъкът на Шиндлер\" на Стивън Спилбърг /1993/ и \"Гладиатор\" на Ридли Скот /2000/, за който е награден и със Златен глобус. \"Моят номер е А3317. Дълъг е пътят от Аушвиц до тази сцена. Умирайки, те ми оставиха завет - ако оживея, да разказвам какво е било\", каза Лустиг, когато получи Оскар за най-добър продуцент за \"Списъкът на Шиндлер\". Преди 10 години Лустиг реши да се върне в Хърватия. Тази година той бе обявен за почетен гражданин на Загреб.", "date": "2019.11.14", "title": "Почина Бранко Лустиг - един от продуцентите на \"Списъкът на Шиндлер\""}
{"url": "https://www.24chasa.bg/novini/article/7870375", "text": "Толтаксите за масовия тежкотоварен трафик – с тегло между 3,5 тона и 12 тона, ще са от 4 до 7 ст. на километър, в зависимост от емисионния клас на превозното средство. Това предвижда проектът на Тарифа за таксите, които се събират за ползване на републиканската пътна мрежа, публикуван днес за обществено обсъждане, съобщават от МРРБ. Предлага се първоначалният обхват на тол системата да е 6050 км – автомагистрали, първи и частично втори клас пътища. Така 14 000 км от дългата близо 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата тези превозни средства няма да плащат и винетка за пътната мрежа извън обхвата на толуваните пътища. С тарифата се въвежда справедлив модел на таксуване на пътните превозни средства, съобразен с европейския принцип – който изхабява пътя повече, плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол – автомагистрали, първи и частично втори клас. Стойността ще се изчислява на изминат километър като всяко навлизане в тол сегмент ще се приема за пълното му изминаване. Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория – клас Евро 0, I или II – 7 ст. на километър. „Целта е да се поощрява модернизирането на автопарка, за да се пази и околната среда“, обяснява проф. Олег Асенов, член на УС на АПИ. Така например камион с маса между 3,5 т и 12 т и емисионен клас Евро V, би платил за преминаване по маршрута София – Бургас тол такса от 14,40 лв., за София – Варна – 16,11 лв., а за маршрута Варна – Бургас – 4,03 лв. Ако е с по-нисък еко клас – Евро IV, за София – Бургас тол таксата би била 17,89 лв., за София – Варна – 20,09 лв., а за Варна – Бургас – 5,05 лв. Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър – за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. – за първи клас пътища, и между 16 ст. и 34 ст. на километър – за втори клас пътища. Камион над 12 тона, с четири и повече оси и еко клас Евро V, би следвало да плати за пътя София – Бургас 71,72 лв., за София – Варна – 77,66 лв., а за Варна – Бургас – 19,27 лв. При по-нисък екологичен клас – Евро IV примерният маршрут София – Бургас би струвал 89,65 лв., София – Варна – 97,73 лв, а за Варна – Бургас – 24,32 лв. Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно – от 4 ст. до 8 ст. за автомагистрали, от 3 ст. до 7 ст. за първокласни пътища и от 2 ст. до 5 ст. за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса. За камиони между 3,5 т и 12 т тя е 150 лв., за камиони над 12 т с две до три оси – 450 лв., за тежкотоварни превозни средства над 12 т с четири и повече оси – 750 лв., за автобусите – 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена. Ако водачът откаже да плати компенсаторната такса на място, за да продължи пътя си той трябва да заплати максимална тол такса. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси – между 71 лв. и 146 лв., за камиони с тегло над 12 тона, с 4 и повече оси – от 119 лв. до 242 лв., и за автобусите – от 24 лв. до 49 лв. Заплащането на максимална тол такса не освобождава нарушителите от плащането в 14-дневен срок на компенсаторна такса по банков път. Така общата дължима сума, която трябва да плати например нарушител, отказал да плати на място компенсаторната такса – водач на камион с тегло над 12 тона, с повече от 4 оси и еко категория Евро IV, е 917 лв. Ако в 14-дневният срок компенсаторната такса не бъде платена, Законът за движение по пътищата предвижда глоби за нарушителите. При липса на декларирани данни, с които да може да се установи изминатото разстояние, санкцията за водача е 1800 лв. на ден, а за невярно декларирани данни – например опит за измама с емисионния клас, категорията или с броя оси на натоварване на превозното средство, глобата за собственика е 2500 лева на ден. Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата – Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. Една от целите на тарифите е да се насърчи използването на екологични превозни средства, което ще допринесе за намаляване на вредните емисии от автомобилния транспорт и съответно – за опазване на околната среда, каквато е и общата транспортна политика на ЕС. Запазва се размерът на таксите, които се събират от леки автомобили – електронни винетки (10 лв. – уикенд винетка, 15 лв. – седмична винетка, 30 лв. – месечна винетка, 54 лв. – тримесечна винетка и 97 лв. – годишна винетка). Непроменена остава и стойността на таксите за ползване на моста на р. Дунав в посока Русе – Гюргево, както и на тези за специално ползване на републиканските пътища – за извънгабаритни превози, рекламни съоръжения и търговски крайпътни обекти. Срокът за събиране на предложения по проекта на тарифата е до 16 декември 2019 г. Пълният текст можете да намерите ТУК.", "date": "2019.11.14", "title": "Толтаксите за масовия тежкотоварен трафик ще са от 4 до 7 ст. на километър"}
{"url": "https://www.24chasa.bg/novini/article/7870383", "text": "Нормално е указът за избора на Иван Гешев за главен прокурор да бъде подписан между три и седем дни, прогнозира правосъдният министър Данаил Кирилов.  Предположението той направи въз основа това как е действал държавният глава при подписването на други укази. Той припомни, че на 7-ми ноември, когато Радев върна избора на Гешев след неговото 4-минутно изказване, указът още в 17:15 ч. е бил в правосъдното министерство, за да бъде подпечатан с държавния печат, като имало готовност той да бъде публикуван в \"Държавен вестник\" в броя в петък.  Според Кирилов едно неподписване на указа в този срок би означавало един сигнал към конституционните норми или отношение към конкретния избор. Не мисля, че президентът ще постъпи по този начин, каза Кирилов. Ясно е, че процедурата бе безпрецедентна както в рамките на ЕС, България, така и в света, коментира Иван Гешев. Той добави също, че тълкувателното решение №2 от 2002 г. е категорично, че президентът и ВСС действат при обвързана компетентност. Според това решение президентът е задължен по конституция да подпише указа при повторно гласуване. Гешев припомни, че всичките решения на Конституционния съд действат за в бъдеще.  По повод на твърдението на члена на ВСС Атанаска Дишева, че е възприела като заплаха думите му, казани по-рано днес, че от нея би станало прекрасен общински съветник, Гешев се пошегува, че лично би се радвал, след като неговата кариера на прокурор приключи, той да стане общински съветник. Главният прокурор коментира пък спекулациите, че може да оглави Антикорупционната комисия. Не съм тръгнал да мисля за пенсиониране, но няма да ползвам медиите, за да съобщя нещо. Ако имам да кажа нещо, ще го кажа официално. Ако имам предложение, първо ще го обсъдя със себе си или семейството си, каза Цацаров.", "date": "2019.11.14", "title": "Данаил Кирилов очаква президентът да подпише указа за Гешев до седмица"}
{"url": "https://www.24chasa.bg/novini/article/7870849", "text": "Три катастрофи с тежкотоварни автомобили станаха в четвъртък следобед за няколко минути по пътя за Дунав мост 2. Първият сблъсък се е случил малко след Околовръстния път на Монтана, в посока Видин. На мокър път, тир е поднесъл и е паднал в дълбоко дере. Шофьорът е бил заклещен в кабината. Той е откаран в монтанската болница без сериозни наранявания, предаде  . Минути след този инцидент, отново на пътя за Дунав мост 2, става друга катастрофа. На завой се сблъскват тежкотоварен автомобил и цистерна. След удара цистерната се е обърнала в канавката. При трето пътнотранспортно произшествие тир се е завъртял на пътя при видинското село Бела. Заради катастрофите движението се регулира от „Пътна полиция”.", "date": "2019.11.14", "title": "3 катастрофи с тирове станаха на пътя към Дунав мост 2"}
{"url": "https://www.24chasa.bg/novini/article/7870809", "text": "Правителството на новата президентка на Боливия Янине Анес обяви днес, че признава опозиционния лидер Хуан Гуайдо за президент на Венецуела, предаде Франс прес. Редица държави от Запада и Латинска Америка признаха самообявилия се за президент Гуайдо. Боливия, която до неотдавна бе ръководена от Ево Моралес, заставаше твърдо зад социалиста Николас Мадуро, който според опонентите му не е легитимен президент на Венецуела, предаде БТА. Решението на Анес, бивша заместник-председателка на Сената, дошла на власт след оставката на Моралес, е обрат във външнополитическия курс на Боливия, отбеляза АФП.", "date": "2019.11.14", "title": "Новото правителство на Боливия призна Гуайдо за президент на Венецуела"}
{"url": "https://www.24chasa.bg/novini/article/7870905", "text": "„Случаят “Ало, Банов“ е пример как се бори корупцията в България, заяви Елена Йончева, „как тези, които са замесени, биват покривани, а тези, които подават сигнали, биват игнорирани. Не говоря за личността на Боил Банов, но този скандал показва как всъщност функционира управляващата система на ГЕРБ, как се печелят обществени поръчки и се правят договорки, които реално са в ущърб на българските граждани“, продължи евродепутатът. Йончева допълни още, че корупцията не може да се бори от един или няколко човека, а трябва да бъде политика на всички опозиционни партии, на гражданското общество. „Медиите също трябва да имат свободата да провеждат разследвания. Ако в България има свободни медии и свободни разследващи журналисти, тогава ще има и конкретни резултати в битката с корупцията“ допълни тя. Елена Йончева напомни и за своите изказвания, свързани със ситуацията и корупцията в България пред комисарите Вера Юрова и Франс Тимерманс, както и пред представители на Съвета на Европа. Темата за корупцията Йончева неколкократно коментира на заседанията на Комисията по граждански свободи, правосъдие и вътрешни работи в Европейския парламент. Във връзка със свободата на медиите и отпадането механизма за сътрудничество и проверка на България, тя наблегна, че България е на първо място по корупция и това се констатира по данни на ОЛАФ, Евростат, Европейската комисия... „Следва да се подчертае и ерозиращата среда на свободата на медиите в България“, продължи евродепутатът и посочи, че за съжаление обществото ни е привикнало към притискането и уволнението на журналисти, като Ани Цолова, Генка Шикерова, Милен Цветков, Миролюба Бенатова, Димитър Стоянов и много други.", "date": "2019.11.14", "title": "Елена Йончева: Случаят \"Ало, Банов“ е пример как се бори корупцията в България"}
{"url": "https://www.24chasa.bg/novini/article/7870903", "text": "Държавният глава Румен Радев ще бъде на 15 и 16 ноември на посещение в Света гора, съобщиха от прессекретариата на президента. Българският президент ще посети административния център на Света гора – Карея, където ще проведе среща с протоепистата йеромонах Стефан и духовното ръководство. В Света гора Румен Радев ще посети и българската духовна и национална светиня православният манастир „Св. Великомъченик Георги Зограф“, който отбелязва на 16 ноември своя празник.", "date": "2019.11.14", "title": "Президентът Румен Радев ще посети Света гора"}
{"url": "https://www.24chasa.bg/novini/article/7870917", "text": "Словенската полиция залови 730 килограма хероин в пристанище Копер, което е най-голямото количество от този наркотик, заловено в страната през последните 30 години, предаде агенция СТА. Пратката, чиято стойност се оценява на около 87 милиона евро, била адресирана до компания в Будапеща. Наркотикът бил открит благодарение на полицейско куче, съобщи полицията. Хероинът бил скрит в контейнер с 437 ролки полиетиленово фолио. Наркотикът бил опакован в 1421 пакета с общо тегло 730 килограма. Словенските власти веднага уведомили колегите от Унгария и тогава било разкрито, че престъпна група от Унгария е организирала превоза на контейнера от Иран, предава БТА. Унгарските и словенските полицаи решили да оставят част от пратката да стигне до получателя. На 5 ноември тя била получена от 47-годишен мъж, който я откарал в склад, нает на негово име. Мъжът бил арестуван, а в дома му полицията открила 90 хиляди евро. Засега не е установено дали арестуваният мъж е действал сам, но се предполага, че е бил само един от организаторите на престъпната група. Според словенската полиция в страната има известен брой граждани, които се занимават с контрабанда на наркотици - хероин от Турция и кокаин от Южна Америка.", "date": "2019.11.14", "title": "Полицейско куче откри 730 кг хероин в Словения"}
{"url": "https://www.24chasa.bg/novini/article/7870944", "text": "„Ние сме на скрит воден режим от няколко месеца, без да е обявен официално от властите. Във високите квартали на Перник няма достатъчно налягане. Изправени сме пред една голяма криза. Язовир „Студена” в момента е в много критичен минимум. Това заяви в предаването „Плюс-Минус. Коментарът след новините” по  кметът на Перник Станислав Владимиров. Капацитетът на язовир „Студена” е много нисък. В Перник има въведен воден режим. „Ситуацията е подценена от ръководството на ВиК. Индикациите за сравнително суха година са от началото на 2019 г. Въпреки, че нивата са били изключително ниски и в дъждовния период не е достигнат обем, който може да ни гарантира някаква сигурност, не са предприети никакви мерки от ВиК дружеството. Разходът на вода и отток е бил една константна величина от близо 2 300 000 000, въпреки всички индикации и прогнози. За съжаление подценяването на ситуацията и недоброто управление ни изправи пред тази криза”, смята той. „Благодаря на Борисов, че се ангажира с този огромен проблем. На мен комуникацията ми с премиера е по-добра, отколкото с управителя на ВиК дружеството. Върнах първото становище за воден режим, защото нямаше никаква нормално обосновка – какви ще са щетите, какъв ще бъде разходът на водата, какви ще бъдат икономиите и какво трябва да очакват перничани. За това го върнах, за да даде по-голяма информация, която да бъде представена на обществеността, да бъдат събрани институциите, всеки да се запознае и да знае какви рисковете при определените варианти на воден режим ще има. Второ писмо от дружеството нямаме. Всеки загубен ден, в който не се взимат мерки, може да доведе до по-голяма криза. Ще уведомявам Борисов за всяка стъпка. За сега от дружеството добри стъпки не виждам. Със сигурност някой трябва да поеме отговорност. Такава със сигурност ще се търси”, заяви още кметът на града.", "date": "2019.11.14", "title": "Кметът на Перник: Комуникацията ми с премиера е по-добра отколкото с шефа на ВиК"}
{"url": "https://www.24chasa.bg/novini/article/7870942", "text": "Следователи публикуваха серия от прехванати телефонни разговори, които според тях разкриват влиянието на Москва върху проруските бунтовници, обвинени в свалянето на малайзийския самолет над Източна Украйна преди пет години, съобщи Ройтерс, цитирана от БТА. Самолетът на авиокомпания \"Малейжа еърлайнс\", изпълняващ полет от Амстердам за Куала Лумпур, бе свален на 17 юли 2014 г. над контролираната от проруски сепаратисти територия в Източна Украйна. Загинаха всички 298 души на борда. Според следователите летателната машина е била ударена от ракета, която е била на въоръжение в руската военна база \"Курск\", недалеч от украинската граница. През юни следователският екип обвини трима руснаци и един украинец за убийството на 298 души. Следователите казаха днес, че проруските бунтовници в самопровъзгласилата се Донецка народна република (ДНР), които се предполага, че са изстреляли ракетата, са били в по-тесни контакти с властите в Москва, отколкото се е предполагало досега. \"Имало е почти ежедневни телефонни разговори между ръководството на ДНР и техни контакти в Руската федерация\", каза следственият екип. \"Те са разговаряли с лидери в Москва, край границата с Украйна и в Крим. Повечето от разговорите са били по предоставени от руската служба за сигурност телефони, осигуряващи защитени връзки\", се допълва в изявлението, цитирано от Асошиейтед прес. Редица записи от прехванати телефонни разговори бяха публикувани с призив за свидетели. Следователите искат да знаят от кого са използвани тези телефонни номера.", "date": "2019.11.14", "title": "Записи разкриват тесни връзки между Русия и сепаратистите в Източна Украйна"}
{"url": "https://www.24chasa.bg/novini/article/7870968", "text": "Чанта с около 150 хил. лева е била открадната от лек автомобил в столичния квартал “Лозенец“. Кражбата е извършена днес около обед, след като собственикът на парите отишъл да ги изтегли от банков клон, предаде  . Докато е шофирал автомобила си, той забелязал, че една от гумите му е спукана. Докато я сменял, неизвестни мъже откраднали чантата с голямата сума от колата и избягали. Извършителите се издирват. По случая работи СДВР.", "date": "2019.11.14", "title": "Откраднаха чанта със 150 000 лв. от кола в София с номера със  спуканата гума"}
{"url": "https://www.24chasa.bg/novini/article/7870969", "text": "Истанбул е сред най-лошите градове в света за шофиране, съобщава в. \"Хюриет дейли нюз\". Изданието пише, че Истанбул е класиран на 88-мо място (за шофиране) от 100 големи градове в света според класацията Индекс за шофиране в градовете 2019 (The 2019 Driving Cities Index), подготвена от базирания във Великобритания сайт Mister Auto. Класацията е съставена на базата на 15 фактора, сред които сигурност при шофиране, инфраструктура, цени на горива, предава БТА. По отношение само на критерия \"задръствания\" Истанбул пада още по-надолу в класацията - на 93-о място. По данни на класацията най-добрите градове за шофиране в света са Калгари (Канада), Дубай (ОАЕ), Отава (Канада), Берн (Швейцария) и Ел Пасо (САЩ). На дъното на класацията съответно са градовете Карачи (Пакистан), Лагос (Нигерия), Колката (Индия), Улан Батор (Монголия) и Мумбай (Индия), пише \"Хюриет дейли нюз\".", "date": "2019.11.14", "title": "Истанбул е сред най-лошите градове за шофиране в света"}
{"url": "https://www.24chasa.bg/novini/article/7870706", "text": "Сайтът на \"24 часа\" ( ) вече е най-големият интернет портал в България, показват данните на метричната система Gemius за октомври. До миналия месец десктоп версията на сайта и мобилната му версия също бяха номер едно, но в категорията \"Новини\". Сега 24chasa.bg вече е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. 16,82% ръст на уникалните посетители има десктоп сайтът на \"24 часа\" през октомври, а на годишна база ръстът е 26,03%, показват данните на Gemius. При мобилния   ръстът е съответно 7.82% за октомври и 58.01% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Всички сайтове на Медийна група България са регистрирали значителен ръст през октомври, показват пълните данни на Gemius. 24chasa.bg е имал 1 652 836  уникални посетители през периода. 382 322 са чели онлайн \"24 часа\" на своите настолни компютри, а  над 1 541 956 - от своите мобилни устройства. За периода са отчетени 22 967 365 импресии - важен резултат за рекламодателите. Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 4.69% за октомври и 115.19% на годишна база.  Bgdnes.bg - 8.10% на месечна база, на годишна - 30.25 m.bgdnes.bg - 2.65% на годишна база, bgfermer.bg - 31.47% на годишна база, m.bgfermer.bg - 63.09% на годишна база, dot.bg - 77.14% за октомври и 120.62% на годишна база, m.dotbg.bg - 49.04% на месечна база и 145.07% на  годишна, mila.bg - 1.36% на месечна и 14.58% на годишна база, mama24.bg - 63.79% на годишна база,  24zdrave.bg - 9.50% на месечна база и 21.83% на годишна, m.24zdrave.bg - 14.32% на месечна база и 41.10% на годишна база. Сериозен ръст от 41.56% за октомври има и най-новият сайт от групата -  . Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.11.14", "title": "Сайтът на \"24 часа\" вече е най-големият в България"}
{"url": "https://www.24chasa.bg/novini/article/7871009", "text": "Премиерът Борисов изразява съболезнования към семействата и близките на загиналите и пожелания за бързо възстановяване на пострадалите. „Като Ви уверявам в солидарността и подкрепата на България, пожелавам бързо възстановяване на пострадалите и преодоляване на последствията“, отбелязва българският министър-председател в съболезнователната телеграма.", "date": "2019.11.14", "title": "Борисов изпрати съболезнователна телеграма до министър-председателя на Словакия"}
{"url": "https://www.24chasa.bg/novini/article/7871008", "text": "Каталунска сепаратистка партия заяви днес, че няма да подкрепи Педро Санчес за премиер на Испания, предаде Франс прес, цитирана от БТА. Председателят на парламентарната група на Републиканската левица на Каталуния Габриел Руфиан разговаря с колежката си от Испанската социалистическа работническа партия Адриана Ластра. \"В разговора нямаше никаква индикация, че Социалистическата партия ще се откаже от репресивните методи в политическия конфликт между Каталуния и държавата\", добави той. Социалистите сключиха споразумение с крайнолявата партия \"Подемос\" за сформиране на коалиционно правителство. Двете партии обаче имат общо само 155 депутати, а за абсолютно мнозинство в парламента им трябват 176. Затова се нуждаят от подкрепата на други политически сили, за да получат вот на доверие от депутатите. Ситуацията в Каталуния е напрегната от средата на октомври, когато деветима каталунски политици бяха осъдени за ролята им в опита за отцепване на областта от Испания през 2017 година. Лидерът на Републиканската левица на Каталуния бе осъден на 13 години затвор.", "date": "2019.11.14", "title": "Каталунска сепаратистка партия няма да подкрепи Педро Санчес за премиер на Испания"}
{"url": "https://www.24chasa.bg/novini/article/7871043", "text": "КНСБ и КТ \"Подкрепа\" определиха като, меко казано, неприемливо предложението на управляващите първият ден от болничните да не се заплаща, предаде БТА. Лидерите на двата синдиката Пламен Димитров и Димитър Манолов декларираха на съвместно изявление, че няма да приемат такова решение, че вече са в конфликт с управляващите и искат спешна среща с премиера и финансовия министър, на която очакват по най-бързия начин днешното предложение да се ревизира. Синдикатите заявиха, че това предложение не е консултирано и съгласувано с никой от тях. По думите на Пламен Димитров е станало ясно, че предложението е дошло от финансовия министър. Лидерите на синдикатите ще се допитат до своите структури, ще свикат конфедеративните си съвети, на които ще бъдат обсъдени по-нататъшните действия, ако решението не се ревизира. Президентите на двата синдиката очакват в случая да бъдат подкрепени не само от хора, които имат нещо общо със синдикалното движение, но и от всички граждани. Пламен Димитров и Димитър Манолов съобщиха, че темата за болничните, заедно с други теми, са били предмет на двустранно споразумение между всички национално-представителни организации на синдикатите и работодателите, като договарянето е продължило от юли до септември и в него са участвали лидерите на тези организации. Те са се разбрали да предложат на управляващите първите три дни да се изплащат от НОИ, тъй като осигурителният риск трябва да се поема от осигурителната система. Така, по думите им, никой няма да бъде ощетен.", "date": "2019.11.14", "title": "Синдикатите искат спешна среща с Борисов заради болничните"}
{"url": "https://www.24chasa.bg/novini/article/7871050", "text": "След днешното изслушване унгарският кандидат Оливер Вархели не получава необходимата подкрепа от парламентарната комисия по външни работи. Той ще има възможност да отговори на допълнителни писмени въпроси. Ако накрая премине успешно изпита, Вархели ще отговаря за разширяването на ЕС. Той е вторият кандидат на Унгария след отхвърлянето на Ласло Трочани. Румънският кандидат Адина Валян днес не се е представила убедително според евродепутатите от групата на Зелените. Валян заяви пред евродепутатите, че подкрепя възможно най-бързото приемане на новите правила за международните пътни превози. Валян е четвъртата румънска кандидатура за представител на Букурещ в комисията под председателството на Урсула фон дер Лайен. Френският кандидат Тиери Брьотон се наложи отново да уточнява пред евродепутатите днес своето финансово състояние, след като в последните дни спешно продаде дяловете си в дружества и напусна управата на няколко организации. Засега изглежда, че единствено той от тримата може да премине днешното изслушване без големи пречки, според първоначалната оценка на изпитната комисия. През октомври евродепутатите отхвърлиха първия френски кандидат Силви Гулар. Предвижда се евродепутатите да съобщят окончателната си оценка от днешните изслушвания на 21 ноември. Ако оценката е положителна, съставът на следващата Европейска комисия се предвижда да бъде гласуван на 27 ноември.", "date": "2019.11.14", "title": "ЕП няма да успее днес да даде оценка на изпитаните кандидати за еврокомисари"}
{"url": "https://www.24chasa.bg/novini/article/7871045", "text": "„Трябва да се предприемат мерки, които да контролират по някакъв начин темпа на нарастване на ползването на болнични листове, който в последните години се увеличава драстично“. Това заяви Даниела Дариткова, председател на парламентарната група на ГЕРБ, във връзка с постигнатото коалиционно съгласие за това първият ден от болничния лист да е за сметка на работника. Тя изрази готовността на партията да чуе всички мнения по темата, предава  . „Ще чуем мнението на всички ангажирани в тристранния съвет. Готови сме да чуем всички аргументирани мнения и ще търсим балансирани решения. Готови сме на диалог“, каза тя. „При условие че темата за повишение на минималните пенсии е записана в управленската програма и при условие че постигнахме това споразумение с коалиционните партньори, трябваше да се търси балансирано решение за бюджета на държавното обществено осигуряване. Във връзка с увеличените наистина драматично дни в болнично лечение, взехме това решение, за да може да се получи баланс на сметките по отношение на бюджета на НОИ“, обясни Дариткова. При пенсиите се запазва зависимостта на увеличението на пенсиите с осигурителния принос, каза още тя.", "date": "2019.11.14", "title": "Дариткова: Готови сме на диалог за болничните"}
{"url": "https://www.24chasa.bg/novini/article/7871152", "text": "Договор за подпомагане регионалното инвестиционно планиране в отрасъл ВиК на стойност 22,8 млн. лева по Оперативна програма „Околна среда 2014-2020 г.“ (ОПОС) беше сключен днес между министерството на околната среда и водите и министерството на регионалното развитие и благоустройството, съобщиха от екологичното ведомство. Дейностите по проекта предвиждат изготвянето на регионални прединвестиционни проучвания (РПИП) за водоснабдяване и канализация за обособените територии, обслужвани от ВиК дружествата София, Велико Търново, Габрово, Плевен, Търговище и Хасково. Проучванията ще съдържат техническа и икономическа документация за подготовката на инвестиционни предложения за финансиране с европейски средства. Разработките ще включват събиране и анализ на данни за състоянието на ВиК системите и съоръженията, разработване на стратегически и детайлни варианти за водоснабдителните и канализационни системи и съоръжения, финансов и икономически анализ. През програмен период 2014-2020 г. ОПОС финансира ВиК проекти чрез прилагане на регионалния подход една обособена ВиК територия – един ВиК оператор – един проект. Този проект е продължение на първата процедура за подпомагане на регионалното инвестиционно планиране на ВиК отрасъла с бенефициент министерството на регионалното развитие и благоустройството. Към момента 12 консолидирани оператора изпълняват договори за изграждане на водна инфраструктура със средства по ОПОС. Това са ВиК дружествата Варна, Пловдив, Смолян, Стара Загора, Кърджали, Сливен, Ямбол, Перник, Видин, Силистра, Русе и Враца.", "date": "2019.11.14", "title": "Осигуриха 22,8 млн. лв. за прединвестиционни проучвания на 6 ВиК"}
{"url": "https://www.24chasa.bg/novini/article/7871167", "text": "Кметът на община Разлог Красимир Герчев ще кумува на 125 двойки, които празнуват златни и сребърни сватби. С кумова пита, бонбони и ракия, украсена с червен конец и здравец, днес юбилярите поканиха кмета на Община Разлог да стане техен кум. Те спазиха традицията, която датира от векове, в четвъртък преди сватбата да се покани кума, преди слънцето да е залязло. Инж. Красимир Герчев и съпругата му Ирина ще кумуват на 125 златни и сребърни двойки от цялата община. Събитието ще се проведе в местен ресторант. По традиция златните юбиляри ще предадат пита хляб и огън, като символ на любовта и семейното огнище на сребърните двойки. Всички празнуващи юбиляри ще подновят брачните си клетви и ще се подпишат в летописната книга на златните и сребърни сватби. 147 двойки от Дупница също ще подновят своите обети за вярност на 21 ноември тази година. За 7-а поредна година, Община Дупница и \"кумът\" - инж. Методи Чимев \"бракосъчетават\" точно в Деня на християнското семейство двойките, които честват \"златна\" и \"диамантена\" сватба. 118 са двойките, които са сключили брак в Дупница през 1968 година, а 29 ще честват 60 години семеен живот. Двойките ще впишат обетите си за вярност в нарочна за целта книга, която бе въведена при първия ритуал през 2013 година. Церемонията ще започне както и в предишните години от 11 часа в дупнишки ресторант. За празнуващите отново ще има музикална програма.", "date": "2019.11.14", "title": "Златни и сребърни сватби в Разлог и Дупница"}
{"url": "https://www.24chasa.bg/novini/article/7871196", "text": "Когато забележите градски гълъб, който е с няколко пръста на краката си по-малко от обикновено, смятате, че птицата е болна. Всъщност тя може да е пострадала заради човешки косми и други отпадъци по улиците, сочат резултатите от изследване, цитирани от Франс прес, съобщи БТА. В Париж и много други големи градове на планетата редица гълъби са с един или повече ампутирани пръсти на краката си. Предполагаше се, че това се дължи на заболяване. Оказва се обаче, че причината е друга. Специалисти от Френския национален природонаучен музей и университета Лион 1 изследвали стотици гълъби на 46 обекта в Париж. Резултатите показали, че хората са поне отчасти виновни за това осакатяване. Колкото по-замърсен и по-гъстонаселен е кварталът, толкова по-осакатени са гълъбите. Впечатляващо е, че тези птици често са осакатявани в квартали, където много коафьори изхвърлят косми от подстригване в боклукчийските кофи. Те впоследствие се преравят от търсещи храна гълъби. \"Когато гълъбите стъпват по земята, косми и върви се увиват около пръстите на краката им - поясниха специалисти от музея. - В края на краищата ефектът е като този от турникет - пръстът некрозира и пада.\" Авторите на изследването призовават за редовно изпразване на боклукчийските кофи, за да се намалят страданията на птиците. Резултатите от изследването са публикувани в Biological Conservation.", "date": "2019.11.14", "title": "Хората били виновни за осакатяването на градските гълъби"}
{"url": "https://www.24chasa.bg/novini/article/7871605", "text": "Белгийски младеж почина на 18 години от дихателна недостатъчност, която според властите се дължи на пушене на електронна цигара, съобщи АФП. \"Връзката с електронната цигара е установена. При този пациент няма друго обяснение за толкова тежка пневмония\" - каза министърът на здравеопазването Маги де Блок, запитана от депутати, предава БТА. Въпросът беше зададен на пленарна сесия в Камарата на представителите, след като няколко белгийски медии съобщиха за смъртта на 18-годишния Рафаел от Брюксел, който пушел електронна цигара с течност, съдържаща съединение от канабиса - канабидиол (СВD) - молекула с успокояващи свойства, която не е упойваща и не е забранена от закона, но на черния пазар може да се продава смесена с вредни съставки. Течността може да е съдържала и ацетат на вит. Е, който вече предизвика смъртни случаи в САЩ. Точните обстоятелства ще бъдат уточнени от продължаващото разследване. В доклад, публикуван през юли, Световната здравна организация обяви, че електронните цигари са \"безспорно вредни\", и че не трябва да бъдат препоръчвани като средство за отказване на тютюнопушенето.", "date": "2019.11.14", "title": "Белгия съобщи за първи смъртен случай заради пушене на електронна цигара"}
{"url": "https://www.24chasa.bg/novini/article/7871635", "text": "Сирийски правителствени военни сили започнаха да се разполагат в райони близо до турската граница в Североизточна Сирия като част от споразумение, постигнато между Русия и Турция, съобщиха държавни медии, цитирани от Асошиейтед прес. Държавната агенция САНА съобщи, че войските се дислоцират между градовете Джауадия и Малкия, известен и като Дерик, а държавната телевизия съобщи, че граничари ще се разположат на шест места близо до границата, предаде БТА. Разполагането на сирийските войски е част от постигнато миналия месец от Москва споразумение за прекратяване на огъня в пограничните райони в североизточната част на страната с цел от района да се изведат кюрдските бойци, които бяха ключови съюзници на САЩ в борбата срещу групировката \"Ислямска държава\". След сключването на споразумението руски и турски войници патрулират съвместно при турско-сирийската граница.", "date": "2019.11.14", "title": "Сирийски войски се разполагат при границата с Турция"}
