{"url": "https://www.24chasa.bg/novini/article/7505809", "text": "Руските комунисти искат да бъде забранен сериалът “Чернобил” заради демонизация на съветската власт, съобщиха медии в Москва. Партията “Комунистите на Русия” се е обърнала с искане към Роскомнадзор да се ограничи достъпът до американския филм, който привлече огромно внимание в цял свят. “В сериала “Чернобил” истинската трагедия се е превърнала в идеологическа манипулация от страна на канала НВО. Шефът на ЦК на партията Сергей Малинкович нарече сериала “гаден” и обвини създателите му в клевета. Поредицата за драматичните събития от 1986 г. е идеологическо оръдие, призвано да опорочи и демонизира образа на съветската власт и съветските хора”, се казва в изявлението на партията. Тя е на мнение, че срещу сценариста, режисьора и продуцентите трябва да бъде заведено дело за клевета. Все пак комунистите признават, че “хронологията на събитията и ключовите моменти в общи линии отговарят на реалността”. Британският в. “Сън” пък пише, че в сърцето на Чернобилската забранена зона още има радиоактивен обект, наречен “слонския крак”, който е смъртоносен и може да убие за секунди осмелилите се да се приближат. Става дума за маса от високорадиоактивен материал, образувана след ядрената катастрофа през 1986 г. Украинските спасителни служби откриват токсичните материали, съставени от изключително опасния кориум, натрупани на височина от над 3 метра, в тъмна стая под взривилия се 4-и реактор. Скоро след това откриват, че зловещата черна лава се е стекла директно от сърцевината му (най-активната зона). Разтопеният бетон и пясък излъчвали достатъчно радиация, за да облъчат човек със смъртоносна доза само за 300 секунди Според редица експерти и днес това се смята за най-опасното натрупване на радиоактивен боклук в света. Наситената токсичност на “крака на слона” може да погуби човешки живот за няколко дни, пише в. “Стар”. Радиоактивната маса е толкова плътна, че никаква обикновена пробивна машина не може да проникне вътре. Когато руските власти опитали да я взривят, едва одраскали повърхността ѝ. Единствено две снимки са били разпространени сред широката общественост, но заради високата радиация тяхното качество е повредено. И двамата фотографи стават жертви на токсичността на “слонския крак” и по-късно умират.", "date": "2019.06.13", "title": "Руските комунисти съдят “Чернобил”, искат да го забранят"}
{"url": "https://www.24chasa.bg/novini/article/7505805", "text": "Една бургаска кабелна телевизия - RN, спря, след като антимафиоти в 10 часа в четвъртък атакуваха офисите ѝ по сигнал за неплатени авторски права. Иззета бе техника, а служителите ѝ опразниха сградата. Акцията е била под наблюдение на районен прокурор с участието на отдел “Киберсигурност” към ГДБОП и с , съобщи зам. апелативният прокурор на Бургас Йовита Григорова. RN е един от операторите, наричани “кабеларки”, чийто брой днес е необозрим. LAN мрежите дадоха възможност на всеки доставчик на интернет услуги да предлага и телевизии. Кой колко плаща обаче на медиите и авторите, които произвеждат съдържание и картина? Колко са реално абонатите на тези фирми? Според една от статистиките в КРС в България 1 милион и 700 хиляди семейства имат кабелна телевизия и гледат чрез нея десетки канали. Неофициално обаче се говори за 2 милиона и 400 хиляди реални абонати. Това Всеки месец клиентите в тях плащат между 10 и 50 лева според броя на каналите. Ако е вярна тази неофициална статистика, от тези 700 хиляди абонати операторите крият между 7 милиона и 35 милиона лева месечно от такси. Всяка година това прави между 84 милиона и 420 милиона лева. Добър бизнеся като се има предвид, че “инвестицията” е в кабели и техници. Без да се плащат данъци и авторски права. Бургаският прокурор Григорова е категорична, че има доказателства за Служителите на ГДБОП претърсили в Бургас централния офис на RN и абонатна станция. Иззели са техника, документи и компютри. Телевизията излъчвала тв програми и предавания през мобилно приложение без съгласието на притежателя на това право, обясни зам. апелативният прокурор. Точно в 10 часа, докато се развива бургаската операция в телевизия RN, екипи на ГДБОП и жандармерията атакуваха и офисите на техни колеги в Югозападна България. Разследващите посетиха офисите на “Кабел САТ Запад” в Кюстендил, Дупница, Благоевград, Гоце Делчев и още десетки селища в двете области. В Сандански бе проверяван и офисът на оператора “Вега”. Служителите не бяха пускани навън, а клиентите, които идваха, за да плащат сметки, бяха връщани. Повече от 4 часа продължи работата на разследващите. Пред офиса на “Кабел САТ Запад” в Благоевград пристигна и бус на Криминалистична лаборатория. “Кабел САТ Запад” има над 10 хил. абонати, повечето от които са в селата. Има собствена оптична мрежа и предлага освен десетки телевизии и оптичен интернет. И в Югозападна България операцията е под наблюдението на прокуратурата с участието на ГДБОП, НАП, КРС и с логистичната подкрепа на Европол. Това лаконично съобщение направи говорителят на окръжната прокуратура в Благоевград Весела Стоилова, която обеща Върховната касационна прокуратура да освети в петък детайлите. По неофициална информация акцията от четвъртък е свързана с проверка по сигнали, че малките оператори не плащат авторски права за всичко, което разпространяват и крият абонати. Според собственика на бургаската телевизия RN Георги Стоянов, когото “24 часа” откри в Ловеч на конференция на електронните и кабелни оператори, Би Ти Ви и “Нова” са подали сигналите. “Тези телевизии са регистрирани като “масткери” към СЕМ, което означава задължително разпространение по всички платформи. Фактът, че иначе никой не може да ни принуди да излъчваме срещу заплащане. Утре някой може да поиска 100 млн. лв.”, коментира Георги Стоянов. От Би Ти Ви и Нова тв отрекоха да са подавали информация към ГДБОП. Странната логика на г-н Стоянов - че големите телевизии били “задължителни за разпространяване” от кабелните оператори, но не и да им се заплащат авторските права, е повече от скандална според експерти по авторски права. Стоянов е убеден обаче, че целта е неговите абонати да се пренасочат към с председател Велизар Соколов. Стоянов оспорва данните на ТеРаПро, че нелегалните абонати в страната са над 500 хиляди. “По демографски причини няма как да са толкова. Общо на всички абонатите са 200-250 хиляди”, е аритметиката на г-н Стоянов от Бургас. ТеРаПро - сдружението за защита на легалното разпространение на програми, обаче разполага с данни, че освен официално обявените абонати още 680 хил. нелегални абонати плащат на платформени и кабелни оператори за 2018 г. От тях 540 хиляди били недекларираните само на кабеларките. Данните са от пазарно проучване от 2018 г. на “Би Медия консултант” по поръчка на АБРО (Асоциацията на радио- и тв оператори) и ТеРаПро. “Причината, поради която които получават това съдържание. Една е цената на една програма за 5-има абонати, друга е за 55. Когато се укриват абонати, там, където се подписват лицензни договори, те не са на цените, на които би трябвало да бъдат, ако биха били декларирани всички абонати”, обясни Велизар Соколов, изпълнителен директор на ТеРаПро, пред “24 часа”. Атакуваните от Европол, НАП и ГДБОП кабелни оператори в Югозападна България се оказаха подготвени и с вече нает адвокат. Емил Василев, бившият депутат от партията на Яне Янев, е правният консултант на сдружението на кабелните оператори. Той от два месеца знаел за готвената атака, тъй като достоверен източник го предупредил за среща между представители на една от големите телевизии с прокуратурата. Адвокатът твърди, че дори преди месец “Преди 2 дни дадохме пресконференция в София и заявихме, че знаем за готвената атака от конкуренти, и ето че се случи. Нашите членове имат абсолютно законен бизнес, плащат си авторските права, офисите им са на най-видните места в градовете, не се крият и не излъчват нищо незаконно. Почтени фирми са, които работят на пазара повече от 20 години. Държавата трябва да се занимава с т. нар. IPTV боксове, които всъщност подбиват пазара на легалните дружества”, ще е защитната теза на Емил Василев. Според него при акцията не са били представени съдебни разрешения за обиски и претърсване. Полицаите обяснили, че се прави в условия на неотложност. “Каква е тази неотложност? Да не би да става дума за убийство или друго опасно престъпление”, пита защитникът на атакуваните кабелни оператори. коментира пред “24 часа” Петьо Стайков, който беше изпълнителен директор на кабелната компания “Евроком”, погълната по-късно от “Близу”, която пък бе купена от А1. Велизар Соколов от ТеРаПро е категоричен, че според информацията, с която неговата организация разполага, голяма част от операторите доставят до своите абонати съдържание без лиценз и без уредени права. “Не мога да твърдя дали някой е закононарушител, или не, докато няма влязло в сила съдебно решение или акт на държавен орган, който е констатирал и доказал, за да мога да квалифицирам някого като пират или непират”, обясни Соколов. Комисията за регулиране на съобщенията прави всяка година публичен регистър на операторите, които действат в страната. Петьо Стайков е сигурен, че в него обаче има регистрирани, които не извършват дейност, а извън него има и чисти пирати, които работят, без да са регистрирани. Цифрата е посочена в доклада на КРС за 2017 г. За миналата година информация още не е публикувана. Според този доклад обявените от самите оператори абонати са 583 896, годишните приходи - 47,947 млн. лв. От регулатора посочват, че броят на кабелните оператори намалява в резултат на конкурентния натиск от най-големите участници на пазара, предоставящи сателитна и IP телевизия. През 2017 г. броят на кабелните оператори, предоставящи цифрови телевизионни програми, нараства с 8 до 183, или 80% от общия брой. За сравнение този дял е бил 73% през предходната година и 72% през 2015 г. Абонатите на кабелна телевизия на годишна база намаляват с 3,8%, като делът им в общия брой на платена телевизия спада до 32,1%. Делът на абонатите на кабелна телевизия както в градовете, така и на национално ниво остава стабилен, като съответно е 35,4 и 32,1%.", "date": "2019.06.13", "title": "Антимафиоти атакуваха кабелни телевизии, скрили 700 хиляди абонати, без да плащат данъци и авторски права"}
{"url": "https://www.24chasa.bg/novini/article/7505713", "text": "До края на годината БДЖ ще пуснат обществена поръчка за нови 4 хил. седящи места - мотриси и вагони. Това обяви председателят на съвета на директорите на “Холдинг БДЖ” Григори Григоров по време на обществено обсъждане. Средната цена на седалката е 25 хил. евро, така че общо поръчката ще е за около 100 млн. евро. Инвестицията ще е разсрочена в рамките на 7 години. От БДЖ се надяват новите места да са в наличност до 2023 г. Григоров обясни, че все още не е ясно в каква точно конфигурация, но за средните направления - големите областни градове на разстояние до 3 часа от София, са по-подходящи мотриси, а за дългите - вагони. Основният фокус за дългите дестинации са София - Варна и София - Бургас, тъй като те генерират 40% от приходите на дружеството. До две години се предвижда и ремонт на 30 локомотива, за което ще се обяви търг до края на юли. Те са с максимална скорост 130 км/ч, произведени са през 70-те години, технологията е стара и се водели разговори с производителите да предложат решение за модернизацията им. Така ще се използват още 15 години, ще бъде увеличена скоростта им до 160 км/ч и ще бъдат приложени енергийноефективни и модерни решения, обясни Григоров. Това ще струва между 700 хил. и 1 млн. евро на локомотив, докато цената за един нов е над 5 млн. евро. Отделно БДЖ водят разговори с “Дойче бан” за закупуването на 100 употребявани 15-годишни вагона. Те са повече от 2 пъти по-млади от българските, поддържани са по всички стандарти на Германия и са съвместими със системите в България. Проблемът бил в това, че не е ясно как ще стане процедурата, тъй като фирмата едва ли ще участва в обществена поръчка. 23 юли е срокът за подаване на оферти за ремонта на 46-те електрически мотриси “Сименс” от двата кандидата, с които се водят преговори - румънското поделение на “Алстом” и унгарската “Щадлер”. След 2030 г. се планира поетапна подмяна на мотрисите.", "date": "2019.06.13", "title": "БДЖ купуват само вагони, стари локомотиви ще се ремонтират, за да се движат със 160 км/час"}
{"url": "https://www.24chasa.bg/novini/article/7505761", "text": "Змия се промъкна в Хавай в раница на нищо не подозиращ турист, пътуващ от Флорида до о-в Мауи, съобщи Асошиейтед прес, цитирана от БТА.  Младежът не знаел за змийчето, докато то не изпълзяло от раницата му, когато пристигнал в курорта Пукалани. Змията не била отровна и била дълга около 30 см, с диаметър 0,6 см. Собственикът на имота казал на младежа, че змиите са забранени в Хавай и се обадил на полицията. Оттам изпратили специалисти, за да я заловят. Змиите са забранени в Хавай, защото там няма хищници, които да ограничават броя им, и са заплаха за местните видове. Съзнателното внасяне и притежаване на забранени домашни любимци в Хавай се наказва с глоба от 200 000 долара и до три години затвор. Змията вероятно ще бъде пренесена в Оаху.", "date": "2019.06.13", "title": "Змия се промъкна в раница на турист в Хавай"}
{"url": "https://www.24chasa.bg/novini/article/7505769", "text": "Управителният съвет на Българската народна банка днес промени Наредба номер 3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти, съобщиха от Централната банка. Измененията са свързани основно с регламентиране на възможността за сключването на рамков договор за платежни услуги от разстояние, посредством квалифициран електронен подпис.", "date": "2019.06.13", "title": "БНБ промени условията и реда за откриване на платежни сметки"}
{"url": "https://www.24chasa.bg/novini/article/7505779", "text": "Това е написал френският президент Еманюел Макрон на рожденика Бойко Борисов, научи \"24 часа\". Ето какво гласи до края честитката на стопанина на Елисейския дворец:  Лидерът на ЕНП   и доскорошният канцлер на Австрия   са се обадили по телефона на премиера Бойко Борисов, за да изкажат приятелските си пожелания за рождения му ден, споделиха запознати. Това написал до рожденика пък полският премиер   от името на ръководителите на Вишеградската четворка. , написал е и чешкият министър-председател  .", "date": "2019.06.13", "title": "Макрон на Борисов: Прекрасен рожден ден и да си все така млад и европеец!"}
{"url": "https://www.24chasa.bg/novini/article/7505781", "text": "Инспекцията по околна среда в Перник започна проверки на 8 предприятия в града, след като в последните дни пяна покри повърхността на река Струма. Според тях вече е ясен вероятният източник на замърсяването, но окончателни резултати няма да има поне още седмица, съобщи . „Колегите в една от фирмите с производство на шампоани и душ гелове са видели в самото производство използване на детергенти и такава подобна пяна като в реката”, каза за Людмила Халачева, която е експерт в РИОСВ-Перник. От фирмата обаче отричат да са причинили замърсяването. \"Къде отива оттам водата, наистина – нямаме представа, но искаме да разберем. Нашите продукти са 95% натурални и 95% биоразградими. Нямаме отходни химически продукти”, каза Димитър Москов, който е управител на фирмата.", "date": "2019.06.13", "title": "Заради пяната в Струма - проверяват 8 предприятия"}
{"url": "https://www.24chasa.bg/novini/article/7505800", "text": "Не София, а Братислава ще е седалище на Европейския орган по труда. Словакия спечели надпреварата да приюти новата европейска агенция с 15 от общо 28 гласа при гласуването на срещата на министрите от Съвета по заетост, социална политика, здравеопазване и потребителски въпроси, съобщиха медии в Брюксел. Еврокомисията посочи, че агенцията е готова да заработи през октомври. Освен София и Братислава претенденти бяха Никозия и Рига. Страните от Централна и Източна Европа от дълго време се оплакват за географското разпределение на агенциите на ЕС, голямата част от които са разположени в Западна Европа. България беше положила доста усилия при попълването на кандидатурата си, коментираха европейски издания. Било представено подробно описание за всеки критерий, дори времето за път от летището до службата. София беше готова да предостави три сгради, които да са на разположение още преди началото на дейността на новата европейска структура. В крайна сметка обаче бе предпочетана Братислава, която ще приеме първата в Словакия европейска институция. Целта на новия орган е да се подобри трансграничното сътрудничество, да се допринесе за гарантирането на справедлива мобилност в ЕС и да се подпомогне координацията на системите за социална сигурност. “Свободното движение подкрепя растежа, помага на бизнеса да намери уменията, от които се нуждае, и дава на всеки възможност да използва най-добре талантите си, но трябва да бъде добре управлявано”, каза еврокомисарката по заетостта, социалните въпроси, уменията и трудовата мобилност Мариан Тейсен, цитирана от Ройтерс. Тейсен посочи, че задачата на новата агенция, която тя нарече “перла в короната” на усилията за мобилността, ще бъде да гарантира, че трудовите правила на ЕС са справедливо и ефективно прилагани, както и да се бори със злоупотребите. “Регламентът за Европейски орган по труда бе приет в рекордно кратки срокове и съм уверена, че преместването на Европейския орган по труда в Братислава ще бъде безпроблемно и бързо. Органът ще започне работа в Брюксел от октомври, докато бъде преместен в града, избран за негово седалище. Очаквам с нетърпение той да се установи и започне работа в Братислава възможно най-скоро”, каза още еврокомисарката. ", "date": "2019.06.13", "title": "София губи от Братислава  Европейския орган по труда"}
{"url": "https://www.24chasa.bg/novini/article/7505806", "text": "Съветът за сигурност на ООН ще заседава по-късно днес, за да обсъди нападението над танкерите в Оманския залив, съобщи Франс прес, позовавайки се на дипломатически източници. Според Ройтерс заседанието ще премине на закрити врата, предаде БТА. И.д. постоянен представител на САЩ в ООН Джонатан Коен заяви, че е недопустимо която и да е страна да напада търговски кораби. Генералният секретар на ООН Антониу Гутериш остро осъди днешните атаки срещу два танкера в Оманския залив, които предизвикаха пожар на единия и оставиха да дрейфува другия, като предупреди, че светът не може да си позволи \"сериозна конфронтация в района на Залива\", предаде Ройтерс. \"Остро осъждам всяка атака срещу граждански морски съдове. Фактите трябва да бъдат установени и отговорността изяснена\", каза той на съвещание на Съвета за сигурност за сътрудничеството между ООН и Лигата на арабските държави. По-рано днес два танкера - норвежки и японски, се запалиха в Оманския залив след атака с неустановен произход. Екипажите им бяха евакуирани от ирански спасителни екипи.", "date": "2019.06.13", "title": "Съветът за сигурност на ООН заседава заради атаката над танкерите в Оманския залив"}
{"url": "https://www.24chasa.bg/novini/article/7505662", "text": "Депутатите приеха днес окончателно промени в Закона за Черноморското крайбрежие, с които се въвежда регулация на свободното къмпингуване. Текстовете бяха внесени от зам.-председателят на ВМРО и депутат от Обединени патриоти Искрен Веселинов. „С промените не се забранява къмпингуването, а се създават правила. Правилата слагат ред”, коментира в предаването „Лице в лице” по   Веселинов. На въпроса защо има санкции за палатките върху дюни, а няма за строителство той отговори, че и в двата случая трябва да се спазва законът и да се налагат глоби. Веселинов потвърди, че санкциите за кемпери и палатки извън обособените места ще са от 500 лв. до 1000 лв. при първо нарушение и от 1500 лв. до 3000 лв. при повторно. Той уточни, че тези глоби ще се налагат година, след като влязат в сила новите правила.", "date": "2019.06.13", "title": "Веселинов: Не забраняваме къмпингуването, а създаваме правила"}
{"url": "https://www.24chasa.bg/novini/article/7505663", "text": "Намирането на вещи лица е основната причина за бавенето на дела за допуснати грешки при лечението на пациент. Това е дискутирано по време на семинар на тема \"Правни спорове в здравеопазването. Дискусионни въпроси\", в който са участвали магистрати от шест съдилища. Негов домакин е бил Окръжен съд - Ловеч, съобщават от там. Адвокат Мария Шаркова - специалист в областта на медицинското право, е представила обобщени данни за съдебната практика по такъв тип дела у нас. \"Годишно се завеждат около 45-50 дела за лекарски грешки, което при 2 милиона хоспитализации всяка година изглежда много малко. Но ако вие лично сте засегнат в дадено дело, за вас е много\", е посочила Шаркова. След 2012 г. има повече дела, но според Шаркова причината е по-скоро в нарасналата осведоменост на пациентите и желанието им да търсят справедливост. Пациентските организации също стават все по-активни. Събирането на информация за такъв тип дела е много трудно и отнема време, защото у нас не се водят специални регистри за тези казуси, посочи адвокат Шаркова. Все пак по нейни данни до момента има около 450 дела за лекарски грешки, част от тях висящи. Към 31 декември 2018 година са заведени 377 дела, като 66 на сто вече са приключили, 18 на сто са висящи на първа инстанция, а 16 процента - на въззивна инстанция или пред Върховния касационен съд. \"Понякога делата се бавят по 2-3 години, само за да се намерят вещи лица, които да изготвят експертиза. Има компетентни лекари, но има една особеност, че те рядко се съгласяват да изготвят експертиза, тъй като се притесняват, че могат да навредят на свой колега\", е казала адвокат Мария Шаркова. Критериите при определянето на неимуществените вреди заради лекарски грешки, момента на отчитането им, разликата по места в присъдени обезщетения за идентични увреждания са били сред другите обсъждани въпроси по време на семинара. Дискутиран е бил и въпросът за делата, заведени от лечебните заведения срещу Националната здравноосигурителна каса заради отказа й да заплати извършената от болниците надлимитна дейност. Съдия Владимир Вълков от Софийски градски съд е посочил, че съдебната практика по тези казуси е противоречива.", "date": "2019.06.13", "title": "Намирането на вещи лица е основната причина за бавенето на дела за лекарски грешки"}
{"url": "https://www.24chasa.bg/novini/article/7505668", "text": "Бус събори стълб на новоремонтираната столична улица \"Граф Игнатиев\". Кадрите бяха разпространени от Столична община. На тях се вижда как превозното средство преминава през трамвайните линии в пешеходната зона. При опит за маневра шофьорът блъска и събаря стълб от уличното осветление. За щастие при инцидента няма пострадали хора. Водачът на буса ще бъде глобен, а стълбът възстановен, се казва още в съобщението на общината.", "date": "2019.06.13", "title": "Бус събори стълб на \"Графа\" (Видео)"}
{"url": "https://www.24chasa.bg/novini/article/7505684", "text": "НАСА прекръсти улицата, на която се намира централата й във Вашингтон, в чест на три чернокожи математички, чиито изследвания се оказаха много важни за усвояването на космоса от САЩ и са представени във филма \"Скрити числа\", предаде Франс прес, цитирана от БТА.  Катрин Джонсън, Дороти Вон и Мери Джаксън са имали ключова роля в американските аерокосмически изследвания между 40-те и 60-те години на миналия век, когато САЩ се готвели да стъпят на Луната. Трябвало обаче да минат години, преди да излезе наяве историята за тези героини, които навремето са се сблъскали с расови и сексистки предразсъдъци. Писателката Марго Лий Шетърли им посвети книгата си \"Скрити числа\", която през 2016 г. бе адаптирана със същото заглавие за големия екран. НАСА кръсти \"Път Скрити числа\" улицата в центъра на Вашингтон, където се намира централата й. Следващия месец американското космическо ведомство ще чества 50-годишнината от стъпването на човек на Луната.", "date": "2019.06.13", "title": "НАСА прекръсти улица в чест на три математички с голям принос за космическите изследвания"}
{"url": "https://www.24chasa.bg/novini/article/7505706", "text": "Папа Франциск изрази съжаление, че в днешния свят с бедните се отнасят \"като към отпадъци\". Той каза това в посланието си по случай Третия Световен ден на бедните, който се отбелязва на 17 ноември, предаде Франс прес, цитирана от БТА.  \"Колко пъти сме виждали бедни хора в центровете за рециклиране на отпадъци да събират плодовете на разхищението и излишеството, за да намерят с какво да се нахранят или да се облекат! Самите те са се превърнали в част от човешко бунище и към тях се отнасят като към отпадъци\", заяви аржентинският папа в представеното във Ватикана послание. \"Бедните често са смятани за паразити на обществото и не им прощават дори бедността им\", каза Франциск, който е превърнал защитата на бедните в централна тема на понтификата си. \"Икономическата криза не попречи на много групи хора да забогатеят, което често пъти изглежда още по-анормално, защото по улиците на градовете ни виждаме значителния брой бедни, на които им липсва най-необходимото и които понякога са тормозени и експлоатирани\", отбеляза папата. \"Всеки ден срещаме семейства, които са принудени да напуснат земите си, за да търсят средства за препитание другаде, сирачета, които са изгубили родителите си или насилствено са били отделени от тях, за да бъдат брутално експлоатирани, жертви на множество форми на насилие, от проституция до наркомания\", изрази съжаление папата. Според него обаче не трябва да се губи надежда и \"особено във време като нашето е необходимо да се дава надежда и да се възстановява доверието\". \"Понякога е нужно съвсем малко за вдъхване на надежда: достатъчно е да поспреш, да се усмихнеш, да изслушаш\", каза папата. \"Нека за един ден да оставим настрана статистиките. Бедните не са някакви привлекателни числа, с които да се хвалим със своите благотворителни дейности и проекти. Бедните са хора, с които да се срещнеш, да ги поканиш у дома да седнат на трапезата ти\", заключи папата.", "date": "2019.06.13", "title": "Папа Франциск: Към бедните се отнасят \nкато към отпадъци"}
{"url": "https://www.24chasa.bg/novini/article/7505709", "text": "Министерство на земеделието, храните и горите има готовност да увеличи с близо 1 млн.лв. бюджета по държавната помощ за „Помощ за инвестиции в материални активи в земеделски стопанства, свързани с първично производство на растениевъдна земеделска продукция“. Това заяви министърът на земеделието, храните и горите Десислава Танева на днешното заседание на Консултативния съвет по овощарство и зеленчукопроизводство, цетирана от пресцентъра на МЗХГ. Тя уточни, че приемът на документи, който беше едномесечен, приключва днес. Държавната помощ бе одобрена от Европейската комисия на 01.04.2019 г. Схемата е разработена по предложение на браншовите организации в сектор „Плодове и зеленчуци“. Срокът й на действие е до 31.12.2020г. Нотифицираният максимален бюджет по схемата за периода, в който ще се прилага, е до 7, 2 млн. лева. С решение на УС на ДФЗ половината от тях, в размер на 3, 6 млн. лева, се разпределени за тази година. „Към 10-ти юни са подадени 55 проекта и бюджетът за тях надвишава първоначалния определен такъв. Затова сме в готовност да го увеличим, след като приемът приключи официално и бъдат направени нужните изчисления“, каза още министър Танева. Относно контрола по повод получаването на обвързаната подкрепа от хората, които произвеждат и продават, Десислава Танева бе категорична, че ще откликне на всички предложения, които са технически и ресурсно изпълними от администрацията. „Предстои да направим проверки на всички биопроизводители, за които има съмнения за нередности, ако и Вие имате списък с такива, те ще бъдат включени“, посочи пред браншовите организации земеделският министър. По време на заседанието ресорният заместник-министър на земеделието, храните и горите Чавдар Маринов съобщи, че ще бъде въведено понятие „Пресен (Свеж)“ плод/зеленчук, в определен сезон, което е широко разпространено и в други страни-членки на ЕС. По отношение на нелоялната търговия и вносът на високо субсидирани плодове и зеленчуци от държави-членки на ЕС и трети страни, Чавдар Маринов посочи, че е важно да има регулация. Той съобщи, че в тази връзка, се работи за създаване на база данни с т.нар. идентификация на търговците на плодове и зеленчуци в общ регистър. „Търговците, които не присъстват в базата данни няма да имат право да търгуват с плодове и зеленчуци“, каза още заместник-министърът Маринов. Зам.-изпълнителният директор на БАБХ инж. Николай Роснев съобщи, че към момента се извършват проверки на контролно-пропускателните пунктове. „В никакъв случай не може да се твърди, че има нелегален внос на плодове и зеленчуци в страната“, категоричен бе той. По време на днешното заседание бе представена и презентация за приемите по подмярка 4.2. Инвестиции в преработка/маркетинг на селскостопански продукти и мярка 10 „Възстановяване и поддържане на затревени площи с висока природна стойност“ от Програмата за развитие на селските райони (2014-2020 г.). По подмярка 4.2 има остатъчен бюджет от около 38 млн. евро, който ще позволи да бъдат подпомогнати още 79 проекта. Предварителният анализ показва, че 40 % от подпомогнатите, ще бъдат в Сектор „плодове и зеленчуци“.", "date": "2019.06.13", "title": "Увеличават с близо 1 млн. лв. държавната помощ за съхранение на плодове и зеленчуци"}
{"url": "https://www.24chasa.bg/novini/article/7505725", "text": "Буквените, правописни и синтактични грешки на Доналд Тръмп в постовете му в Туитър вече не могат да се преброят, но тази, която направи днес, може би ще остане една от най-прочутите му, предаде Франс прес, цитирана от БТА. Разказвайки с кои чужди лидери е имал в последно време срещи, Тръмп написа в Туитър: \"Говоря всеки ден с чужди правителства. Съвсем наскоро срещнах английската кралица, принца на китовете, британския премиер, френския президент и полския президент\". Странният \"принц на китовете\", който се появи в туита на Тръмп, всъщност е британският престолонаследник Чарлз, който е принц на Уелс. Титлата му беше \"сменена\" от Тръмп заради буквена грешка. На английски Уелс се пише Wales, а китове - whales. Малко след появата на туита с грешното изписване, той беше изтрит от Тръмп и заменен с вярно изписаната дума, но потребителите на социалните мрежи вече бяха започнали да се шегуват с допуснатата грешка. Тръмп се срещна с принц Чарлз по време на визитата си във Великобритания от 3 до 5 юни. За тази среща миналата седмица Тръмп каза, че двамата са разговаряли час и половина вместо предвидените 15 минути. Принцът говорил през повечето време и разговорът бил посветен на климатичните промени, разказа Тръмп.", "date": "2019.06.13", "title": "Тръмп обяви принц Чарлз за \"принц на китовете\""}
{"url": "https://www.24chasa.bg/novini/article/7505538", "text": "Работодателите, които искат да назначат служители с увреждания, ще бъдат подпомагани финансово, за да осигуряват достъпна среда и да адаптират работните места, съобщи днес във Варна зам.-министърът на труда и социалната политика Султанка Петрова. По думите й подкрепата ще бъде до 10 000 лева. Петрова допълни, че до месец програмата ще стартира пилотно, предаде БТА.  В изпълнение на промените в законодателството вече започна изготвянето на индивидуалните оценки на хората с увреждания, каза още Петрова. Тя припомни, че подкрепата, от която конкретния бенифициент има нужда, вече ще се организира на тази база. По думите й оценките се извършват според реда на подадените заявления, без да има приоритетни групи. Петрова уточни още, че няма срокове за кандидатстването. За повишаване на заетостта на хората с увреждания ще помогне и новият закон за предприятията на солидарната и социална икономика, допълни зам.-министърът. По думите й в него са заложени насърчителни мерки, които позволяват предприемачите да кандидатстват с проекти чрез оперативната програма \"Развитие на човешките ресурси\" или пред фонд \"Социална закрила\". Специален акцент в закона са малките населени места, защото регионалният дисбаланс в страната е много голям, допълни Петрова и уточни, че така ще може да се създават нови малки предприятия, насочени към създаване на социални услуги или продукти от социалната икономика. По думите на зам.-министъра до месец ще бъде готов и регистърът на социалните предприятия в България. Край Варна днес Султанка Петрова участва в 10-я юбилеен международен форум на Националния алианс за социална отговорност. Съорганизатори на събитието са МТСП, Европейската асоциация на доставчиците на услуги за хора с увреждания /EASPD/, Националното сдружение на общините и община Варна. Във форума участват близо 200 представители на държавни институции, общини и неправителствени организации от цялата страна. Сред официалните гости са генералният секретар на EASPD Люк Зелдерло, председателят на Държавната агенция за закрила на детето Елеонора Лилова, зам.-изпълнителният директор на Агенцията за социално подпомагане Мая Василева.", "date": "2019.06.13", "title": "Адаптират работни места за хора с увреждания за 10 000 лева"}
{"url": "https://www.24chasa.bg/novini/article/7505539", "text": "Според данни на гръцката национална статистика безработицата в страната, отдавна най-високата в Европейския съюз, отбелязва спад през първото тримесечие на годината, но все още засяга около един от всеки пет гърци, съобщи Асошиейтед прес. Според информацията равнището на безработицата е било 19,2 процента през януари-март тази година спрямо 21,2 процента през същия период на 2018 г. Спрямо предишното тримесечие безработицата е била по-висока, но пазарът на труда в Гърция е зависим от туризма и се колебае през годината, а тримесечните данни не са сезонно изгладени, предава БТА. Безработицата в Гърция намалява през последните няколко години поради възстановяването на икономиката след тежката рецесия. По време на пика си безработицата достигна до 28 процента.", "date": "2019.06.13", "title": "Безработицата в Гърция спада, но остава \nнай-високата в Европейския съюз"}
{"url": "https://www.24chasa.bg/novini/article/7505546", "text": "Русия е обезпокоена от плановете на САЩ да разположат в Полша ескадрила от безпилотни самолети, заяви днес руският заместник-министър на външните работи Сергей Рябков, предаде ТАСС. По думите му това е \"отражение на линията за нагнетяване на напрежението\" по източния фланг на НАТО. \"Под измислени предлози се осъществяват програми, които в голяма степен имат дестабилизиращ и ескалационен характер\", каза той след заседание на комисията по външна политика към Държавната дума, предава БТА. Рябков заяви, че Русия ще отчете в своите отбранителни планове подсилването на военния контингент на САЩ в Полша, което би нанесло \"силен удар\" по един от текстовете на Основополагащия акт за отношенията между Русия и НАТО от 1997 г. Според него с този документ алиансът се ангажира да не разполага за постоянно \"значителни военни сили\" в новите страни членки. Сергей Рябков каза още, че Русия ще настоява пред САЩ да даде \"професионални\" разяснения по въпроса за евентуалното разполагане на оръжия в Космоса. Той добави, че Договорът за съкращаване на стратегическите въоръжения (New START), който изтича през 2021 г., може да бъде продължен само ако САЩ докажат, че стратегическите им носители, за които твърдят, че са преоборудвани за неядрени мисии, не могат да бъдат оборудвани наново за ядрени мисии. Вчера президентът на САЩ Доналд Тръмп обеща на полския президент Анджей Дуда, че хиляда американски войници ще бъдат разположени в Полша, припомня Ройтерс. Сергей Рябков съобщи, че в близките седмици ще посети Венецуела. Русия доставя на Венецуела оръжия, отпуска й кредити и е един от най-твърдите съюзници на режима на Николас Мадуро.", "date": "2019.06.13", "title": "Сергей Рябков: Русия е обезпокоена от засиленото военно присъствие на САЩ в Полша"}
{"url": "https://www.24chasa.bg/novini/article/7501949", "text": "Побитите камъни край Варна продължават да ни мъчат със загадката си. Според последните изследвания на ентусиасти те са ни повече, ни по-малко от За каменните стълбове има какви ли не легенди. И хайдушки, и древни, свързани с някакви неизвестни на историята титани. Каменните колони са с височина до 8 м и диаметър 2,5 м и се намират във втората в Европа пустиня след тази в Испания. Тайната е, че всъщност родната пустиня достига чак до Девня и Белослав на запад и на юг. Разположена е на 18 км западно от Варна и е разпределена на 18 малки и големи групи на площ от 7 кв. км. Представена е от варовикови колони с различна височина от 5 до 7 метра и дебелина от 0,3 до 3 метра. Камъните стърчат в пясъка и именно оттам идва името на местността. Те са кухи и запълнени с пясък, а някои от тях са разположени на етажи с обща височина от 5 м. Според сериозната наука, изповядвана от геолозите, камъните са и са категоризирани като защитена местност през 1995 г. Според последни проучвания тези колони са микробиално-карбонатни и са възникнали на дъното на древно море. На територията на Побитите камъни се намират редки растителни видове като кактус, пустинна роза, акация, флокс и др. Това е единственото находище на растението твърдолистна песъчарка в България. Преди 50 млн. години тук е съществувало море, наречено от геолозите Лютеско. С течение на времето на дъното се образували три пласта. Най-долният се състоял от сиво-жълти мергелни настройки, над него се образувал дебел слой кварцов пясък, а най-отгоре се появява варовик. След като водата се оттеглила от тези места, под влияние на атмосферните условия най-горният слой започнал да се руши. Наситената с варовик дъждовна вода прониквала в долния пласт от кварцов пясък. Така те започнали да се спояват здраво и да образуват от горе на долу големи каменни стълбове подобно на сталактитите в пещерите. Повечето от тях са кухи. Това накарало някои учени да Около тях с времето се образували каменни колони. След като растенията изгнили, останали кухините. Други смятат, че това са останки от големи скали, върху които е протичал ерозионен процес, докато трети предполагат, че са коралови образувания. Побитите камъни имат свои ярки представители, които са образи на Самотника, Малкия и Големия трон, Гъбата, Войника, Камъка на плодородието, Семейството. В последните години пустинята с тези истукани се превърна в любимо място на туристите. Някои твърдят, че то е със силна енергия и търсят доказателство в лековития извор в нея. Екскурзовод пък подучи рускините, които искат да забременеят, че прегръдката с побит камък води до зачеване. Пустинята е пълна с отровни змии, които явно добре се влияят от положителната енергия. Пръв за това, че Побитите камъни проговори писателят Георги Велев. “Стоунхендж е 100 000 пъти по-малък по размер от Побитите камъни и камъните в него са разместени, но Англия печели милиарди лири от фланелки, ключодържатели и сувенири. Побитите камъни са създадени по модела на Халколитния некропол във Варна, който съдържа най-старото математическо обработено злато в света. Тези математически знания са за числото пи (3,14). Това го има в централния фалос пред Двойната “пещера” в Централната фигура на Побитите камъни”, а числото пи го има и в други групи”, казва Велев. Самите групи са 35 на брой, като някои са могили, а други - стадиони. Пространството е около 40 км от изток на запад и около 20 км от север на юг. Всички групи от Побитите камъни са разположени по същия начин, както са разположени гробовете в Некропола. От всяка най-висока точка на Побитите камъни се вижда Халколитният некропол на Варна, твърди още Велев. “Най-внушителна група е не тази на познатата на всички Централна група, а т.нар. Дренака - по средата между Белослав и Девня, край ж.п.-линията, която е и най-високата - около 70 м. Тя представлява хълм около 1,5 км дълъг и широк в основата около 200 м. Там е и камъкът с цилиндрични дупки. 22 делено на 7 е приблизително числото пи. Всяка от тези дупки в гроба от Халколитния некропол, където има 1,5 кг златни предмети. Всички те са с математически перфектни стойности, както ги описва Христо Смоленов в своята книга за Халколитния некропол “Тайното знание на Черноморската Атлантида”. Фалосът е основна мерна единица за всяка от групите в Побитите камъни, казва асистентът на Георги Велев, варненският журналист Димитър Кунев, който от години обхожда и изследва пустинята. Той добавя, че възлова мярка е златният лакът, с който са строени пиримидите най-малко 1500 години след Халколитния некропол, а в Побитите камъни има златен лакът в доста от могилите. Велев и Кунев са установили, че Побитите камъни имат и задача Става дума за равноденствията и зимното и лятното слънцестоене. Тези 4 положения на Слънцето се следят от отвори в камъните, като повечето от тях са с формата на триъгълна пирамида, понякога дълга над 1 м. Слънцето влиза в тези дупки само в съответния кардинален “слънчев” момент - и то при изгрев или залез. Освен това камъните, които са под наклон 82 градуса, “Една от групите е “снимка” на звездното небе над Земята, където най-често във формата на елипса са показани съзвездия. А на някои от камъните има специфични математически прорези, които странно се повтарят - това означава нещо специално за звездата, която е белязана. Абсолютно комично е да се твърди, че Побитите камъни са дъно на някогашно море, особено ако се видят оразмерените математически хиляди камъни, примерно 22-та абсолютно еднакви цилиндъра от пресечения прецизно камък от Дренака”, заключават Велев и Кунев.", "date": "2019.06.13", "title": "Побитите камъни край Варна крият  тайната  на числото пи"}
{"url": "https://www.24chasa.bg/novini/article/7505568", "text": "Турция няма да се огъне пред \"ултиматуми\", заяви турският министър на външните работи, след като Съединените щати предупредиха Анкара, че ще я изключат от програмата за изтребителите Ф-35 заради сделката й с Русия за придобиване на руски зенитно-ракетни системи С-400, предадоха АП и Ройтерс. По-рано този месец стана известно, че изпълняващият длъжността министър на отбраната на САЩ Патрик Шанахан е предупредил в писмо турския военен министър Хулуси Акар, че турските пилоти, които са на обучение в американски бази за пилотиране на изтребителите бомбардировачи Ф-35, трябва да напуснат САЩ най-късно до 31 юли. САЩ и Турция спорят от месеци заради поръчаните от Турция руски системи С-400. Според Съединените щати придобиването на С-400 създава опасност за изтребителите Ф-35, каквито Турция също планира да купи. Вашингтон заяви, че Анкара не може да има и двата вида въоръжение, предава БТА. Турският външен министър Мевлют Чавушоглу повтори днес, че сделката за С-400 е вече свършен факт. \"Турция няма да се откаже от решението си чрез подобни писма\", посочи той на пресконференция с френския си колега. Чавушоглу подчерта, че никой не може да дава ултиматуми на страната му. \"Турция купи С-400, те ще бъдат доставени и разположени в Турция\", категоричен бе министърът.", "date": "2019.06.13", "title": "Чавушоглу: Няма да се огънем пред ултиматуми, сделката за С-400 вече е факт"}
{"url": "https://www.24chasa.bg/novini/article/7505579", "text": "Бюрото за защита към главния прокурор да поеме опазването на прокурори и следователи в случай на опасност, предложи Сотир Цацаров пред правната комисия в парламента, която днес приемаше отчетните доклади на ВСС, съдилищата, административните съдилища, инспектората и прокуратурата.  Той уточни, че опазването при опасност на съдиите би могло да остане към Министерство на правосъдието. Тази промяна не изисква нито лев, добави главният прокурор. Той уточни още, че върнатите дела са под 3%. Докладът на прокуратурата беше приет, както и всички останали, но между шефа на ВКС Лозан Панов и правосъдния министър Данаил Кирилов отново прехвърчаха искри по повод някои твърдения на Панов по неговия доклад.  \"Оставям написаното на отговорността на автора\", заключи Данаил Кирилов. Спорът между двамата е по повод двете тълкувателни решения на ВКС за обезщетенията и свързаното с гражданската конфискация. Зам.-шефът на правната комисия Християн Митев обяви, че ще подкрепи доклада на Панов, защото уважава съдиите, но не смятал, че този чрез документ трябва да се изразяват политически позиции.  \"Ще подкрепим доклада, защото е доклад на съдилищата и ще пропуснем, че някои тълкувателни решения създават привилегия на някои проверявани олигарси\", бе твърдението на Хамид Хамид от ДПС.  В отговор Лозан Панов каза, че от 2015 г. до момента е работил с петима министри на правосъдието. До този момент не е имало такъв, който да иска да не се приема докладът. Той упрекна Данаил Кирилов, че не прави разлика между доклада за дейността на съдилищата и този, който е за дейността на ВКС и се приема от пленума на Върховния съд.  Извън заседанието на комисията главният прокурор говори за детето, обвинено в тероризъм. По думите му той не е терорист и подобно нещо може да се случи във всяко едно семейство. ", "date": "2019.06.13", "title": "Цацаров предлага бюрото за защита да пази прокурори и следователи при заплаха"}
{"url": "https://www.24chasa.bg/novini/article/7505596", "text": "Автобус с граждани от територията на Косово, който пътувал за Словения, е бил замерян с тежки предмети край Белград, съобщи прищинският портал \"Газета експрес\", цитиран от Танюг, предаде БТА. Все още не е известно дали има пострадали хора. По време на снощния инцидент е било счупено стъклото на автобуса. В министерството на външните работи на Косово заявиха, че става дума за \"политически мотивирано нападение\". Министерството отново призова гражданите от територията на Косово да избягват да пътуват през Сърбия, пише \"Газета експрес\".", "date": "2019.06.13", "title": "Автобус с косовари бе замерян с тежки предмети край Белград"}
{"url": "https://www.24chasa.bg/novini/article/7505606", "text": "Директорът на ОД МВР Монтана ст. комисар Пламен Томов връчи ключовете на 4 нови патрулни автомобила на зам.началника на РУ Лом гл. инспектор Георги Петков. Новите автомобили „Шкода Рапид” ще бъдат използвани от служителите от патрулно-постова дейност за охрана на обществения ред и пътния контрол на територията на Районното управление в крайдунавския град. Всички автомобили са оборудвани с радиостанции за постоянна връзка с оперативните дежурни части. За изпълнение на служебната си дейност РУ Лом е получило за последен път през 2011 г. нови автомобили. Четирите автомобила са от 203-те нови коли, връчени в столицата в навечерието на 140-годишнината от създаването на МВР, в присъствието на министър – председателя Бойко Борисов от министър Маринов. Доставката е от общо 346 автомобила, като част от тях вече работят на територията на страната. Колите са закупени изцяло със средства на МВР, отпуснати с решение на Министерския съвет. Новата техника е разпределена по областни дирекции на МВР, които са във вътрешността на страната, и на жандармерийските подразделения, които не попадат в програмата за отпусната финансова помощ на ЕС за пограничните райони.", "date": "2019.06.13", "title": "С нови патрулки е ломската полиция от днес"}
{"url": "https://www.24chasa.bg/novini/article/7505604", "text": "Дипломат номер едно на ЕС Федерика Могерини призова днес да се избегнат всякакви провокации в района на Оманския залив. Апелът беше отправен след инцидента край бреговете на Иран, където два петролни танкера станаха мишена на атаки, предаде Франс прес. \"Регионът няма нужда от нови поводи за дестабилизация и напрежение и затова върховният представител на ЕС за външната политика и сигурността подновява призива си за максимална сдържаност и избягване на всякаква провокация\", заяви говорителката на Могерини - Мая Кочиянчич. Тя допълни, че ЕС събира информации за този инцидент, предава БТА. Белият дом съобщи, че президентът на САЩ Доналд Тръмп е бил информиран за атаката по кораби в Оманския залив и САЩ продължават да оценяват ситуацията, предаде Ройтерс. По повод атаките в Оманския залив говорител на британския премиер Тереза Мей каза, че Великобритания призовава спешно да се установи какво точно се е случило, предаде Ройтерс. Говорителка на британското правителство каза, че Лондон е дълбоко обезпокоен от информациите за експлозии и пожари на плавателните съдове в Оманския залив. Френското външно министерство призова за сдържаност и деескалация на напрежението в региона на Оманския залив и припомни, че Франция защитава принципа на свобода на корабоплаването, предаде Ройтерс. Германският външен министър Хайко Маас заяви, че атаките по танкерите в Оманския залив са много обезпокояващи и има риск да доведат до ескалация на напрежението в региона, предаде Ройтерс. Според руския заместник-външен министър Сергей Рябков инцидентът в Оманския залив отразява крайно изострената ситуация в региона, предаде ТАСС. Той обаче призова да не се правят прибързани изводи за случилото се и каза, че инцидентът не трябва да се използва за антиирански настроения. Засегнатите танкери са два. Първият е \"Кокука кърейджъс\" (Kokuka Courageous), регистриран в Панама. Японският му собственик Кокука Сангьо каза, че корабът е атакуван на два пъти в рамките на три часа, преди екипажът да бъде евакуиран. Пробит е корпусът на кораба над ватерлинията. Избухнал е пожар в машинното отделение. Корабът е превозвал метан от Саудитска Арабия за Сингапур, припомня Ройтерс. Вторият плавателен съд е \"Фронт олтеър\" (Front Altair), плаващ по флага на Маршаловите острови. За него се предполага, че е бил поразен от торпедо около 4 ч. по Гринуич, казва тайванската рафинерия Си Пи Си Корпорейшън, която е наела танкера. Той е превозвал 75 000 тона нафта от Обединените арабски емирства до Тайван. Сред атаката на борда е избухнал пожар. Иранската агенция ИРНА каза, че корабът е потънал, но норвежкият му собственик, компанията Фронтлайн отрече твърдението. На двата танкера е имало общо 44 моряци, които са били евакуирани. Руските власти казаха, че сред тях има 12 руснаци, предадоха световните агенции. ДПА и Ройтерс уточняват, че 11 от руснаците са били на норвежкия кораб, на който е имало и един грузинец и 11 филипинци. Това е втори подобен инцидент за един месец в този стратегически морски коридор. Той става в момент на засилено напрежение между Техеран и Вашингтон. Вашингтон обвини Техеран, че стои зад първия инцидент. Новият инцидент съвпада и с визитата в Иран на японския премиер Шиндзо Абе.", "date": "2019.06.13", "title": "Реакции на ЕС, САЩ, Великобритания, \nГермания, Франция и Русия на атаките в Оманския залив"}
{"url": "https://www.24chasa.bg/novini/article/7505612", "text": "Американски учени оповестиха, че са създали нова техника за генно редактиране, която избягва необходимостта да се изреже част от ДНК, коригирайки по този начин дефект на използваните понастоящем методи, който е свързан с поява на нежелани мутации в генома, предаде Франс прес, цитирана от БТА.  \"Новата техника функционира по-скоро като молекулярно лепило, отколкото като молекулярни ножици\", поясниха авторите на изследването от Колумбийския университет в Ню Йорк. Разработен през 2012 г. и впоследствие използван в хиляди лаборатории в целия свят, методът Crispr/Cas9 революционизира генното редактиране. Той позволява да се модифицира по прецизен, бърз и евтин начин част от генома, за да се отстрани предизвикващ заболяване мутирал ген или растение да стане по-резистентно към болести. Методът, вдъхновен от механизъм, който е открит в бактерии, се изразява в това да се изреже част от ДНК на точно определено място с помощта на ензим. Затова е наречен молекулярни ножици. Впоследствие той отключва механизми за самовъзстановяване на клетките. Този възстановителен процес обаче може да доведе до грешки, създавайки неумишлени промени в генома. Резултатите от изследване, които бяха публикувани миналата година, показаха, че въпросните неочаквани мутации са значими, чести и досега са били подценявани. \"Новата техника преодолява тези пречки, като функционира по друг начин\", поясни ръководителят на екипа, биохимикът Самюъл Стърнбърг. Учените са изследвали свойствата на т.нар. скачащи гени - фрагменти ДНК, които могат да се преместват от едно място на друго върху хромозомите и да се реплицират. \"Скачащите гени\" притежават всички нужни химични свойства, за да проникнат в участъци на ДНК\", отбеляза ученият.", "date": "2019.06.13", "title": "Нова техника за генно редактиране избягва \nнежеланите мутации"}
{"url": "https://www.24chasa.bg/novini/article/7505626", "text": "Експерти на Министерство на земеделието, храните и горите и Държавен фонд „Земеделие“ извършиха проверка на проектно предложение в Нови пазар, съобщиха от пресцентъра на земеделското министерство. Исканата финансова помощ е за преустройство на съществуваща сграда в къща за гости и ресторант, както и изграждане на детски кът. Общият размер на субсидията е 165 152 лв. Проектът е одобрен от Местната инициативна група \"Каспичан-Нови пазар\" и предстои да се разгледа от ДФ „Земеделие“. Съвместните проверки на експертите от двете институции имат за цел да удостоверят съответствието между подадения проект и инвестиционното намерение на кандидата. Собственичката на обекта обясни, че къщата е построена със собствени средства и не се е използвала. Тя посочи, че на първия етаж е предвидено да има кухня, складово помещение, ресторант и остъклен детски кът на двора. На втория етаж е предвидено да има 5 стаи за настаняване с общ капацитет от 10 места. В резултат от днешната проверка се установи, че на терена има съществуващ обект, който не се ползва от кандидата за лични нужди. Резултатът от проверката ще бъде предаден с доклад на ДФЗ, който ще разгледа проектното предложение за допустимост и одобрение. Предстои да бъдат проверени още 2 от общо 14 проекта, кандидатствали за развитие на туристически дейности.", "date": "2019.06.13", "title": "Експерти провериха обект, предложен за къща за гости в Нови пазар"}
{"url": "https://www.24chasa.bg/novini/article/7505617", "text": "Бившият премиер и лидер на ВМРО-ДПМНЕ Любчо Георгиевски припомни пред Плусинфо, че революционерът Гоце Делчев е бил директор и учител в българското училище в Щип. \"Гоце Делчев е бил учител и директор в българското училище в Щип. Тогава нямаше македонски училища, имаше сръбски, гръцки, български, защо Гоце Делчев е избрал да бъде директор в българското училище? И не само Гоце Делчев - Дамян Груев, Гьорче Петров, Никола Карев, Пере Тошев, всички те са били учители в българските училища в Република Северна Македония. Бягаме от някои неща, които са ясни като две и две ...” - каза Георгиевски, предаде Канал 3. Преди няколко дни по повод отказа да се чества съвместно Гоце Делчев на 7 октомври, българският външен министър Екатерина Захариева заяви, че датата поражда полемики. Тя бележи годишнина, в която комунистическа България предава на Скопие тленните останки на революционера. Според Захариева това е едно от най-големите предателства срещу България.", "date": "2019.06.13", "title": "Бивш македонски премиер: Гоце Делчев е бил директор на българско училище"}
{"url": "https://www.24chasa.bg/novini/article/7505526", "text": "Дванайсет моряци от Русия са били на борда на  Всички са евакуирани на сушата, никой не е пострадал. Това съобщи Руският профсъюз на моряците, цитиран от ТАСС. \"Дванайсет души (руснаци), всички са евакуирани на сушата, никой не е пострадал\", заяви говорителка на профсъюза. Тя не уточни на борда на кой от корабите са били моряците, предава БТА. По-рано иранският телевизионен канал \"Прес ти ви\" съобщи, че два петролни танкера в залива са били нападнати. В района, където се намирали съдовете, се чули взривове. Морски пристанища в Пакистан и Оман получили сигнали за бедствие от екипажите. Арабски медии отбелязват, че съдовете са били подложени на торпедна атака. Иранските спасителни служби спасиха от горящите съдове 44 моряци. Единият съд е собственост на японската транспортна компания \"Кунихана сангьо\", а вторият - на норвежката \"Фронтлайн\".", "date": "2019.06.13", "title": "12 руски моряци били на борда на единия от танкерите, атакувани в Оманския залив"}
{"url": "https://www.24chasa.bg/novini/article/7505518", "text": "Съветът на Европейския съюз (обединяващ представители на държавите членки) прие Директива за равновесието между професионалния и личния живот на родителите и хората, полагащи грижи, предаде пресслужбата на институцията. Целта е да се увеличи участието на жените на пазара на труда и използването на отпуск по семейни причини и гъвкави схеми на работа. Новият законодателен акт предвижда също така възможности работниците да получават отпуск за грижи за роднини, които се нуждаят от подкрепа. Това означава, че родителите и хората, полагащи грижи, ще могат по-добре да съвместяват професионалния и личния си живот, а предприятията ще се възползват от по-мотивирани работници, се казва в съобщението. * отпуск по бащинство - бащата или вторият родител ще може да ползва най-малко 10 работни дни отпуск около момента на раждане на дете, които се заплащат в размер, равностоен на определения в момента на равнището на ЕС размер на отпуска по майчинство. Правото на отпуск по бащинство не подлежи на изискване за натрупан стаж. Заплащането му обаче може да бъде обвързано с изискване за шест месеца натрупан стаж. Държавите членки с по-щедри системи за родителски отпуск ще могат да запазят настоящите си национални разпоредби * родителски отпуск - индивидуално право на 4 месеца родителски отпуск, от които 2 месеца са непрехвърляеми между родителите и са платени. Равнището на заплащане и възрастовата граница на детето ще бъдат определени от държавите членки * отпуск за хора, полагащи грижи - нова концепция на равнище ЕС за работещи, които полагат грижи за роднини, нуждаещи се от грижи или помощ поради сериозни здравословни причини. Хората, полагащи грижи, ще могат да ползват 5 работни дни годишно. Държавите членки могат да използват различен референтен период, могат да дават отпуск за всеки случай поотделно и могат да въвеждат допълнителни условия за упражняването на това право * гъвкави схеми на работа - правото на родителите да ползват тези схеми беше разширено, за да обхване и работещите хора, полагащи грижи. В България бащите имат право на 14 календарни дни платен отпуск от датата на раждане. След навършване на 6 месеца на детето бащата може да поеме грижата и съответно паричното обезщетение от майката за остатъка до 410 дни.", "date": "2019.06.13", "title": "ЕС окончателно прие: Бащите поне с 10 дни отпуск около раждането"}
{"url": "https://www.24chasa.bg/novini/article/7505523", "text": "По информация на посолствата на България в Иран и Катар няма данни за български граждани, които да са част от екипажите на  , съобщиха от пресцентъра на външното ни министерство. Всички членове на екипажите са били евакуирани, има данни за един леко пострадал. Дипломатическата мисия на България в Техеран, както и посолството ни в Доха, акредитирано и за Оман, са в контакт с местните власти по случая. При необходимост българските граждани могат да потърсят съдействие в посолството ни в Иран – на тел. +98 21 88 77 56 62 и в посолството ни в Катар – на телефон +974 44 12 00 23.", "date": "2019.06.13", "title": "Няма данни за българи в екипажите на атакуваните в Оманския залив танкери"}
{"url": "https://www.24chasa.bg/novini/article/7505522", "text": "Присъда от 12 години и 8 месеца затвор получи пастирът Живко Костов Запрянов, който закла жена си на нивата край харманлийското село Браница. 34-годишният мъж е признат за виновен в предумишлено убийство, извършено по особено мъчителен и жесток начин, става ясно от решението на Окръжния съд в Хасково. Кървавата драма се разиграла на 2 май по обяд, пред очите на двама земеделски стопани и 8-годишното дете на жертвата. Запрянов и 27-годишната Боряна Иванова живеели на семейни начала. Предната вечер двамата се скарали, тъй като Живко се напил и искал пари от убитата, които тя получила от земеделския си труд. Боряна се изнесла от жилището им и отишла да спи у нейна приятелка. На следващия ден отишла на нивата, а Живко и синът й я посетили. Тогава възникнал скандал и мъжът я намушкал 13 пъти с нож, става ясно от съдебно-медицинската експертиза. В резултат на пробожданията, младата жена издъхнала. Делото за убийството е преминало по съкратената процедура и Запрянов е признал всички факти и обстоятелства в обвинителния акт. Присъдата на Окръжния съд в Хасково подлежи на обжалване пред Апелативния в Пловдив.", "date": "2019.06.13", "title": "12 г. и 8 м. затвор за пастир, убил жена си"}
{"url": "https://www.24chasa.bg/novini/article/7505262", "text": "Служители на ГДБОП нахлуха в офисите на бургаската кабелна телевизия RN и иззеха техника по сигнал за излъчване на програми без платени авторски права. Акцията започна от сутринта и изнанеда служителите на медията, докато подготвяха новините си, а собственика на медията бе извън града. След нея офисът й бе запечатан и телевизията спря. Акцията е била под наблюдението на районен прокурор с участието на отдел \"Киберсигурност\" към ГДБОП и с логистичната подкрепа на Европол, НАП и Комисята за регулиране на съобщенията, съобщи зам. апелативният прокурор Йовита Григорова. За нередностите в медията държавното обвинение получило сигнали от две национални телевизии и физически лица и в края на 2018 г. образувало досъдебно производство за извършено престъпление от общ харектер по чл. 172 а ал. 1 от НК против интелектуалната собственост. Според прокурор Григорова имало налице доказателства за нанесени щетите от излъчването без авторски права за милиони левове. Служителите на ГДБОП претърсили централния офис на RN и абонатна станция, откъдето иззели техника, писмени документи и компютърна конфигурация, които имат отношение към делото. Става въпрос за излъчване през мобилно приложение на две дружества на телевизията на множество чужди обекти на авторски и сродни права и тв програми без необходимото по закон съгласие на притежателя на това право, обясни зам. апалативният прокурор. Според собственика на телевизията Георги Стоянов, който \"24 часа\" откри в Ловеч на конференция на електронните и кабелни оператори, става въпрос за подадени сигнали от бТВ и Нова. \"Двете телевизии са регистрирани като \"масткери\" към СЕМ, което означава задължително разпространение по всички платформи. Самият факт, че \"задължава\", означава, че това е безплатно, иначе никой не може да ни принуди да излъчваме срещу заплащане. Утре някой може да поиска 100 млн. лв.\", бе коментарът на Георги Стоянов. Преди това пред \"24 часа\" той разви тезата, че акцията била в услуга на големите телекомуникационни оператори. \"Кой има интерес да бъдат затворени малките телевизии и къде ще се отидат след това абонатите им?\", задава риторични въпроси Стоянов. Според него те ще се пренасочат към големите оператори, които са се обединили в организацията Тера про, чийто председател е Велизар Соколов. Стоянов подозира, че и тя е пратила подвеждащ сигнал до държавните служби, че кабеларките укриват абонати и не плащат авторски права. Това обаче не било вярно и оспори твърдението на Соколов, че абонатите им били 500 хил. в цялата страна. \"По чисто демографски причини няма как да са толкова, общо на всички абонатите да са 200-250 хил.\", добави Стоянов. И добави, че \"Тера про\" и ГДБОП имали договор за сътрудничество, който обаче бил разтрогнат от Върховния административен съд. ", "date": "2019.06.13", "title": "Акцията на ГДБОП в бургаска телевизия била по сигнал на 2 национални тв (Видео)"}
{"url": "https://www.24chasa.bg/novini/article/7505259", "text": "По време на предизборна обиколка в Айова тази седмица Джо Байдън спомена, че семейството му наскоро е вечеряло със семейството на бившия президент Барак Обама. На събитие за набиране на средства в Хюстън Байдън се пошегува за прословутата ругатня, която изтърси, когато поздравяваше Обама за победата му в здравеопазването. А наскоро Байдън пусна в Туитър снимка на гривна на приятелството между Джо и Барак. Посланието е ясно: Байдън наистина иска да се знае, че все още е приятел с Обама. Той разчита, че като примамва демократите с носталгия по годините на Обама, може да помогне за възстановяване на разнородната национална коалиция, която два пъти изведе Обама до победа. Досега Обама не е подкрепил никой от двете дузини демократи, включили се в кандидат-президентската надпревара, а съветниците на Байдън настояват, че кандидатурата му за 2020 г. си е само негова. Но засега Обама играе звездна роля в посланието на Байдън. \"Това е стратегия за номиниране и тя съдържа доста ползи\", каза главният политически стратег на Обама Дейвид Акселрод за честото споменаване на Обама от Байдън. \"Фактът, че той има подкрепата на Обама, е от особено значение за афроамериканските избиратели. А аз мисля, че ако той получи номинацията, именно това ще е причината.\" Седем седмици след като започна своята кампания, 76-годишният Байдън води в многолюдната надпревара за президентската кандидатура на своята партия буквално във всяка важна демографска група, включително афроамериканците, които играят решаваща роля в процеса на номиниране. Някои видни демократи смятат, че това може да се дължи на връзката на Байдън с първия чернокож президент на страната. Но някои скептици смятат, че първоначалният успех на Байдън просто е резултат от неговата известност и ще се срине, когато той бъде подложен на по-критична проверка. \"Той приема, че свързването му с Барак Обама ще му донесе коалицията на Барак Обама - многорасова коалиция\", каза Ейми Алисън, основателка на националната мрежа \"Тя, народът\", съсредоточена върху непринадлежащите към бялата раса жени. \"Това просто не работи.\" В Южна Каролина, където афроамериканците доминират на първите първични избори на юг, щатската депутатка Гилда Коб-Хънтър каза, че свързването на Байдън с Обама може да бъде сполучливо за спечелване на по-старите афроамерикански избиратели. Но ще е нужно доста повече, за да изпъкнеш сред множество талантливи кандидати на демократите в дългосрочен план, каза тя. \"Ако това е цялата му игра, той ще трябва да се постарае повече\", каза Коб-Хънтър, която е президент на Националното събрание на чернокожите щатски законодатели. Нина Търнър, съпредседател на кандидат-президентската кампания на сенатора от Върмонт Бърни Сандърс, каза, че е обидно да се мисли, че чернокожите избиратели биха подкрепили Байдън само заради свързването му с Обама. \"Избирателите заслужават повече от това\", каза Търнър, която е афроамериканка. \"Още не съм чула някой да казва, че ще гласува за някого заради отношения, които е имал с Барак Обама. Тази представа най-малкото е обидна\", каза тя. \"Въпросът е какво ще направиш за чернокожата общност, когато имаш властта и се изправиш срещу една своеволна Републиканска партия.\" Въпреки че засега не е подкрепил никой кандидат, Обама направи изявление чрез своя говорителка за включването на Байдън в кампанията, като отбеляза, че \"президентът Обама отдавна казва, че избирането на Джо Байдън за негов кандидат за вицепрезидент през 2008 г. е било едно от най-добрите решения, които е вземал някога\". Това е реклама от популярния бивш президент, с която не може да се похвали никой друг кандидат. По същия начин никой друг кандидат не може да претендира, че е изпълнявал деликатни управленски функции като администрирането на закона за американското възстановяване и реинвестиране на стойност близо 800 милиарда долара, на който се приписваше заслугата за създаването на милиони работни места във време, когато икономиката на САЩ беше в криза. \"Бях горд да работя заедно с него по закона за възстановяването, който според мен и според много икономисти ни предпази от навлизане в депресия\", заяви Байдън пред публиката в Девънпорт, предизвиквайки бурни аплодисменти. Екипът на Байдън намеква, че посланието му съвсем не е свързано само с Обама. Всъщност Байдън оповести през последните седмици подробни политически предписания за образованието и околната среда. Той също така очертава своя обосновка за кандидатурата си, която се съсредоточава върху засилването на възгледите за превъзходството на бялата раса и омразата при управлението на президента Доналд Тръмп. Все пак съветниците на Байдън казват, че той не може да пренебрегне опита си в Белия дом, който му помага да изпъкне сред доста по-неопитните кандидати, участващи в надпреварата за президентската номинация на демократите. Байдън говори пред всяка публика за своята работа като вицепрезидент и за отношенията си, защото \"това е важна част от неговата личност\", каза съветничката на Байдън Анита Дън, работила също така за Обама по-рано. \"Тези отношения бяха наистина близки и продължават. Те определено все още поддържат връзка\", добави Дън и отбеляза, че те са споделяли \"осем години, изпълнени с постижения, осем години, изпълнени с битки, за да направят това, което е правилно за американския народ, осем години, изпълнени с общи ценности\". Социологът на Байдън Джон Анзалоун отбеляза, че Байдън и Обама имат някои общи големи постижения, но каза: \"Важно е, че от първия ден Джо Байдън представя свое виждане, своя мотивация за включване в надпреварата, защо се кандидатира и какво иска да направи.\" \"Тази кандидатура е изцяло на Джо Байдън\", каза Анзалоун. В Айова във вторник вечерта Байдън говореше за успехите, които е споделял с Обама, включително спасителния пакет, предпазил американската автомобилна промишленост от финансов крах. В този ден той получи най-големи аплодисменти, когато сравни характера на Обама с този на Тръмп. \"Барак Обама беше президент, притежаващ изключителен характер и благоприличие\", каза Байдън, а стотици демократи станаха на крака. \"За осем години нямаше нито един намек за скандал.\" /БТА/", "date": "2019.06.13", "title": "Обама играе звездна роля в кандидат-президентската кампания на Джо Байдън"}
{"url": "https://www.24chasa.bg/novini/article/7505270", "text": "Медицински сестри, лекари и пациенти от Видин, Козлодуй, Враца, Брегово, Макреш и Дунавци протестираха днес пред входа на видинската болница с искане за цялостна промяна в системата на здравеопазването. Протестът им подкрепи омбудсманът Мая Манолова, която пристигна по-рано през деня във Видин с влак от столицата. \"Медицинските сестри освен достойно възнаграждение искат и промяна и решаване на проблемите в здравната система. Това е важно и за лекарите и за управляващите в здравната система и за всички граждани. Затова всеки честен човек трябва да подкрепи този протест\", каза пред протестиращите Манолова. Според нея протестиращите медицински сестри са по-отговорни от министъра на здравеопазването, защото продължават да работят за 590 лева заплата. От днес медицински сестри, лаборанти и рехабилитатори започнаха ефективни едночасови протести във видинската болница, които ще продължат до 20 юни. Причината за недоволството им са неизпълнените искания за достойни условия на труд и заплащане. \"Протестите ни ще продължат до 20 юни и ако дотогава не бъдат изпълнени нашите искания ще подадем колективна оставка\", каза на протеста Диана Богомилова, председател на дружеството за здравни грижи във Видин. Тя посочи, че на общо събрание във видинската болница е съобщено от изпълнителния директор, че има преведени 250 000 лева на болницата от МЗ, но тези пари са за дейности. Медицинските сестри настояват още за спазване на колективният трудов договор и възнаграждение от две минимални работни заплати.", "date": "2019.06.13", "title": "Манолова подкрепи във Видин протест на медицински сестри, лекари и пациенти"}
{"url": "https://www.24chasa.bg/novini/article/7505266", "text": "Индийската организация за космически изследвания (ИСРО) обяви мисии за изследване на Слънцето и Венера, съобщи ДПА. Планиран е и пилотиран полет през декември 2021 г., каза на брифинг председателят на ИСРО К. Сиван. Втората индийска лунна мисия \"Чандраян 2\" би трябвало да бъде изстреляна на 15 юли. Задачата й е да бъде спуснат роувър на лунната повърхност. Кацането е насрочено за 6 или 7 септември, каза Сиван. \"Ще кацнем на място, където никой преди това не е бил . . . Очакваме много научна информация от тази мисия\" - добави Сиван, цитиран от БТА. Планирано е апаратът \"Адитя - Ел1\", който ще изследва Слънцето, да бъде изстрелян през първата половина на 2020 г. Спътникът ще застане в либрационната точка 1 близо до Слънцето, на орбита подобна на земната, за да изследва короната на звездата ни. Мисията към Венера е планирана за след две до три години. \"Венера е с много висока температура и повечето мисии дотам се провалят. Ние искаме да успеем\" - каза Сиван. Пилотираната мисия \"Гаганян\" е планирана за декември 2021 г. Преди това ще бъдат изстреляни два непилотирани апарата със същата конфигурация модули и ракети.", "date": "2019.06.13", "title": "Индия обяви мисии до Слънцето и Венера: Ще кацнем на място, където никой не е бил"}
{"url": "https://www.24chasa.bg/novini/article/7505268", "text": "Уважаеми г-н Зюмбюлев, На 10.06.2019 г. в онлайн изданието на оглавяваната от Вас медия, излезе коментарен материал, относно нашумелия напоследък проблем с държавното финансиране на политическите партии, имащи право на такова, със заглавие –  В него, авторът Виктор Иванов прави редица манипулативни и откровено обидни внушения, както спрямо мен лично, така и спрямо представляваната от мен партия „Възраждане”. Считам, че написаното от него, нарушава грубо съответните разпоредби, както на Етичния кодекс на българските журналисти, така и на приложимото законодателство. От фактологична страна, в цитирания материал се съдържат следните няколко неверни, в недостатъчна степен проверени и откровено сугестивни твърдения: 1. Авторът се опитва да внуши, че аз като председател на Възраждане, едва ли не разполагам еднолично с получаваните от партията, която представлявам държавни средства и дори се облагодетелствам от тях лично. Буквалният цитат е следният: „Та с малко крещене срещу мигранти, истанбулски конвенции, турци, роми и продажни политици Костадинов вече е наполовина милионер. В левове, не в копейки“. Това е не просто невярно, а подсъдно. Дава ли си сметка, в какво точно ме обвинява този ваш служител. Нарича се „длъжностно присвояване“. Откровено казано, сериозно ще си помисля по въпроса, дали да не му дам възможност да докаже тези си обвинения в съдебна зала. Извън това, съм длъжен да поясня и опровергая следните твърдения: Първо, аз или представляваната от мен партия, никога не сме организирали или участвали в мероприятия насочени срещу турци, цигани или срещу която и да било отделна етническа група. Срещу мигранти, джендъри и продажни политици – да, участвали сме! Може би това именно притеснява авторът Иванов. Второ, няма как да съм станал наполовина милионер, както некоректно твърди вашият служител, тъй като всички средства от държавната субсидия постъпват по сметка на партията, открита специално за нейните нужди и обслужването на предизборните ни кампании. Да имат такава сметка е императивно залегнало в Изборния кодекс задължение на всички партии, участващи в избори. Парите постъпващи по нея са обект на строг контрол от страна на Сметната палата, която за последните две години е осъществила 2 пълни и подробни одита на Възраждане и никога досега не е откривала нещо нередно. 2. Авторът пише, че представляваната от мен партия, видно от годишния финансов отчет, подаден пред Сметната палата няма никакви разходи, което поставено в контекста на цялостното му внушение, било едва ли не съмнително. Да, Възраждане няма перо „разходи“ за собствена дейност, защото цялата активност, която развива се осъществява от доброволци, които не получават заплащане за това. Никой в нашата партия не получава заплата работата си, включително и аз като председател. Също така нямаме служебни коли, секретарки или платени пиари. Не ползваме командировъчни, нито пък имаме ведомост „служебни разходи“. Всички харчове, които правим за партията, си ги плащаме сами. От собствения си джоб. 3. Виктор Иванов, цитирайки данните от ГФО-то на Възраждане за 2018 г., в частта им за натрупаната сума по сметката на партията, в размер на 532 000 лева към края на 2018 г., извежда безумното и нямащо никакъв досег с реалността и нормалната човешка и правна логика заключение, че ние всъщност не даряваме субсидията си. Тук се налагат, няколко пояснения от наша страна. Първо, още през 2017 г., по време на кампанията за парламентарните избори, обещахме, че ако получим право на държавно финансиране, ще даряваме средствата за каузи като борбата с демографската катастрофа и ниската раждаемост, от които държавата се е оттеглила напълно или поне силно е занемарила. Така и стана. Към настоящия момент Възраждане е един от най-големите дарители в България, а благодарение на нашата намеса, от 2017 г. досега са се родили десетки български деца. Всичко това е документално доказуемо и можем да представим десетки договори, извлечения от банковата сметка на партията за движението по нея, платежни нареждания и други относими по темата разходни документи. Второ, за да можем да дарим парите, които ни се следват по закон, първо трябва да ги получим. В този смисъл, за да бъде дадено лице (юридическо или физическо) дарител, същото трябва да разполага с парите, които дарява. Иначе, просто няма как да се случи. Що се отнася до това, че задържаме парите в сметката на партията, преди да ги дарим, обяснението е просто. Преди да дарим, каквато и да е сума, на когото и да било, за каквото и да било, има правно-техническа процедура, която изисква определено време. Като например, изготвяне на договори, приложения, представяне на допълнителна и съпътстваща информация от страна на желаещите някаква помощ, както и много строга проверка от наша страна по отношение на евентуалните лица, които ще получат дарението. Кои са те, за какво се борят, каузата им реална ли е или фиктивна и много други. Това е нещо, което ние принципно не сме длъжни да правим, но въпреки това вършим, именно защото сме отговорни към разходването на публични средства, за разлика от всички останали. Това са накратко манипулативните и неверни твърдения и пасажи от цитираната по-горе статия. Сигурен съм, че ще постъпите коректно и ще публикувате правото ми на отговор. Въпреки това, съм длъжен да Ви предупредя, че ако Вашата медия откаже да разпространи отговора ми в тридневен срок, ще се обърна с официална жалба към Комисията по журналистическа етика, функционираща към Националния съвет за журналистическа етика, както и към компетентния български съд. С уважение: Костадин Костадинов,  председател на ПП „Възраждане”", "date": "2019.06.13", "title": "Право на отговор: ПП „Възраждане” не е участвала в прояви срещу турци и цигани, а срещу мигранти, джендъри и продажни политици"}
{"url": "https://www.24chasa.bg/novini/article/7505313", "text": "Бившият британски външен министър Борис Джонсън получи днес най-много гласове на първия кръг на изборите за нов лидер на Консервативната партия на мястото на министър-председателя Тереза Мей, предадоха световните агенции. В гласуването участваха 313 консервативни депутати. Джонсън, който беше лицето на официалната кампания за Брекзит на референдума през 2016 г., получи 114 гласа, следван от външния министър Джереми Хънт с 43 гласа, министъра на околната среда Майкъл Гоув с 37 гласа, бившия министър за Брекзит Доминик Рааб с 27 гласа и вътрешния министър Саджид Джавид с 23 гласа. Кандидатите Мат Ханкок и Рори Стюарт получиха съответно 20 и 19 гласа, предаде БТА. От надпреварата отпадат Андреа Ледсъм, Марк Харпър и Естър Маквей, получили съответно 11, 10 и 9 гласа. Изискването беше на първия тур да се съберат най-малко 17 гласа. След гласуването Джонсън благодари за получената подкрепа. \"Доволен съм, че спечелих първото гласуване, но ни предстои още дълъг път\", каза той. Вторият кръг ще бъде на 18 юни. Следващи гласувания са предвидени на 19 и 20 юни. Гласуването ще продължава, докато останат двама претенденти за поста на Мей. Измежду тях ще избират всички членове на Консервативната партия (около 160 000 души) с гласуване по пощата. Победителят ще бъде обявен в седмицата, започваща от 22 юли. Той ще бъде и следващият британски премиер. Джонсън започна вчера официалната си кампания за лидерския пост, като обеща да изведе Великобритания от Европейския съюз на 31 октомври и предупреди, че \"отлагането означава поражение\". \"След три години и два пропуснати крайни срока ние трябва да напуснем ЕС на 31 октомври\", каза той, като добави, че \"не се стреми към излизане без сделка\". Джонсън печели подкрепата на голяма част от консерваторите и твърди, че само той може да спаси разединената партия, като осигури Брекзит. Три години след референдума, на който британците гласуваха с 52 на 48 процента за излизане от ЕС, Великобритания върви към възможна криза заради Брекзит, тъй като повечето кандидати за поста на Мей са готови за напускане без сделка на 31 октомври. Британският парламент обаче показва, че ще се опита да осуети Брекзит без сделка, отбелязва Ройтерс.", "date": "2019.06.13", "title": "Борис Джонсън води на първия кръг на изборите за поста на Мей"}
{"url": "https://www.24chasa.bg/novini/article/7505282", "text": "Реакциите сред обществеността в България и Северна Македония не стихват след отказа на българската страна да приеме 7 октомври като обща дата за честване на Гоце Делчев, пише скопският вестник \"Слободен печат\". Академик Драги Георгиев, който е начело на македонския експертен екип в смесената комисия по историята между България и Северна Македония, заяви за вестника, че независимо от реакциите в двете държави пространство за компромис със сигурност съществува, предава БТА. Не е изключено това да бъде 4 май, денят на гибелта на Гоце Делчев, дата, която и двете държави отбелязваха поотделно и досега, предлага той. Неприемането на нашето предложение 7 октомври да бъде дата за съвместно честване е само една фаза от преговорите между двете комисии. Аргументите от българска страна са много политизирани, тъй като те смятат за комунистически и предателски спрямо българските национални интереси следвоенния период, когато България доброволно предаде тленните останки на Гоце Делчев на Македония, посочва Георгиев. Според него разговорите за честването на делото на Гоце Делчев не са прекратени, напротив, те продължават. Ние трябва повече да се концентрираме върху това защо днес е важен Гоце Делчев за нас и за тях. Защо ние го честваме, защо те го честват и да намерим решение. Всяко налагане на особено становище от която и да било страна и чувство на триумф на единия над другия, това, че един е победил другия, е абсолютно деструктивно за работата на комисиите, заявява за \"Слободен печат\" академик Георгиев. Същевременно Любчо Георгиевски, един от основателите на ВМРО-ДПМНЕ, заяви, че революционерът, за когото България спори съв Северна Македония, е бил директор и учител в българско училище в Щип, съобщава сайтът Магазин.мк. \"Гоце Делчев беше учител и директор на българското училище в Щип. Тогава нямаше македонски училища, имаше сръбски, гръцки, български\", каза Георгиевски, като добави, че освен него учители в български училища в Македония са били и Дамян Груев, Гьорче Петров, Никола Карев, Пере Тошев. \"Ние сами бягаме от някои работи, които са ясни като две и две\", заяви още той вчера. Магазин.мк напомня изказването от последните дни на министъра на външните работи на България Екатерина Захариева, която обясни, че Гоце Делчев е българин, както сам е казвал за своята националност и както го е написал десетина пъти. Захариева посочи, че датата 7 октомври, която отбелязва годишнината, когато България предава на Македония останките на революционера, е съвсем неприемлива за нея, тъй като се свързва с Коминтерна и Тито, отбелязва още изданието. Според министъра на външните работи на България предаването на костите на Гоце Делчев е едно от най-големите предателства към България, пише Магазин.мк.", "date": "2019.06.13", "title": "Македонски академик: Съвместно честване на Гоце Делчев с България е възможно"}
{"url": "https://www.24chasa.bg/novini/article/7505347", "text": "Вишеградската група няма общ кандидат за председател на Европейската комисия, каза днес чешкият министър-председател Андрей Бабиш след среща в Будапеща със своите колеги от Унгария, Полша и Словакия, предаде Ройтерс. \"Ние нямаме кандидат за ръководител на Европейската комисия\", заяви Бабиш пред репортери на брифинг, предаван по чешката телевизия. \"Важното за нас е да изберем най-добрия кандидат за всички, затова Вишеградската четворка не възнамерява да има (кандидат) за поста председател на Европейската комисия, нито дори за Европейския съвет. Мисля, че нямаме подобни амбиции\", каза той, цитиран от БТА.", "date": "2019.06.13", "title": "Андрей Бабиш: Вишеградската група няма кандидат за шеф на Европейската комисия"}
{"url": "https://www.24chasa.bg/novini/article/7505371", "text": "Партиите и коалициите ще трябва да върнат всички надвзети пари от партийни субсидии най-късно до 31 декември 2020 г. Това реши днес на второто четене на Закона за политическите партии парламентарната правна комисия. До преизчисляване на субсидиите се стигна, след като стана ясно, че партиите са получавали по малко над 13 лв. за действителен глас, а не както е по закон - по 11 лв. Надвзетите пари от субсидии ще се удържат от последващите такива. Обикновено общата сума на субсидията се превежда на четири транша през цялата година. Партиите и коалициите, които пък получават държавна субсидия за 2019 г. и не са върнали доброволно разликата, ще получат с 30% по-малко от сумата, която трябва да й бъде предоставена като втора част от субсидията. Следващите две плащания пък ще са наполовина от пълната стойност, която е трябвало да получат. За партиите и коалициите, които вече не получават субсидии и нямат възможност да платят, крайният срок за внасяне на парите ще е 31 декември 2020 г. Това ще важи и в случай, че дотогава се направят предсрочни парламентарни избори и някоя от партиите и коалициите, която сега е в парламента, излезе от него и не получава повече субсидия. Ако обаче средствата не се върнат дотогава, то те ще се събират по общия ред и ще започне да тече лихва за забавяне на парите.", "date": "2019.06.13", "title": "Партиите и коалициите с краен срок 31.12. 2020 г. да върнат надвзетите субсидии"}
{"url": "https://www.24chasa.bg/novini/article/7505372", "text": "През май 2019 г. инспекторите на дирекция „Контрол на храните” към Българската агенция по безопасност на храните (БАБХ) извършиха общо 13 117 проверки в цялата страна, съобщиха от пресцентъра на БАБХ. 29 258 кг храни от животински и неживотински произход са възбранени и насочени за унищожаване. От тях: 25 017 кг сол (морска кристална йодирана – несъответствие в съдържанието на калиев йодид); 1 987, 5 кг куркума (с високо съдържание на олово и с произход Индия); 1 211 кг бланширани картофи, подправени с куркума; 991 кг храни от животински произход (агнешко, свинско и пилешко месо, месни продукти, месни заготовки и разфасовки, субпродукти, риба и млечни продукти) са с изтекъл срок на годност, без здравна и идентификационна маркировка, без придружаващи документи и етикети, неправилно съхранени или продавани в нерегламентирани обекти по чл. 12 от Закона за храните. Близо 51,6 кг са козунакът и подправките с изтекъл срок на годност, без документи за произход, без етикет и партиден номер. Количеството е иззето от производствени обекти, складове и магазини за търговия на едро и дребно, и заведения за обществено хранене. Част от изтеглените храни са били неправилно съхранявани, некоректно етикетирани и с изтекъл срок на годност, както и с констатирани несъответствия по Наредбата за специфичните изисквания за млечните продукти (продажба на имитиращи продукти, съдържащи в състава си мляко заедно с млечни продукти) и неотговарящи на изискванията за качество и контрол за съответствие на пресни плодове и зеленчуци (предлагане на плодове и зеленчуци без необходимите обозначения). Друга част от храните са без документи за произход и без здравна и идентификационна маркировка. За установените нарушения са издадени 654 предписания и са съставени 96 акта. В страната са затворени три обекта с временно преустановена дейност.", "date": "2019.06.13", "title": "През май Агенцията по храните изтеглила 29 258 кг храни след 13 117 проверки"}
{"url": "https://www.24chasa.bg/novini/article/7505370", "text": "Българският еврокомисар за цифровата икономика и общество Мария Габриел откри в Букурещ най-голямото в Европа събитие в областта на цифровите технологии – Цифровата асамблея. Това съобщиха от представителството на ЕК в България. Форумът на високо равнище, организиран от Европейската комисия и Румънското председателство на Съвета на ЕС събра всички заинтересовани страни. Заедно с еврокомисаря Невен Мимица и министъра на телекомуникациите Александру Петреску, комисар Габриел направи преглед на постиженията на стратегията за единния цифров пазар и очерта контурите на бъдещата цифрова политика. „Включването на гражданите в цифровата трансформация е основен приоритет на стратегията ни за цифровия единен пазар. Без това няма да има успешен преход към общество, основано на знанието, което от своя страна е условие за постигането на устойчив икономически растеж в следващите години. Цифровата промяна не е самоцел: технологичният напредък трябва да се основава на фундаменталните ни принципи и винаги да бъде в полза на нашите граждани и предприятия“, заяви българският еврокомисар при официалното откриване на асамблеята. Мария Габриел открои три нива на действие за изграждането на справедливо цифрово общество, в което всеки има равни възможности. На първо място тя постави цифровата инфраструктура и необходимостта от целеви инвестиции. Това е една от основните цели и на новата програма „Цифрова Европа“ с бюджет от 9,2 милиарда евро по предложение на българския еврокомисар. Отвъд инфраструктурата, Мария Габриел открои нуждата от подобряване на цифровите умения, тъй като съвсем скоро 90% от работните места ще изискват базово ниво на цифрови умения. Към момента 44% от европейците не притежават такива. В новата европейска цифрова програма са заделени 700 милиона евро за придобиване на високи цифрови умения. Според комисаря, равните възможности в цифровата сфера зависят и от способността на всеки един да взима информирани решения и да може да отсява вярната от невярната информация. „Цифровият сектор дава амбициозна нова перспектива на европейските общества и икономики. Завършването на цифровия единен пазар е отговорът, който даваме, за да имаме по-голямо разнообразие от онлайн услуги на конкурентни цени, да се даде възможност на малките и средните предприятия да генерират новаторски идеи и продукти. Работихме бизнесът да се възползва от свободния поток на нелични данни, за да расте и създава работни места. Работихме за по-добра киберсигурност с цел запазване на доверието в онлайн средата. Нашата работа обаче не спира дотук. Цифровият единен пазар представлява солидна основа за бъдещето на един динамично развиващ се свят. Продължавайки да работим заедно ще можем да реализираме успешната цифрова трансформация, която работи за хората и бизнеса“, заключи българският еврокомисар Мария Габриел.", "date": "2019.06.13", "title": "Мария Габриел: Включването на гражданите в цифровата трансформация е основен приоритет"}
{"url": "https://www.24chasa.bg/novini/article/7505349", "text": " изпрати също честитка за 60-ия рожден ден на българския си колега Бойко Борисов, след като, както \"24 часа\" вече писа,  \"Уважаеми г-н министър-председател, от името на правителството на Руската Федерация и от мое име ви поздравявам по случай 60-годишнината! Бих искал да отбележа особено Вашата последователна позиция в подкрепа на развитието на приятелските отношения, свързващи Русия и България\", пише Медведев на Борисов. И изразява надежда за по-нататъшното укрепване на търговско-икономическото и инвестиционното взаимодействие, за успешна реализация на перспективните проекти и инициативи в енергетиката, промишлеността, инфраструктурата, науката, образованието, културата и други сфери\". \"С топлина си спомням за срещите с Вас, в това число по време на скорошното ми посещение в България. Ще се раздвам да продължим нашето конструктивно и полезно общуване\", сърдечен е Медведев в обръщението си до Борисов. То завършва с думите: \"Пожелавам ви, уважаеми г-н министър-председател, добро здраве, благополучие и успех във вашата отговорна дейност.\" Поздравителен адрес до премиера Борисов изпрати и  \"Скъпи Бойко, честит рожден ден! Като премиер и лидер трябва да си горд с всичко, което си постигнал и с цялата работа, която си свършил в услуга на страната си\", пише дипломат номер 1 на Вашингтон у нас. \"Международните ти партньори и колеги оценяват също силното ти лидерство. Благодаря още веднъж за отличното ни сътрудничество\", подчертава посланик Рубин. И пожелава на премиера Борисов крепно здраве, лично щастие и още успехи във всички бъдещи усилия. \"Драги приятелю, моля приемете искрените ми поздравления по случай рождения Ви ден заедно с най-добрите ми пожелания за крепко здраве и лично щастие, както и за много успехи в отговорния Ви пост за благото на България и всички нейни граждани\", пише до премиера Борисов  . И напомни с какво задоволство е наградил българския премиер \"като един голям приятел на моята страна и един от малкото международни дейци с \"Ордена на Република Сърбия\" за изключителни заслуги в развитието и укрепването на мирното сътрудничество и приятелските отношения между нашите две страни\". \"Възползвам се от възможността и да потвърдя отново твърдата си решимост да работим заедно с Вас за по-нататъшното обогатяване на нашите двустранни отношения и за реализацията на общи инфраструктурни, енергийни и други проекти. Радвам се, че Сърбия и България интензифицират своето сътрудничество, както в двустранен, така и в многостранен план, и в тази връзка особено подчертавам важността на Съвета за сътрудничество на високо равнище между Сърбия, България, Румъния и Гърция. Ние в Сърбия високо ценим последователната и силна продкрепа, която България и Вие лично ни оказвате в процеса на евроинтеграция. Ще продължим да даваме принос към Дневния ред за регионална свързаност, защото съществуването на европейска перспектива допринася значително за мира и стабилността в региона\", продължава Вучич. На финала праща \"сърдечни поздрави и уверения в най-високата почит\" към българския премиер. \"Честит юбилей, г-н премиер. Да си много здрав и успешен! С най-добри пожелания\", написа до Борисов  . Преди 2009 г., когато започна първия си мандат като член на Европейската комисия, той е бил министър-председател на Латвия.  писа също на рожденика Бойко Борисов: \"Между България и Бавария съществуват отлични отношения. Особено в икономиката и в областта на вътрешната сигурност имаме ползотворно сътрудничество, което благодарение на нашите лични контакти през тази година бе задълбочено. Лично на Вас желая всичко добро и занапред много успехи във Вашата работа в служба на гражданите на Вашата страна.\" Искрени поздрави за рождения ден на премиера прати и  . Той пожелава на Бойко Борисов \"добро здраве, щастие и успех в бъдещите му дейности за благото на приятелския български народ\".", "date": "2019.06.13", "title": "САЩ и Русия поздравиха също рожденика Борисов"}
{"url": "https://www.24chasa.bg/novini/article/7505361", "text": "Над 2,8 милиона лева са приходите от нощувки в хотелите и местата за настаняване в област Добрич през април т.г., съобщават от Регионалното статистическото бюро. Приходите от български граждани са 32,4%, а от чужденци - 67.6%. Общият брой на нощувките във всички места за настаняване, регистрирани през април, е 49 400, като това е с близо 14% повече в сравнение със същия месец на 2018 година. От посетилите Добричка област 44.2% са българи, като по-голямата част от тях - 53.8%,,са нощували в места за настаняване с 1, 2 или 3 звезди. Чуждестранните туристи са били 9600. Те са предимно от Румъния - 71%, Германия -4.7%, Финландия - 3.3% и Швеция - 3.1%. Общата заетост на леглата в хотелите и мотелите през април 2019 г. е малко по-висока в сравнение със същия период на 2018 г., като достига 18.5%.", "date": "2019.06.13", "title": "Българите избират евтините хотели в Добричко"}
{"url": "https://www.24chasa.bg/novini/article/7505350", "text": "Майка на студент, който се удави в езерото в мeстността Ушите край Сандански осъди на първа инстанция общината да й плати 200 хил. лв. обезщетение за неимуществени вреди. На 11 януари 2015 г. петима приятели решили да се разходят до замръзналото езеро. 20-годишният Андон Пасков навлязъл да се пързаля в средата, но ледът се пропукал и момчето паднало във водата. На помощ му се притекли две момчета, но и те пропаднали. Успели да се измъкнат, а Андон потънал. Заради преживените психически травми, мъка и страдание от загубата на единственото си дете, майка му Зорка заведе дело срещу община Сандански, защото не е осигурена охраната и безопасността на водния обект чрез ограждения, забранителни табели или физическа охрана. В хода на делото в Административния съд в Благоевград бяха назначени няколко експертизи, защото до последно не е било ясно чия собственост е водоемът. И общината, и областната управа твърдят, че той не е тяхна собственост, нито имат задължение да го стопанисват и охраняват. Вещите лица са направили много справки в различни институции и държавни дружества. Водоемът, с площ от 9,7 дка, е изграждан преди 50-60 г. от ТКЗС като част от напоителна система. След това обаче собствеността му е неизяснена. Нямало данни да е актуван като държавна собственост. Имотът, върху който е разположен обаче бил общинска собственост - невъзстановена земеделска земя. Заради това и съдът прие, че той е публична общинска собственост. Задълженията по обезопасяването били на община Сандански, която обаче не го е направила, констатира съдът. Магистратите констатират и, че Андон съзнателно е навлязал върху заледената повърхност, макар да е бил предупреден от своите приятели за възможна опасност. Това е основание за редуциране отговорността на общината за съпричиняване, но не изключва нейната отговорност. Заради това съдът прие майката Зорка Паскова да получи 200 хил. лв. обезщетение от общината. Решението обаче не е окончателно и може да се обжалва.", "date": "2019.06.13", "title": "Майка на удавен в езеро в Сандански студент осъди общината за 200 000 лв."}
{"url": "https://www.24chasa.bg/novini/article/7505398", "text": "Проф. Симеон Василев от Университета по хранителни технологии в Пловдив е оправдан изцяло по обвиненията за поискан подкуп от 600 лева от двама студенти. Ученият беше арестуван преди 2 г. заедно с друг свой колега проф. Николай Банков. Срещу него обаче още не е приключило делото. Състав на съда, председателстван от Петко Минев, оневини напълно Василев за подкупа и обвинението, че е държал незаконно боеприпаси. Прокурор Марин Пелтеков заяви, че ще обжалва решението пред Апелативния съд. В залата той настоя професорът да получи година и половина условно с 4 г. изпитателен срок. За посредниците Петьо Колев и Димитър Димитров обвинението поиска условни присъди и глоби по 1000 лева. Магистратите обаче отхвърлиха обвиненията срещу тримата и ги оправдаха. \"Невинен съм\", заяви проф. Василев, който вече е пенсионер. При арестуването му той и колегата му Банков бяха отстранени от университета.", "date": "2019.06.13", "title": "Оправдаха професор, зрелищно арестуван и обвинен за 600 лв. подкуп"}
{"url": "https://www.24chasa.bg/novini/article/7505397", "text": "Утре - 14 юни, се отварят офертите в обществената поръчка за избор на изпълнители при рехабилитацията на 126 км второкласни и третокласни пътища. Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Общата индикативна стойност на поръчката е над 95 млн. лв. без ДДС. Това съобщиха от пресцентъра на Агенция \"Пътна инфраструктура\". Обществената поръчка е в 6 обособени позиции: Обособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС; Обособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС; Обособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС; Обособена позиция 4 - Лот 34 Път III-559 Полски градец – Тополовград – с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС; Обособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС; Обособена позиция 6 - Лот 36 Път III-9004 Варна – Белослав – Разделна – Падина – Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС. Срокът за изпълнение на строителните дейности е 10 месеца. Проектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.", "date": "2019.06.13", "title": "Утре се отварят офертите за рехабилитацията на 126 км пътища"}
{"url": "https://www.24chasa.bg/novini/article/7504954", "text": "Година след въвеждането на правилата за защита на личните данни Европейската комисия представи проучване, според което европейците са относително добре запознати с новото законодателство. Проучването показва, че 73 на сто са чували за поне едно от шестте права за защитата на данните. Най-често хората заявяват, че знаят за правото на достъп до собствените им данни (65 на сто), правото на промяна на данни, ако са погрешни (61 на сто), правото на възражение срещу получаването на преки търговски съобщения (59 на сто) и правото на изтриване на собствените данни (57 на сто), съобщиха от пресцентъра на Европейската комисия. Общо 67 на сто знаят за правилата за защитата на данните. Общо 62 на сто изразяват опасения, че нямат пълен надзор върху личните им данни, предоставени онлайн. Комисията отбелязва, че от 25 май 2018 г. почти всички държави в ЕС са въвели в националното си законодателство новите правила.", "date": "2019.06.13", "title": "Проучване: Повечето граждани на ЕС знаят за правилата за защита на личните данни"}
{"url": "https://www.24chasa.bg/novini/article/7504958", "text": "ДПС ще настоява за намаляване данък добавена стойност не само за хляба, но и за целия хранителен сектор. Това обяви пред журналисти в парламента председателят на движението Мустафа Карадайъ, който заедно с депутати от парламентарната група, се срещна с Мариана Кукушева, председател на Съюза на хлебопроизводителите и сладкарите, Костадин Костадинов, председател на Асоциацията на зърнопроизводителите и Савина Влахова, председател на Съюза на мелничарите в България, предава БТА. Това е втората среща на парламентарната група с браншови организации. Вчера от ПГ на ДПС проведоха среща с представители на фармацевтичния сектор, за да обсъдят идеята за намаляване на ДДС върху лекарствата. Групата обяви готовност да внесат такова законодателно предложение, ако получи уверение от страна на съответния бранш, че в действителност цените за крайния потребител ще спаднат. Карадайъ изрази удовлетвореност от проведената днес среща. \"Констатирахме, че най-високият ДДС в хранителния сектор спрямо съседните страни и страните от ЕС, е в България. Високият ДДС води до предпоставки за сив сектор в бранша и намаляване на конкурентоспособността на нашите производители\", посочи той. Според Карадайъ намаляването на ДДС за целия хранителен сектор се нуждае от задълбочен анализ и сравнение на ставките със съседни страни. \"Ние не се отказваме от намаляване на ДДС не само за хляба, но и за целия хранителен сектор, което ще доведе до по-голяма конкурентоспособност на нашите производители. Ефектът ще е много по-голям\", коментира той. По думите му ДПС ще продължи работа и ще търси широк обществен дебат и съгласие за подобна законодателна промяна. \"Прибързани действия не правим и няма да правим\", категоричен е Карадайъ.", "date": "2019.06.13", "title": "ДПС ще настоява за намаляване на ДДС на целия хранителен сектор"}
{"url": "https://www.24chasa.bg/novini/article/7504989", "text": "На срещата на германския канцлер Ангела Меркел с премиера на Северна Македония Зоран Заев в Берлин бе разговаряно за двустранните отношения, а фокусът бе поставен и върху \"въпрос от външната и европейската политика\", съобщи кратко кабинетът на канцлера, цитиран от агенция МИА. В съобщението не се уточнява становището на Меркел за очакванията на правителството на Северна Македония за определяне на дата за започване на присъединителни преговори с ЕС, предава БТА. Посочва се, че Германия и Франция са си поставили за цел укрепване на стабилността на балканския регион и важна стъпка в тази посока бе разрешаването на спора с Гърция за името \"Македония\".", "date": "2019.06.13", "title": "Кабинетът на Меркел не даде подробности за срещата със Заев"}
{"url": "https://www.24chasa.bg/novini/article/7504965", "text": "На 14 юни 2019 г. вицепремиерът и министър на външните работи Екатерина Захариева ще приеме в МВнР министъра на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян, който пристига на официално посещение у нас. Това съобщиха от пресцентъра на външното ни министерство. Екатерина Захариева ще разговаря на четири очи с шейх Абдула в 12.40 ч. в МВнР. Ще се състоят и пленарни разговори между двете делегации по въпроси от двустранен характер и регионален интерес. Двамата министри ще направят съвместно изявление за медиите от 14.00 ч. в МВнР. В рамките на визитата си шейх Абдула ще открие и посолството на ОАЕ в София. Посещението на министър Ал-Нахаян е продължение на усилията за насърчаване на двустранното сътрудничество, важен принос към което е и функционирането от началото на 2018 г. на дипломатически представителства на ниво посолства в столиците на двете страни и размяната на делегации на най-високо правителствено ниво. Българското посолство в Абу Даби беше открито през април 2018 г. от вицепремиера Екатерина Захариева. В ОАЕ живее и най-голямата българска общност в Персийския залив, която наброява 3000 души.", "date": "2019.06.13", "title": "Захариева се среща утре с колегата си от ОАЕ шейх Абдула бин Зайед ал-Нахаян"}
{"url": "https://www.24chasa.bg/novini/article/7502056", "text": "България, изглежда, има специално място в скрития интернет. Около 2 млн. потребители дневно използват Tor - най-популярния браузър за сърфиране в тъмния интернет. От тях около 7000 души са от България, като в края на месец май те скачат до почти 10 000 души на ден, сочат данните на Tor Metrics. Въпреки че скритото пространство на глобалния интернет е необятно се оказва, че именно българският е един от най-ползваните езици в дълбоката мрежа. Това показват резултатите от проучване от 2015 г. на организацията Trend Micro, в което компанията сканирала почти 3500 анонимни домейна. Анализът установява, че български език се среща на около 1,9% от всички проверени страници. С това родното слово се нарежда на пето място след руския език (41,4%), английския (40,74%), корейския (3,71%) и френския (2%), анализира  . Въпреки че е далеч от популярността на английския и руския, наличието на български език в подобна класация предполага посочва авторът на специализирания сайт. Българският език се оказва по-популярен в дълбокия интернет от други, далеч по-масово използвани езици като немски или испански. Тъй като сайтове осигуряват значително ниво на анонимност е трудно да се определи какво е демографското и географското разпределение на хората, които влизат в дълбоката мрежа. Приблизителна преценка може да се направи на базата на използваните в сайтове и форуми езици. Опитите да се открият сайтове на български език обаче често удрят на камък. Едно бързо ровене с някоя от специализираните търсачки за директории от даркнет като Ahmia в повечето случаи отвежда или до книги, написани на български, или до незаконни стоки, свързани по някакъв начин с България. Популярна стока в тъмния интернет са фалшивите български документи. Първата обява, която изскача е на търговец, използващ псевдонима fakeideurope. Той предлага българска фалшива лична карта и фалшива шофьорска книжка - и двете на цена по около $ 100 в електронната валута биткойн. Като доказателство продавачът е публикувал снимка на мостра със снимката на Брад Пит. За да е още по-убедителен, е качил и линк към видео, в което показва крайния продукт. Публикацията е отпреди 2 години и оттогава има малко над 400 гледания. В профила му има 150 ревюта от купувачи и всички Средната му оценка от потребителите е 4,99 от 5 възможни. Освен български документи за самоличност в профила на търговеца се предлагат лични документи от Италия, Гърция и Румъния. Отзивите от купувачи са толкова ласкави, че вероятно поне част от тях ги е писал самият търговец. Другата обява за български лични карти е на доста по-висока цена - $ 1040. Според публикации в медии от 2016 г. същата мостра като на снимката била използвана в сайт за фалшиви лични документи, който се хоствал на нормален сървър, а не в Tor мрежата. Тогава цената за изготвяне на фалшив документ била 3000 лв., а поръчката е ставала по фейсбук, скайп или имейл. За този търговец има и негативни отзиви от купувачи. Един от тях казва: “Този тип е измамник. Каза ми, че българският документ е регистриран. След като платих $ 1040 и получих документа, ми каза, че имал предвид, че е регистриран на нечие друго име. Преди да платя, му казах, че имам нужда от истински документ. Не си хабете парите, освен ако търсите фалшив документ”, казва потребителят, цитиран от  . Разбира се, няма никаква гаранция, че тези обяви са истински. които печелят от наивността на купуващите незаконни стоки и услуги. Преди време имаше един друг скрит сайт, който продаваше български международни паспорти. За него беше установено именно от измамени клиенти, че търговецът само взема парите и изчезва. Единственият начин да се установи автентичността на обявите е да се направи поръчка и да се провери дали тя ще бъде изпълнена. Друг сайт продава фалшиви паспорти от 10 държави. Освен за България, желаещите да се сдобият с нова идентичност могат да си купят документ, доказващ гражданство на Австралия, Австрия, Белгия, Холандия, Франция, Великобритания, Русия, Норвегия и Германия. Цената на обикновен международен паспорт е 5 биткойна, което по текущите котировки е значителната сума от близо $ 40 000 (тъй като стойността на биткойн не е постоянна, тази цена се променя постоянно). Купувачът има опция да си купи и електронен паспорт с биометрични данни, който струва 7,3 биткойна. След като поръчката е направена, фалшивият паспорт се получава по пощата в рамките на 6 дни, или поне така твърди създателят на сайта. Анонимността на скрития интернет се използва и от някои български проекти за разпространение на чувствителна информация и сигнали за корупция. Проектът Balkanleaks например разчита именно на Tor, за да получава конфиденциални документи. “Драги посетители, следвайки примера на сайта за разкриване на секретна информация “Уикилийкс”, ние създадохме този сайт, за да искаме прозрачност и за да се борим срещу организираната престъпност и политическата корупция на Балканите. (...) Ако имате каквито и да е тайни, поверителни или интригуващи документи, свързани с политиката, престъпността или финансови машинации и искате да ги споделите с пресата по сигурен, анонимен път, използвайте нашия криптиран и подсигурен сървър”, се казва на сайта на Balkanleaks. Тъмният интернет в България се използва и за далеч по-опасни и шокиращи престъпления. Преди 2 седмици Интерпол съобщи, че е разбила международна мрежа от педофили, свързани в тъмната мрежа. Сървърът, на който са качвани материалите с посегателствата върху деца, се намирал в България. Разследването било мащабно и продължило 2 години. То довело до ареста на 9 души в Тайланд, Австралия и САЩ. Операцията започнала след разкриването на материали с детска порнография на сайт в тъмната мрежа с близо 63 000 абонати в цял свят. В резултат на предприетите действия са спасени 50 деца. Сезирани от Интерпол, следователи от няколко страни анализирали материалите на споменатия сайт, съдържащи сцени с посегателства над 11 момчета на възраст под 13 години. Локализирани били IP адреси в Тайланд, Австралия и САЩ. Българският отдел за борба с киберпрестъпността, от своя страна, деактивирал сървъра на сайт, на който всяка седмица бил качван нов материал в течение на няколко години, посочва Интерпол. Сред 9-имата задържани е главният администратор на сайта, базиран в Тайланд. Друг уебадминистратор, живеещ в Австралия, също бе спипан за притежание на хиляди материали с детска порнография, заснети в Тайланд и Австралия. И двамата мъже били и извършители на посегателствата над деца. Те вече са осъдени съответно на 146 и 40 години затвор в страните си. В края на 2014 г. ДАНС участва в международна акция за свалянето на около 400 незаконни услуги, предлагани в onion сайтове. Оказа се, че около една трета от услугите се предлагат в сайтове, хоствани в България. В прессъобщение от ДАНС съобщиха, че “в хода на разследването предлагащи множество услуги в Tor мрежата, включително разпространение на материали със сексуално насилие над деца, разпространение на профили за разплащателни платформи, данни за кредитни карти, наркотици, оръжия, поръчкови убийства, незаконна търговия с биткойн и изпиране на пари”.", "date": "2019.06.13", "title": "Българският език 5-и по популярност в даркнет, личните карти вървят по $100"}
{"url": "https://www.24chasa.bg/novini/article/7505012", "text": "Европейският съюз може да предаде Великобритания на Европейския съд, ако Лондон не изплати дълговете си към бюджета на ЕС. Това заяви днес еврокомисарят по бюджета Гюнтер Йотингер. Той отбеляза, че правителството на премиера Тереза Мей се е съгласило за погасяването на задълженията. По неговите думи, който и да наследи подалата оставка Мей, би следвало да изпълни даденото обещание, предава БТА. Йотингер настоя, че във взаимоотношенията между ЕС и британската страна следва да има последователност. ЕК вчера съобщи, че ако Великобритания напусне ЕС без договор, изплащането на задълженията към бюджета ще бъде сред трите основни открити въпроса преди да се пристъпи към преговори за бъдещите отношения. В последните дни кандидатът за следващ председател на британската Консервативна партия Борис Джонсън заплаши, че страната му няма да плати дължимите 40-45 милиарда евро към бюджета на ЕС.", "date": "2019.06.13", "title": "ЕС: Ще съдим Великобритания, ако Лондон не изпълни задълженията си към бюджета"}
{"url": "https://www.24chasa.bg/novini/article/7505018", "text": "Германският Бундестаг ще вземе решение за одобряване на начало на преговорите на ЕС със Северна Македония през септември, съгласно установените процедури на Германия по въпросите на разширяване на съюза, предаде агенция МИА. Това е казала германският канцлер Ангела Меркел на премиера на Северна Македония Зоран Заев на днешната им среща в Берлин. Меркел подчертала, че Северна Македония е направила очакваното и тя и Берлин гледат на извършеното много позитивно, се казва в съобщение на правителствената пресслужба в Скопие, предаде БТА. На срещата присъстваха вицепремиерът по европейските въпроси Буяр Османи и външният министър Никола Димитров. Премиерът Заев посочил на срещата, че Република Северна Македония има пълно доверие в канцлера Меркел и подкрепя нейната политика за процеса на разширяване на ЕС, както и на политиката й по отношение на Западните Балкани.", "date": "2019.06.13", "title": "Меркел обещала на Заев зелена светлина за начало на преговорите на Скопие с ЕС"}
{"url": "https://www.24chasa.bg/novini/article/7505023", "text": "На 15 юни с изпити по история на България и по химия продължава втората кандидатстудентска сесия в Софийския университет \"Св. Климент Охридски\" за учебната 2019/2020 година. Това съобщи пресцентърът на висшето училище. Изпитът по история на България е от 9.00 часа и се състои от два компонента - развиване на тема по даден исторически проблем и тест. Времетраенето на изпита е четири астрономически часа. Предложената изпитна програма е съставена въз основа на учебното съдържание по История на България за 11-и клас на средните училища от задължителната подготовка. В нея са включени основни проблеми, които са обединени в тематични кръгове и се отнасят до развитието на българската държава и на българското общество във времето от края на седми до средата на 20-и век. Изпитната комисия ще формулира темите и вариантите на теста в деня на изпита, така че те да покриват цялото учебно съдържание, заложено в програмата по история на България. При започване на изпита ще се изтеглят две теми, като всеки кандидат-студент ще има правото да избере и да пише по една от тях, както и по един от тестовите варианти, който се раздава на кандидат-студентите. Тестът включва въпроси от отворен и затворен тип от областта на политическата, стопанската, църковната и културната история на България през Средновековието, Възраждането и Новото време. Основните цели на изпита са да провери историческите знания на кандидат-студентите, предвидени в държавните образователни изисквания, уменията им за създаване на аргументиран текст по определен проблем, както и да провери нивото им на владеене на книжовния български език. Кандидатстудентският изпит по химия е от 14.00 часа и продължава четири и половина астрономически часа. Изпитът е от два компонента - компонент 1 се оценява с числова оценка по шестобалната система. Тази числова оценка се използва за балообразуваща за всички, които кандидатстват с изпит по химия в Софийския университет. Компонентът се състои от две части. Първата част включва 20 тестови въпроса с изборен отговор /един от пет/ върху материала по неорганична и органична химия. Втората част включва 4 логически задачи - 2 - по неорганична, и 2 - по органична химия. Компонент 2 е задължителен само за кандидатите за специалността \"Медицина\" в Софийския университет. Той представлява развиване на тема от учебния материал от седми, осми, девети и десети клас. До участие в балообразуването и класирането за специалността \"Медицина\" се допускат само кандидат-студентите, получили резултат \"да\" на този компонент.", "date": "2019.06.13", "title": "На 15 юни са изпитите по история и химия за кандидат-студенти в Софийския университет"}
{"url": "https://www.24chasa.bg/novini/article/7505040", "text": "Евроскептиците в Европарламента създадоха нова политическа група. „Идентичност и демокрация“ трябва да стане четвъртата по влияние сила поради броя на местата. Това заяви лидерът на френската крайнодясна партия „Национален сбор“ Марин льо Пен на съвместна пресконференция с водачи на евроскептични партии от други страни, пише БГНЕС. Във формацията влизат 73-ма депутати от Франция, Германия, Австрия, Фландрия, Чехия, Дания и Естония.", "date": "2019.06.13", "title": "Евроскептиците в ЕП съдадоха нова политическа група"}
{"url": "https://www.24chasa.bg/novini/article/7505039", "text": "Стотици евакуирани и много затворени пътища заради проливни дъждове в Северна Италия. Пороите предизвикаха наводнения и свлачища. Част от провинция Леко в Ломбардия се оказа под вода, а улиците се превърнаха в реки от кал, предава  . Ситуацията се усложнява допълнително от активното снеготопене в Алпите. В южните и централните части на Италия лятото вече настъпва и синоптиците предупреждават за първите горещини, с температури от 36 до 42 °C.", "date": "2019.06.13", "title": "Стотици евакуирани заради проливни дъждове в Северна Италия (Видео)"}
{"url": "https://www.24chasa.bg/novini/article/7505047", "text": "Британският вътрешен министър Саджид Джавид разкри днес, че е подписал искането основателя на „Уикилийкс“ Джулиан Асанж да бъде екстрадиран в САЩ, където е обвинен в извършване на хакерска атака, съобщи в. „Гардиън“. „Той правилно е зад решетките. Има искане за екстрадицията му от САЩ, което ще бъде разгледано от съд утре, но вчера аз подписах искането“, каза Джавид. Решението му отваря пътя за изпращане на основателя на сайта за разкрития в САЩ. Там Асанж (47 г.) е изправен пред 18 обвинения, включително по Закона за шпионаж, предава  . Заподозрян е в търсене и публикуване на класифицирана информация и конспирация за хакерска атака срещу правителствен компютър.", "date": "2019.06.13", "title": "Лондон подписа искането на САЩ за екстрадиране на Асанж"}
{"url": "https://www.24chasa.bg/novini/article/7505051", "text": "Безработицата при младите роми с висше образование е под 3% и е на нивото на безработицата сред висшистите в цялата страна. Рискът от бедност, който засяга всеки пети гражданин у нас, практически не съществува за високообразованите роми. Това обяви Георги Стойчев от Институт Отворено общество по време на конференция, посветена на ромската интеграция на пазара на труда, предаде  . \"Хората с висше образование сред ромската общност са под 1%. Хората, които имат висше образование от ромски произход, те се реализират точно толкова добре на пазара на труда, колкото се реализират всички останали висшисти. Нивата на заплащане и нивата на безработица ред тази група са абсолютно същите, каквито са сред всички останали\", заяви Стойчев. Затова цел на държавата трябва да са насърчителните мерки, с които да се удвои броя на студентите-роми във висшите училища през следващите пет години.", "date": "2019.06.13", "title": "Безработицата сред висшистите от ромски произход е 3%"}
{"url": "https://www.24chasa.bg/novini/article/7505073", "text": "България е на трето място по най-дълъг отпуск по майчинство с пълно заплащане сред страните от ОИСР и ЕС. Това става известно от нов доклад на УНИЦЕФ за политиките в подкрепа на семействата. Швеция, Норвегия, Исландия, Естония и Португалия предлагат най-добрите политики в подкрепа на семействата сред 31 богати страни. Швейцария, Гърция, Кипър, Обединеното кралство и Ирландия пък са на най-ниските позиции по този показател, научаваме от новия доклад. Докладът, изготвен от изследователския център на УНИЦЕФ - Иноченти, класира страните от Организацията за икономическо сътрудничество и развитие /ОИСР/ и Европейския съюз от гледна точка на националните политики в подкрепа на семействата. Тези политики включват продължителността на родителския отпуск при пълно заплащане и услугите за деца на възраст между 0 и 6 г., пише БТА. Докладът е част от работата на УНИЦЕФ за ранно детско развитие и кампанията \"Ранните моменти са от значение\", която подкрепя родителите да осигурят на децата си насърчаваща среда и стимулация, необходими за здравословното развитие на мозъка. \"Няма по-важен период за развитието на мозъка на децата, следователно за тяхното бъдеще, от най-ранните години от живота им. Правителствата трябва да дават на родителите необходимата подкрепа, за да създадат насърчаваща среда за своите деца. А ние имаме нужда от подкрепата и влиянието на частния сектор, за да се случи това\", е мнението на изпълнителния директор на УНИЦЕФ Хенриета Фор. Политиките в подкрепа на семействата укрепват връзката между родителите и техните деца, което е ключово за развитието на семействата и сплотените общества, смята тя. УНИЦЕФ се застъпва за най-малко 6 месеца платен отпуск за родители и достъп до качествена и финансово достъпна грижа за децата от раждането до тръгването им на училище. В рамките на кампанията \"Ранните моменти са от значение\" УНИЦЕФ работи с правителствата, гражданското общество, академичните среди и частния сектор, който играе важна роля в повлияването върху политиките, които насърчават по-големи инвестиции в семействата. Само половината от страните, включени в доклада, предоставят най-малко 6 месеца отпуск за майките с пълно заплащане. В Естония майките ползват най-дълъг отпуск с пълно заплащане - 85 седмици, следвани от Унгария /72 седмици/ и България /65 седмици/. Съединените щати са единствената страна, включена в анализа, в която на национално ниво не е предвиден платен отпуск за майките или бащите. Докладът отбелязва, че дори когато на бащите се предлага платен отпуск много от тях не го използват. В Япония - единствената страна, която предлага най-малко 6 месеца с пълно заплащане за бащите, само 1 от 20 от тях са използвали платен отпуск през 2017 г., сочи статистиката. Южна Корея е с втория по дължина отпуск, но само един на всеки шестима родители, които вземат родителски отпуск, е баща. Платеният отпуск по бащинство помага на бащите да изградят връзка с бебетата, помагат за здравословното развитие на децата, намаляват депресията при майките и засилват равенството между половете, отбелязва още докладът. В него се призовава за национални политики, които да осигуряват платен отпуск по бащинство и окуражават бащите да го използват. За някои родители, които търсят варианти за грижа за децата, когато са готови да се върнат на работа, финансовите разходи са най-голямата бариера. Според данните от 29 страни родителите на малки деца в Обединеното кралство най-често посочват разходите като причината, поради която не използват услугите на детски заведения. В Чехия, Дания и Швеция необходимите средства са проблем за по-малко от 1 на всеки 100 родители, които казват, че нуждата им от услуги за детски грижи не е обезпечена. Докладът дава насоки за това как страните могат да подобрят политиките си в подкрепа на семействата: да осигурят на национално ниво задължителен платен отпуск от най-малко 6 месеца за родителите; да работят за това всички деца да имат достъп до висококачествени, подходящи за възрастта им и финансово достъпни центрове за детска грижа; да гарантират, че достъпната грижа за децата започва веднага след края на родителския отпуск, така че пълноценното детско развитие да продължи; да осигурят условия майките да кърмят и след като се върнат на работа, като предоставят достатъчно дълъг платен родителски отпуск, гарантирани почивки на работа и сигурни и подходящи места за кърмене. Отделните държави също трябва да събират повече и по-прецизни данни за всички аспекти на политиките в подкрепа на семействата, така че програмите и политиките да бъдат наблюдавани и да има възможност за сравнение на показателите в различните страни. Докладът използва данни от 2016 г. от ОИСР и Евростат за платения отпуск за майки и бащи при пълно заплащане и обхванатите в детски заведения деца под 3 г. и между 3 г. и училищна възраст.", "date": "2019.06.13", "title": "УНИЦЕФ: България е трета по най-дълъг отпуск по майчинство на пълно заплащане"}
{"url": "https://www.24chasa.bg/novini/article/7505100", "text": "Правителството на Северна Македония анализира възможността да се включи в проекта за АЕЦ \"Белене\", предаде агенция МИА. Правителството разглежда сериозно предложените опции в обявата на България в официалния вестник на Европейския съюз, в която тя кани съседните страни да участват в процедурата за избор на стратегически инвеститор за изграждане на АЕЦ \"Белене\", предаде БТА. Съществува интерес за включване в проекта и в момента се правят подборни анализи, след което обществеността ще бъде информирана за предприетите стъпки, каза за МИА източник от правителството. Агенцията посочва, че председателят на Регулаторната комисия за енергетика Марко Бислимовски е подкрепил идеята Северна Македония да инвестира в някоя атомна електроцентрала в съседна страна.", "date": "2019.06.13", "title": "Северна Македония може да се включи в проекта за АЕЦ \"Белене\""}
{"url": "https://www.24chasa.bg/novini/article/7505102", "text": "Председателят на босненското председателство Милорад Додик е отказал да приеме досегашната посланичка на Германия Кристиане Хоман с аргумента, че е недоволен от работата й по време на мандата, съобщава информационният сайт Кликс. В писмо до Хоман, чийто мандат изтича, Додик написа, че нейните публични изявления и действия по време на престоя й в Сараево са били \"с политическа окраска, субективни и недипломатични\". В писмото той посочи, че ще сподели мнението си и с политическите лидери на Германия, предава БТА. \"Освен това като посланик на Федерална република Германия в Босна и Херцеговина през последните три и половина години вие работехте във вреда на сръбския народ и на Република Сръбска, а по този начин и срещу самата Босна и Херцеговина и устройството й, предвидено в конституцията. Очакваше се като представител на страна, която носи тежко историческо бреме в този регион, да проявите повече разбиране и дипломатически усет в своята работа\", написа председателят на босненското председателство. Додик добави, че високо цени усилията на Германия да помогне в процеса на помирение и изграждането на траен мир в Западните Балкани, но констатира със съжаление, че Хоман не е била адекватен представител на една такава Германия. Кристиане Хоман ще напусне Босна и Херцеговина през юли, за да продължи дипломатическата си кариера в Естония. На нейно място в Сараево е назначена Маргарет Юбер.", "date": "2019.06.13", "title": "Додик отказа да приеме посланичката на Германия, работела \"във вреда на сръбския народ\""}
{"url": "https://www.24chasa.bg/novini/article/7505093", "text": "Десетки тюлени са открити мъртви по западното крайбрежие на Аляска от началото на май, като причината за гибелта им остава неизвестна, предават Асошиейтед прес и Ройтерс. Досега по протежение на бреговете от южния край на Беринговия проток до Чукотско море над Северния полярен кръг са намерени мъртви най-малко 60 животни от видовете Морски заек (Брадат тюлен), Петнист тюлен и Пръстенчат тюлен, съобщават от Националната агенция за океански и атмосферни изследвания (NOAA). Ледът в Берингово и Чукотско море е доста по-оскъден от обичайното, а температурите на повърхността на водата са необичайно високи. На този етап обаче точната причина за гибелта на тюлените остава неизвестна и експертите се мобилизират, за да я установят, предава БТА. Брадатите, петнистите и пръстенчатите тюлени използват леда като платформа за търсене на храна, почивка и отглеждане на потомството си.", "date": "2019.06.13", "title": "Откриха десетки мъртви тюлени по западното крайбрежие на Аляска"}
{"url": "https://www.24chasa.bg/novini/article/7504553", "text": "Израелската армия съобщи, че е нанесла удар по тунел на палестинското движение Хамас в ивицата Газа, след като като снощи от ивицата е била изстреляна ракета срещу Южен Израел, предаде Асошиейтед прес. Армията заяви, че изтребители са атакували \"подземната инфраструктура на военен комплекс на Хамас\" в Газа, след като системите за противовъздушна отбрана прехванали ракета, изстреляна откъм ивицата. Няма данни за жертви от някоя от двете страни, предаде БТА. Тази размяна на огън между Израел и Газа е първото разгаряне на напрежението, откакто в началото на май примирие сложи край на най-сериозния изблик на насилие между двете страни за последните години, отбелязва Асошиейтед прес. Това става и малко след като израелската армия съобщи, че затваря до второ нареждане крайбрежните води на Газа за палестинските рибари в отговор на запалителните балони, които се изпращат от ивицата през последните дни към територията на Израел.", "date": "2019.06.13", "title": "Израелската армия удари Газа в отговор на изстреляна ракета"}
{"url": "https://www.24chasa.bg/novini/article/7504607", "text": "Археолози са открили най-ранното свидетелство за употреба на марихуана - в гробище на 2500 години в западната част на Китай, съобщават Асошиейтед прес и Си Ен Ен, позовавайки се на публикация в сп. \"Science Advances\". Канабисът се култивира като насаждение от хилядолетия, но историческите или археологически доказателства, показващи кога хората са започнали да използват растението с най-популярната му днес цел - за \"напушване\", са оскъдни, предава БТА. Находката в планината Памир - в район в близост до границите на Китай, Пакистан и Таджикистан, се явява най-ранното пряко доказателство за употребата на канабис от хора заради психоактивните му свойства. Учени от Китай и Германия са анализирали дървени фрагменти и обгорели камъни, намерени в гробището. Резултатите от анализа са показали следи от тетрахидроканабинол (ТНС) - най-мощното психоактивно вещество в растението. Авторите на проучването допускат, че канабисът е бил използван по време на погребални церемонии, вероятно като начин за общуване с боговете или мъртвите. Малко вероятно е обаче марихуаната да е употребявана по същия начин, както днес. По-вероятно е растението да е било изгаряно като тамян в затворено пространство, за да се отделят пари. Специалисти от изследователския екип от института \"Макс Планк\" обясняват, че канабисът е бил изгарян върху горещи камъни в дървени мангали. \"Това е единственият начин, по който е можело да се пуши канабис преди по-късната поява на тръбната технология\", обясняват специалистите. В гробището са намерени десет дървени мангала.", "date": "2019.06.13", "title": "Откриха най-древните следи от ритуално пушене на канабис (Видео)"}
{"url": "https://www.24chasa.bg/novini/article/7504610", "text": "„Въздържам се да коментирам партии, но едно е ясно България не трябва да остава без политическа опозиция, защото това ще бъде пагубно за демокрацията. Процесите в БСП крият такъв риск, затова ги следя с тревога. Ако това се случи много опозиционно настроени хора ще трябва да търсят алтеранатива“, каза президентът Румен Радев за вътрешношартийните сътресения при левицата. Радев се обърна към премиера Борисов чрез медиите: „Призовавам най-колегиално да се спре със спекулациите, че президентът спира автомагистала „Хемус“ и инфраструктурното развитие на страната. Това е крайно некоректно. Мога да използвам много по-тежки думи, но няма да го направя. Ветото ми и последвалото сезиране на Конституционния съд за закона за държавна собственост, нямат нищо общо и не касае автомагистрали, скоростни пътиша, жп линии, националните обекти. Те не попадат в това вето и в това сезиране. Категорично магистралите няма кой да ги спре. Има разлика между национални обекти и обекти с национално значение. Много хора от администрацията, от министерствата на работно ниво, търсиха достъп до мен, за да наложа вето. Аз съм най-големият поддръжник на автомагистрала „Хемус“ и тя няма нищо общо с тези промени в закона.“ Днес президентът се отправя на официално посещение в Унгария.", "date": "2019.06.13", "title": "Румен Радев: Следя процесите в БСП с тревога (Обновена)"}
{"url": "https://www.24chasa.bg/novini/article/7504636", "text": "Шофьор загина на място, тежко ранени са двама след сблъсък тази сутрин на международния път Е-79 до разклона за врачанското с. Бели извор. Според първоначалната информация водач на „Тойота“ със сливенска регистрация излизал от страничен път и отнел предимството на пътуваш към Враца монтански микробус „Фиат Дукато”. При жестокия сблъсък и двата автомобила са се завъртели на пътя. Полицията е на мястото на инцидента и патрулира трафика между Видин и София. Временно движението бе отбито по черен път докато криминалистите си свършат работата.", "date": "2019.06.13", "title": "Един загина, двама са ранени след сблъсък край Враца"}
{"url": "https://www.24chasa.bg/novini/article/7504638", "text": "Нов проект за журналистически разследвания ще предложи NOVA през есенния телевизионен сезон, разкриха от телевизията. От септември зрителите отново ще имат възможност да проследят как журналистът Васил Иванов разобличава престъпни схеми за корупция, кражби и измами. Той се завръща в медията с подписан авторски договор, след личната покана на собственика на „Адванс Медия Груп“ Кирил Домусчиев. Васил Иванов е един от най-силните разследващи журналисти в последните 14 години в българския ефир. За този период той е автор на емблематични разкрития. В неговите репортажи са уличени редица висши държавни и общински чиновници в корупция и други злоупотреби с власт. Както те, така и десетки кметове и директори на агенции, разследвани от Васил Иванов, губят постовете си. В последствие много от тях са осъдени. Като разследващ журналист на NOVА, Иванов разкри и показа още десетки порочни и престъпни схеми. Зрителите помнят как бе прехвърлен на негово име бронираният служебен автомобил на главния прокурор, с което журналистът доказа системни нарушения на някои от нотариусите. До напускането му на медията през 2017г., той ръководи сформирания от него разследващ екип. Заради работата си, Васил Иванов многократно е бил обект на заплахи и посегателства. През 2006 година бе взривено жилището му с бомба, чиято мощност е 1 кг тротилов еквивалент. Към екипа на новия проект се присъединява и още един разследващ журналист – репортерът на NOVA и TrafficNews.bg Тина Ивайлова. Тя става част от семейството на NOVA през 2012 година, където разплита различни криминални казуси. След нейното разследване за купуване на гласове на местните избори през 2015 година има задържани и осъдени. „Ало“ измамници също се изправиха пред съда, след като Тина Ивайлова внедри екип на медията в престъпната мрежа. Един от последните случаи, по чийто следи тръгна, е за двама братя с луксозни автомобили, които само по документи са незрящи. Васил Иванов е носител на над 30 престижни журналистически награди, сред които Лайпцигската медийна награда за свобода и бъдеще на медиите, популярна като „Европейския Пулицър“; отличията на Съюза на българските журналисти и на Американската агенция за международно развитие; награда на Министерството на правосъдието за принос и заслуги в борбата за свобода и справедливост; почетен знак на Министерството на вътрешните работи за заслуги в борбата с престъпността и оказана помощ на полицията при разкриване на тежки престъпления; специалната награда „Българска Европа“ на Медиен фестивал под патронажа на Европейската комисия; годишната награда „Журналистическа доблест“ на Фондация за подпомагане жертви на престъпления и борба с корупцията и др. Три пъти е носител на приза „Достоен българин“ в кампанията на в. „24 часа“. Тина Ивайлова става носител на голямата награда за разследваща журналистика „Радостина Константнинова“ за своето разследвание за телефонните измами „Ало-мафията“. Заради работата си по тази тема получава и голямата награда в годишните награди „Валя Крушкина – журналистика за хората“ през 2017 година.", "date": "2019.06.13", "title": "Васил Иванов се връща в Нова тв, ще прави журналистически разследвания"}
{"url": "https://www.24chasa.bg/novini/article/7504632", "text": "Иран е оказал помощ днес на два чуждестранни танкера, претърпели злополука тази сутрин в Оманско море, предаде Франс прес, като се позова на иранската агенция Ирна. \"Четиридесет и четирима моряци бяха спасени от водата от спасителна група на иранските военноморски сили в провинция Хормозган (в южен Иран) и бяха прехвърлени в пристанище Бандар Джаск\", съобщи Ирна, като се позова на осведомени източници, предаде БТА.", "date": "2019.06.13", "title": "От Иран оказали помощ на 44 моряци от танкерите, нападнати в Оманско море"}
{"url": "https://www.24chasa.bg/novini/article/7504487", "text": "Китай подкрепя подходящото използване на човешки генетични ресурси за научни изследвания и насърчава международното сътрудничество в тази сфера, заявиха от Министерството на науката и технологиите, информира  . „Подобаващото използване на генетичните ресурси от хора за научни изследвания за развитието на биофармацефтиката и в полза за здравето на хората ще бъде подкрепено\", каза заместник-министърът на науката и технологиите Сю Нанпин на пресконференция в сряда относно новите правила за управлението на човешките генетични ресурси. Китай ще усъвършенства изграждането на платформата за човешки генетични ресурси в страната, както за големи данни в тази област, които ще са съобразени с новите наредби. Тя ще бъде отворена за научни изследователски институти, университети и здравни институции, както и съответните предприятия, добави Сю Нанпин. Наскоро публикуваните правила предвиждат и мерки за превенцията на незаконно изтичане на съответните ресурси, каза Джан Бинцин, служител на министерството. В тях се посочва също, че чуждестранните институции трябва да спазват законите, наредбите и правилата в Китай и да работят с китайски партньори, ако се нуждаят от генетични ресурси от страната за научните си изследвания. Новите правила бяха публикувани от Държавния съвет и ще влязат в сила от 1 юли.", "date": "2019.06.13", "title": "Китай подкрепя подходящото използване на човешки генетични ресурси"}
{"url": "https://www.24chasa.bg/novini/article/7504649", "text": "Служители на ГДБОП нахлуха в офисите на бургаската кабелна телевизия RN. Акцията се проведе сутринта и изненада служителите на медията, докато подготвяха новините си. Засега няма официална информация каква е причината за операцията, но според запознати подобни акции ще има и в други малки кабелни телевизии в цялата страна, които са се опълчили срещу Закона за електронните оператори. \"ГДБОП са влезли в телевизията, но не знам подробности. постоянно съм във връзка с екипа, защото пътувам за Ловеч за участие в конференция на Асоциацията на електронните и кабелни оператори\", заяви собственикът на телевизията Георги Стоянов. Той също бил изненадат от акцията на ГДБОП, но имал своето обяснение за случващото се с малките телевизии в страната. \"Кой има интерес да бъдат затворени и къде ще се отидат след това абонатите им?\", задава риторични въпроси Стоянов. Според него те ще се пренасочат към големите оператори, които са се обединили в организацията Тера про, чийто председател е Велизар Соколов. Стоянов подозира, че именно тя е пратила подвеждащ сигнал до държавните служби, че кабеларките укриват данъци и не плащат авторски права. Това обаче не било вярно и оспори твърдението на Соколов, че абонатите им били 500 хил. в цялата страна. \"По чисто демографски причини няма как да са толкова, общо на всички абонатите да са 200-250 хил.\", добави Стоянов. За няколко кабелни телевизии в страната са подадени сигнали за нередности. ГДБОП извършват и други проверки в медии, като подозренията са за укриване на абонати и пиратство.", "date": "2019.06.13", "title": "ГДБОП нахлу и в бургаска телевизия, акция в цялата страна по сигнали"}
{"url": "https://www.24chasa.bg/novini/article/7504745", "text": "Малко повече от три седмици остават до 4 юли, а все още има голяма неяснота какво точно ще се случи във Вашингтон тогава. Дали главното честване в САЩ за Деня на независимостта ще бъде съсредоточено, както обикновено, в парка Нешънъл Мол или ще се премести при паметника на Линкълн, както има информация, че иска Белият дом? Дали президентът Доналд Тръмп ще изпълни своите планове да изнесе реч? А ако го направи, дали речта ще бъде открита за всички, включително протестиращи, или Белият дом някак ще ограничи неговата публика до поддръжници на Тръмп на събитието, което по традиция е неполитическо? Белият дом не разкрива своите планове. Службата за националните паркове, която главно отговаря за събитието, също мълчи. Това оставя в неведение градските власти, които помагат за сигурността. Делегатът Елинор Холмс Нортън, която представлява окръг Колумбия в Конгреса, каза, че междуведомствените срещи по подготовката за 4 юли обикновено започват още три месеца по-рано. Но тя не знае да е имало такива срещи. \"Градът е затруднен да измисли какво да прави, защото разполага само с общо описание на това, което иска (Белият дом)\", каза Нортън. Тя каза, че се обърнала към парковата служба за подробности, но: \"Те не ни казаха нищо. Знаете ли защо? Защото не знаят нищо.\" Кметът Мюриъл Баузър отказа да отговори на многократни запитвания за коментар. В Деня на независимостта обикновено в парка Нешънъл Мол се събират десетки хиляди хора за празненство, завършващо със заря. След нападенията на 11 септември беше извършена голяма промяна в мерките за сигурност, но събитието протича гладко от години. Първият признак, че празненството през 2019 г. може да е малко по-различно, се появи през февруари в изказване на Тръмп в Туитър, в което той обяви, че на 4 юли ще има особен \"Поздрав за Америка\", включващ \"обръщение от вашия любим президент, мен!\" Миналата седмица \"Вашингтон пост\" цитира служител на Службата за националните паркове, който каза, че Белият дом планира на събитието да има реч на Тръмп от стълбите пред паметника на Линкълн. Но след това съобщение както Белият дом, така и Службата за националните паркове отказват коментар. Говорителят на парковата служба Майк Литърст направи сбито изявление, в което само каза: \"Продължаваме да работим с Белия дом за създаване на програма \"Поздрав за Америка\", която ще събере американци от цялата страна за честване на нашата велика държава.\" Нортън предсказва кошмар за сигурността, след като в кратък срок се въвежда ново място и формат, а придвижването на президента и изискванията за неговата безопасност предизвикват хаос. \"Това ще създаде всевъзможни неприятности за сигурността\", каза тя. Объркването обхваща и активистите в окръг Колумбия, които не са сигурни как да отговорят на евентуална реч на Тръмп на 4 юли. Някои виждат златна възможност да притеснят Тръмп по начин, с който той не е свикнал; други се страхуват от капан. Съоснователката на движението \"Код пинк\" Медея Бенджамин планираше да бъде в Хавана на 4 юли, за да протестира срещу новите ограничения на правителството на Тръмп върху пътуването до Куба. Тя обаче промени плановете си миналата седмица и сега нейната организация подготвя протест. \"Президентът Тръмп не се появява толкова често на обществено място пред тълпа, която не е сигурно, че ще бъде приятелски настроена\", каза тя. \"Наистина ще им е трудно да упражнят контрол. Ще видим в какви неприятности можем да се включим.\" Други се страхуват, че евентуален опит за пряко противопоставяне срещу Тръмп или разстройване на събитието може да има обратен ефект. Местният организатор Надин Блок, която има десетилетен опит от участие в протести, каза, че евентуална реч може да даде възможност на леви активисти да се появят пред телевизионните камери и да получат голяма публика за своите послания. Тя обаче каза, че има опасност протестиращите да надценят възможностите си и в крайна сметка да бъдат обвинени, че развалят 4 юли. \"Нещата са деликатни\", каза тя. \"Може в крайна сметка просто да си създадеш повече врагове.\" Видният местен активист Адам Айдингър предсказа, че опитите за разстройване на речта лесно ще бъдат пресечени, като се използват за оправдание съображения за сигурност. \"Напълно очаквам президентът да създаде ВИП зона точно отпред, където да бъдат допускани само негови привърженици\", каза той. \"Всякакви протестиращи ще бъдат сведени до шепа хора, които крещят в далечината.\" Айдингър каза, че възнамерява да не ходи на това събитие. \"Мисля, че това е капан, целящ да накара опозицията да излезе и да обърка 4 юли\", каза той.", "date": "2019.06.13", "title": "В САЩ цари объркване, след като плановете на Тръмп за 4 юли остават загадка"}
{"url": "https://www.24chasa.bg/novini/article/7504773", "text": "Удължен е срокът на разследване на катастрофата с лидера на партия ДОСТ Лютви Местан, при която загина 6-месечно бебе, съобщи говорителят на окръжната прокуратура в Кърджали Димитрина Делчева. Тя поясни, че удължаването е с два месеца, защото все още вещите лица не са изготвили назначената по делото автотехническа експертиза. \"На този етап единственият обвиняем по делото е Лютви Местан\", каза още Делчева. Катастрофата с политикът стана на кръстовище край момчилградското село Загорско на 14 април тази година. При опит на Лютви Местан с \"Фолксфаген Фаетон\" да се включи в главния международен път за Гърция последва сблъсък с \"БМВ\", движещо се от Кърджали по посока ГКПП \"Маказа\". При катастрофата загина 6-месечно момиченце, возещо се със семейството в \"БМВ\"-то. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост.", "date": "2019.06.13", "title": "Удължиха разследването на катастрофата с Лютви Местан"}
{"url": "https://www.24chasa.bg/novini/article/7504764", "text": "Дизайнерско студио разположи на стратегически места в Ню Йорк обществени боксови круши, така че гражданите да могат да прогонят стреса си, пише в. \"Метро\", цитиран от БТА.  Уредите са с формата на на жълти възглавници и на тях е изписано: \"Обществена боксова круша. Използването й е на ваш риск. Здравословно място за загърбване на вашите тегоби\". В социалните мрежи веднага се появиха добри отзиви за новата придобивка. В един от форумите нюйоркчанин писа, че успешно си е излял злобата, породена от съграждани, които не си почистват изпражненията на кучетата, от нахалните типове, които спират на входа на метрото, за да си говорят по смартфона. Друг потребител използвал боксовите круши, след като платил високия си наем и по този начин малко му олекнало.                                                                                                                                                                                                                                                                                                                       ", "date": "2019.06.13", "title": "В Ню Йорк инсталираха обществени боксови круши за прогонване на стреса (Снимки)"}
{"url": "https://www.24chasa.bg/novini/article/7504761", "text": "\"Епицентър на войната срещу руската агресия, разгърната против целия свят\" - така нарече Украйна конгресменът Майкъл Маккоул, предложил преди седмица и нещо да се издигне на ново равнище американско-украинското военно сътрудничество. Новият законопроект \"За подкрепа на Украйна с цел защита на нейната независимост, суверенитет и териториална цялост\" цели според политика \"да се повиши отбранителната способност на украинската държава\". Той предвижда доставки на смъртоносни оръжия за Киев, нова програма за обучение на украински войници и най-важното, предоставя на Украйна нов статут като \"major non-NATO ally\" - главен съюзник на САЩ извън НАТО. Думата \"главен\" не бива да заблуждава. Такъв статут имат днес още 16 държави. Сред тях са Южна Корея, Израел и Япония. На първо място новият статут ще улесни снабдяването на Украйна със смъртоносни въоръжения, включително противотанкови, противокорабни и противовъздушни системи. Но има и друго, още по-приятно за украинските политици. В текста се казва, че новият статут на Украйна ще е в сила \"до евентуалното влизане на страната в НАТО\". Новият украински президент Володимир Зеленски заяви още по време на предизборната надпревара, че не планира да промени курса на страната към влизане в НАТО и ЕС. Преди да вземе решение, той смята да проведе общонароден референдум, щом \"обясни\" на украинците какви предимства носи членството в северноатлантическия алианс. Украинските политици отхранват идеята за членство в НАТО, откакто страната е получила независимост, но минаха към конкретни действия след \"оранжевата революция\", когато президент бе Виктор Юшченко. През 2009 г. Киев поиска НАТО да му предостави План за действия за членство (ПДЧ) - това е първа стъпка за влизане в алианса. Франция и Германия обаче блокираха процедурата за интегриране на Украйна в пакта. Съответно на украинците все още не е предоставен ПДЧ. След избухването на конфликта в Донбас САЩ започнаха да доставят на Украйна военни материали. Американските пратки обаче включват летални оръжия едва от 2018 г. (разрешението бе издадено от Доналд Тръмп през декември 2017 г.). Дотогава САЩ не доставяха такива по молба на европейските страни, които с право се опасяваха, че ще последва ескалация на конфликта в Донбас. Освен това военни инструктори от НАТО подготвяха украински войници, изпращани в зоната на антитерористичната операция (срещу проруските сепаратисти, б. пр.). Военните в Украйна впрочем твърдят, че американските специалисти също биха могли да черпят опит от опитните украинци. \"Вземаме от тях най-доброто, а и те научават много неща от нас. Защото кога са воювали британците за последен път? В пълен мащаб - при конфликта на Фолклендските острови. Американците пък - във Виетнам\", коментира пред журналисти командващият 93-та механизирана бригада \"Холодний яр\" Богдан Днипрук. Независимо от гръмките формулировки Украйна едва ли ще има съществени ползи от новия статут, убеден е програмният директор на Валдайския клуб Тимофей Бордачов: \"Фактически той не дава нищо ново на Украйна. По-скоро е нужен на САЩ като още една възможност да говорят, ако потрябва, от името на украинските интереси\"- По думите на експерта Вашингтон лесно може да даде на Киев статута \"главен съюзник\", тъй като на практика американците не поемат никакви нови ангажименти: \"Не се задължават с нищо - нито с оръжейни доставки, нито с практическа подкрепа, нито с военнополитическа подкрепа за Украйна\". Той няма и да доближи Украйна до НАТО. \"Мajor non-NATO ally\", напротив, подчертава, че става дума за съюзник на САЩ \"извън НАТО\". Такъв статут имат държави, които по различни причини не държат на членство в пакта въпреки тесните си връзки със САЩ в отбраната\", отбелязва Бордачов. Колкото до разширяване на доставките на смъртоносни оръжия, те вече са започнали и тук надали ще има коренни промени: \"Заради това няма да ескалира и ситуацията в Донбас - там нещата са свързани най-вече с политическите реалности в самата Украйна и с руско-украинските отношения като цяло\". /БТА/", "date": "2019.06.13", "title": "Движение към \"епицентъра на войната\""}
{"url": "https://www.24chasa.bg/novini/article/7504801", "text": "Танкер, нает от тайванската държавна петролна компания за превозване на гориво от Близкия изток, беше нападнат днес, заяви висш служител на фирмата, цитиран от Ройтерс. Според директора на нефтохимическия бизнес отдел на \"Си Пи Си Корпорейшън\" У Ифан има подозрения, че танкерът \"Фронт алтеър\" (Front Altair), превозващ 75 000 тона нафта, е бил ударен от торпедо. По думите му всички членове на екипажа са спасени, предава БТА. Танкерът за последно е бил забелязан в Оманския залив край бреговете на Иран, след като е бил натоварен в Обединените арабски емирства, показват корабни данни. Друг танкер - \"Кокука кърейджъс\" (Kokuka Courageous), е пострадал при свързано със сигурността произшествие в Оманския залив, каза говорител на компанията, управляваща кораба. Екипажът е напуснал танкера след инцидента, при който е бил повреден корпуса на кораба. Капитанът и моряците са били спасени от друг плавателен съд, който се намирал наблизо, заяви представителят на \"Би Ес Ем Шип мениджмънт\" (Сингапур). Един член на екипажа на танкера е бил леко ранен и е получил първа помощ на борда на кораба \"Коустал ейс\" (Coastal Ace). Говорителят каза, че \"Кокука кърейджъс\" не е застрашен от потъване, а товарът от метанол е непокътнат.", "date": "2019.06.13", "title": "Тайванската държавна петролна компания: Нает от нас танкер е нападнат в Близкия изток"}
{"url": "https://www.24chasa.bg/novini/article/7504806", "text": "\"Сделката на века\", за която президентът на САЩ Доналд Тръмп не престава да се хвали, че ще разреши израелско-палестинския конфликт, се отлага вече толкова пъти, че генералният секретар на Организацията за освобождение на Палестина (ООП) Саеб Еракат я осмя като \"сделката на следващия век\". Други предричат, че тя ще се окаже мъртвородена. Тя винаги е изглеждала като димна завеса, която да маскира погребението на (т.нар.) двудържавно решение - чрез независима палестинска държава на окупирания Западен бряг и Газа с арабски Източен Ерусалим като нейна столица, съществуваща в мир редом с Израел, - и да даде зелена светлина за израелското анексиране на по-голямата част от Западния бряг. Планът, измислен от лаика Джаред Къшнър - зет на Тръмп, е все още предвиден за внимателно лансиране по-късно този месец на форум, наречен \"Мир срещу просперитет\", в Бахрейн. Палестинците и техните арабски съседи трябва да бъдат съблазнени с милиарди долари от Саудитска Арабия и Обединените арабски емирства, без никакво политическо решение, което да сложи край на израелската окупация. Палестинците обаче \"не кълват\" на тази примамка. Президентът на Палестинската власт Махмуд Абас бойкотира всякакви преговори, след като Тръмп реши да премести американското посолство от Тел Авив в Ерусалим, признавайки целия Свещен град, включително окупираната му източна арабска част, за столица на Израел. Оттогава администрацията на Тръмп прекъсна помощта за Палестинската автономия, закри представителството на ООП във Вашингтон и прекрати цялото си финансиране за Агенцията на ООН за подпомагане на палестинските бежанци (UNRWA). Той призна и суверенитета на Израел над Голанските възвишения. Ако има някакъв план, той се състои в това да бъде отметнат (като изпълнен) списъка с желанията на иредентистката израелска десница, след което да се връчат на палестинците условията за капитулация, подсладени, според представите на Къшнър, с петродолари от Залива. Газа, където 2 млн. палестинци са натъпкани в тясна ивица земя, блокирана на север от Израел и на юг от Египет, ще се разшири в северната част на египетския Синайски полуостров. На Западния бряг след анексиране Израел ще свърже своите селища, давайки по-голямата част от окупираната територия на 450 000 еврейски заселници на Западния бряг и на (още) 200 000 в арабски Източен Ерусарим, оставяйки около 46 процента (от земята) на 3-те милиона палестинци в мрежа от разпръснати кантони. Що се отнася до Ерусалим, палестинците може да получат (селището) Абу Дис в покрайнините на града и да го нарекат както си искат. Това може и да изглежда ново за Къшнър, но то е \"притопляне\" на стари и компрометирани схеми. Подялбата на Западния бряг е почти същата, каквато бе изложена в една карта от 1982 г., известна като Военна заповед 50, съставена от покойния Ариел Шарон - любимец на заселниците и бивш премиер. Сделката за Абу Дис \"изплува\" в преговорите малко преди Израел да възстанови контрола си над Западния бряг през 2002 г. Такива са нещата преди да се вземат предвид регионалните им последици. Египетският президент Абдел Фатах ас Сиси може и да управлява с железен юмрук, но когато той отстъпи два ненаселени миниатюрни острова в Червено море на Саудитска Арабия - трохички в сравнение с мащабите на тази сделка, той се изправи пред опозиция - в послушния парламент, в контролираните от военните съдилища, и по улиците, в които иначе властват силите на реда, както се полага в една полицейска държава. \"Сиси никога не се беше оказвал пред една почти смъртоносна ситуация\", каза един западен посланик. Йордания, в която мнозинството от населението е вече палестинско, се страхува, че истинският план е да бъдат прогонени още палестинци от Западния бряг към кралството. Израелската десница отдавна смята, че палестинците вече си имат държава - Йордания. Дори и най-твърдите поддръжници на Израел в САЩ не са убедени в такава сделка. Държавният секретар Майк Помпейо каза: \"Разбирам защо хората смятат, че това ще бъде споразумение, което ще се хареса само на израелците\". Според Робърт Сатлоф, директор на вашингтонския Институт за близкоизточна политика и отявлен поддръжник на Израел, планът е наивен. \"За разлика от една сделка за недвижим имот, при която единият контрагент получава собствеността, а другият - парите, едно споразумение за мир в Близкия изток започва и завършва с това, че двете страни са съседи, принудени завинаги да споделят един общ имот\", отбеляза язвително той. Непоколебимата подкрепа на Тръмп за израелския премиер Бенямин Нетаняху, на когото се наложи да свика нови избори, които могат да съвпаднат с кампанията на американския президент за преизбиране, гарантира, че предстоят още отлагания на \"сделката на века\". Междувременно един от архитектите на стратегията на Къшнър - американския посланик в Израел Дейвид Фридман, каза пред \"Ню Йорк таймс\", че няма лошо в това Израел да си присвои някаква територия. \"Ние не можем да изразим позиция, докато не разберем колко (земя), при какви условия, защо е необходимо, защо това е добро за Израел, защо това е добро за региона, защо то не създава повече проблеми, отколкото решава\", каза той. Синтаксисът на това изречение би могъл да се възприеме като комично неволно изпускане на езика, ако последствията не бяха толкова сериозни. Мъртвородена? \"Сделката на века\" е измама от началото до края.", "date": "2019.06.13", "title": "Израелско-палестинското споразумение на Тръмп винаги е било измама"}
{"url": "https://www.24chasa.bg/novini/article/7504802", "text": "Може да се обособяват места за временно разполагане на палатки, кемпери или каравани в зона \"А\" и \"Б\", извън територията на морските плажове, пясъчните дюни и категоризираните къмпинги в поземлени имоти или части от тях, собственост на държавата, на общините, на частни физически или юридически лица, попадащи в горски територии или в земеделски земи, както и в незастроени имоти, включени в границите на урбанизирани територии, без промяна на предназначението им. Това реши парламентът с приети на второ четене промени в Закона за устройството на Черноморското крайбрежие, предаде БТА. Тези места не се категоризират като къмпинги по смисъла на Закона за туризма. В тях се разрешава поставянето само на обекти по Закона за горите - архитектурни елементи за обслужване на отдиха и туризма без търговско предназначение. Това са кътове за отдих, беседки, заслони, пейки, маси, информационни табла, чешми, дървени огради, скари и други, които не представляват строителство по смисъла на Закона за горите и на Закона за устройство на територията. Условията и редът за определяне на местата, правилата и нормативите за устройването и ползването им, както и за престоя в тях, се определят с наредба на министъра на регионалното развитие и благоустройството, министъра на земеделието, министъра на околната среда и на министъра на туризма. \"БСП за България\" поискаха разпоредбата да не засяга палатките и думата да не фигурира в текста, но мнозинството не се съгласи. Според Явор Божанков от левицата не може палатките да се приравняват към каравани и кемпери. Не можем да забраним свободното къмпингуване, защото ще отблъснем западните туристи, посочи депутатът. Колкото повече набира скорост този вид туризъм, толкова повече проблеми има за природната среда, защото след сезона остават много отпадъци, за почистването на които съответната община трябва да плаща, без тези пари да са предвидени в бюджета й, а в същото време свободно къмпингуващите не плащат местни данъци, разясни смисъла на предложението Александър Ненков/ГЕРБ/. Той беше категоричен, че в никакъв случай не се налага забрана за свободно къмпингуване. Идеята на промяната е да се определят места, в които да има елементарни хигиенни изисквания, да се знае кой носи отговорност, кой почиства и какви санкции ще има, ако не си изпълнява задължението. Помолили сме НПО-та да направят проучване и да дадат предложения,целта ни е следващите месеци да намерим елементарните изисквания, на които да отговорят, подчерта Ненков.Той добави, че в Европа минималните глоби за неразрешено къмпингуване и разпъване на палатки или паркиране на кемпири са от 500 до 1500 евро. НС запази старото положение да се възлагат на концесия или да се отдават под наем и морски плажове, които граничат със защитени територии и до тях няма възможност да се осигури свободен достъп чрез отворен за обществено ползване път, както и морски плажове, независимо от местоположението им, за които няма възможност за осигуряване на енергоснабдяване и водоснабдяване, както и за отвеждане или съхранение на отпадъчните води. НС не прие предложението на Валери Симеонов/\"Обединени патриоти\"/ да се въведе задължително изискване за път, макар и черен, когато се отдават на концесия или под наем морски плажове, които граничат със защитени територии и до тях няма възможност да се осигури свободен достъп чрез отворен за обществено ползване път, както и морски плажове, независимо от местоположението им, за които няма възможност за осигуряване на енергоснабдяване и водоснабдяване, както и за отвеждане или съхранение на отпадъчните води.. Може пътят да е черен път, но в случай на някаква злополука трябва да има възможност линейка, пожарна или полиция да стигнат до това място, защото понякога минутите решават живота или смъртта на някого, допълни той. В същото време по този начин ще могат и съответните коли да извозват отпадъци. Наше проучване показва, че това са десетина плажа от общо около 200 и въпросните ивици са на юг от Царево, показа наше проучване, уточни Симеонов.", "date": "2019.06.13", "title": "Разрешиха разпъването на палатки извън плажовете и дюните"}
{"url": "https://www.24chasa.bg/novini/article/7504820", "text": "Окръжна прокуратура - Сливен задържа за срок до 72 часа мъж, обвинен в опит за убийство, който е останал недовършен поради независещи от дееца причини, съобщиха от прокуратурата. Стефан К. е обвинен за това, че на 11 юни 2019 г., в новозагорското село Каменово направил опит умишлено да умъртви мъж с ловна пушка. В следващите дни прокуратурата ще внесе в съда искане за налагане на мярка за неотклонение \"задържане под стража\" спрямо обвиняемия. От Районната прокуратура в града съобщават още за две взети мерки \"задържане под стража\", пише БТА. В един от случаите е задържан мъж, който не изпълнил заповед за защита от домашно насилие на 77-годишната му баба, като й нанесъл побой. С постоянна мярка е и Стоян П., обвинен в сводничество. Определенията на Районен съд - Сливен могат да бъдат обжалвани пред Окръжния съд в града.", "date": "2019.06.13", "title": "Прокуратурата задържа мъж в опит за убийство с ловна пушка"}
{"url": "https://www.24chasa.bg/novini/article/7504738", "text": "На 11-ти юни, Ромпетрол България откри официално третата си бензиностанция в град Враца. Тя е изпълнена изцяло в рамките на Ромпетрол концепцията за изчистена и модерна визия. Н. Пр. Темиртай Избастин, посланик на Република Казахстан в България, бе официален гост на събитието и лично поздрави екипа: „ Кметът на град Враца, Калин Каменов също беше специален гост на откриването, като пожела на екипа на Ромпетрол много успех .“, каза г-н Ивайло Трендафилов, Генерален директор на \"Ромпетрол България\" ЕАД. Програмата за развитие включва активно разрастване и модернизация в следващите години. Като част от KMGI Group, Ромпетрол България планира пълно ребрандиране на мрежата в рамките на следващата 1 година, успоредно с увеличаване броя на бензиностанциите. „ “, добави г-н Трендафилов. Ромпетрол България поставя силен фокус върху качеството, което предоставя на българския клиент. Първокласните горива с марката Ефикс са добре познати на пазара заради ненадминатите си качества. Продуктите са създадени с оптимална комбинация от добавки и активни съставки, като осигуряват не само почистване на клапаните и инжекторите, но също намаляване консумацията на гориво и подобряване представянето на двигателя. Ромпетрол България ще отделя специално внимание на обслужването на клиентите, като планира постоянно повишаване нивото на удовлетвореност на клиентите и качеството на изживяването на клиента с марката. .", "date": "2019.06.13", "title": "Ромпетрол България открива трета бензиностанция във Враца"}
{"url": "https://www.24chasa.bg/novini/article/7504821", "text": "Китай осъди днес \"намесата на ЕС\" в работите на Хонконг, след като предния ден Брюксел разкритикува законопроекта за екстрадиция в КНР, подготвен в бившата британска колония, предаде Франс прес. Никоя страна, нито организация, няма право да се намесва в работите на Хонконг,които засягат единствено вътрешните работи на Китай, заяви пред журналисти говорителят на китайската дипломация Гън Шуан. Вчера говорителката на Европейската комисия Мая Кочиянчич призова да бъдат спазвани правата на демонстрантите в Хонконг и заяви, че споделя редица техни тревоги, свързани със законопроекта, който се очаква да разреши екстрадициите в континентален Китай, предава БТА. \"Насилието и ескалацията трябва да се избягват\", подчерта тя. В Хонконг се разви вчера най-мащабното политическо насилие от връщането му в Китай - полицията стреля с гумени куршуми и атакува със сълзотворен газ демонстранти, блокирали големите улици и опитали се да нахлуят в парламента. Ранени бяха 79 души, двама от които са в тежко състояние. Китайският говорител обаче заяви, че Пекин изразява \"силно недоволство и решително се противи срещу безотговорните и неточни изявления на ЕС по повод (законовите) поправки, готвени\" в Хонконг. Проектът бе разкритикуван от западни държави, а хората в Хонконг се страхуват да бъдат изправени срещу непрозрачното в очите им китайско правосъдие, зависимо от политическите власти, и смятат, че замисляната реформа ще увреди международния имидж и привлекателността на полуавтономната територия, добавя АФП.", "date": "2019.06.13", "title": "Китай към ЕС: Никоя страна или организация няма право да се меси в работите на Хонконг"}
{"url": "https://www.24chasa.bg/novini/article/7504786", "text": "Direct English разкрива нови хоризонти – всички, които желаят да придобият нови умения и да достигнат недокоснати хоризонти се насочват към Direct English центровете в град София или град Благоевград. Възможностите, които се предоставят, ще изненадат всеки, чието съзнание свързва “завръщането в училище” просто със седене в задушна класна стая и слушане на немотивиращи учители. В Direct English се придава особено значение на непринуденото и приятелско общуване, като се срещаме с други клиенти, релаксираме в добре оборудваната кафе зона на центъра и дори като излизаме заедно на разтоварваща вечеря или на по питие.  предлага всичко, което може да очаквате от езиков курс по английски език – един ефективен начин за усвояване на езика, който в същото време е изключително забавен. Оживени разговори – обучаемите на Direct English имат различни причини да изучават английски език, но безспорно ги обединява желанието им да излизат заедно, да се запознават с нови хора и да разширяват социалните си контакти. Часовете по разговор са ориентирани към индивидуалните интереси на всеки клиент и това ги прави търсени и предпочитани. Обучаемите се насърчават да обсъждат разнообразни теми - от политика и изкуство до пътувания и бизнес, като през цялото време са подкрепяни от ентусиазиран учител, който обогатява разговорите с по-трудни понятия и фрази. “Обучаемите на Direct English достигат добро разговорно ниво на английски език много бързо”, казва г-жа Ефтимова. “Процесът на обучение е подпомогнат от провеждането на часовете в малки групи, дискутирайки актуални теми, свързани с живота на обучаемите. Има смисъл във всичко това, тъй като клиентите ни остават докрай заинтересовани и мотивирани обучаеми.” Гъвкав подход – предимството обучаемите да избират къде, кога и колко бързо желаят да се обучават, ги мотивира да бъдат наши ученици отново. Direct English никога не упражнява натиск върху обучаемите. Независимо от това, те се справят благодарение на постоянното насърчаване от наша страна и разнообразните обучителни възможности на системата – от часове с обучител и такива за разговор до мултимедийни упражнения и културно-развлекателни дейности. “Харесвам гъвкавия подход, който ми се предоставя от системата Direct English”, каза г-н Драгаданев – обучаем. “Мога да си насроча час с обучител или час за разговор в удобно за мен време. Системата работи като едно цяло. Благодарение на това аз никога не изоставам. Просто продължавам да се обучавам и да усъвършенствам уменията си по езика.“ Индивидуален подход към всеки обучаем - съобразно разнообразните потребности на курсистите от различни възрастови групи, Direct English проявява нетрадиционно персонално менторско отношение. В часовете с обучител броят на участниците е сведен до не повече от четирима души, за да може всеки един от тях да получи индивидуално внимание, а мениджър клиенти е винаги на разположение, за да даде съвет, информация или да окаже подкрепа при необходимост. За да научите повече за Direct English, както и да разберете ползата от него, обадете се на телефон 088 71 444 71 за град София, 088 71 444 71 за град Благоевград или посетете ", "date": "2019.06.13", "title": "Различното езиково обучение, предназначено за реалния живот"}
{"url": "https://www.24chasa.bg/novini/article/7504833", "text": "Апелативният спецсъд е потвърдил мярката за неотклонение на ученика от Пловдив, обвинен в тероризъм - под надзор на инспектор от Педагогическа стая. Заседанието мина при закрити врати.  От прокуратурата казаха, че магистратите приели, че има обосновано предположение ученикът да е виновен за повдигнатите му обвинения в тероризъм. Съдиите обаче са преценили, че момчето не трябва да бъде изолирано, а да остане в естествена среда и да ходи на училище. В съдебната зала то е заявило, че осъзнава вината си, каза прокурор Сийка Милева. От Апелативния съд разпратиха следното съобщение:  Апелативен специализиран наказателен съд потвърди определението на първоинстанционния съд, с което е определена втората по тежест мярка за неотклонение, която може да бъде взета по отношение на непълнолетен обвиняем – „надзор на член на местната Комисия за борба с противообществените прояви на малолетни и непълнолетни“. Становището на апелативния съд е, че през последния месец, в резултат на приложен комплексен подход от мерки от родители, психолози и правозащитни органи, в психичното състояние на обвиняемия са настъпили значителни положителни ефекти, което е довело до редуциране на обществената му опасност. Съдът съобрази и препоръките на съдебно-психиатричната експертиза за регулярни контакти на обвиняемия със специалист психолог, както и за отпочване на семейна терапия, поради което и прие, че позитивната промяна у него, ведно с нуждата да контактува с автентичната си среда, предполага създаването на възможност за социализация, а не на изолация в условията на следствения арест.", "date": "2019.06.13", "title": "Апелативният спецсъд остави на свобода ученика, обвинен в тероризъм"}
{"url": "https://www.24chasa.bg/novini/article/7504857", "text": "Политическият хаос в Република Молдова - страна, която има в момента две правителства и двама президенти, ще има политически последици и за Букурещ. Въпросът е кой точно ще плати политическата сметка? Кой ще бъде изкаран виновен за невероятното постижение да вкара в един и същи лагер Русия, САЩ и ЕС - трите сили, които подкрепиха в последния момент коалицията между проруските социалисти и проевропейците от блока АКУМ (Сега), коалиция, която е насочена против олигарха Владимир Плахотнюк и неговата Демократическа партия? Унижение бе за Румъния да не бъде представена тогава, когато европейският комисар за разширяването - австриецът Йоханес Хан, руският вицепремиер Дмитрий Козак (авторът на прословутия Меморандум Козак за федерализация на Република Молдова, отхвърлен през 2003 г. от президента Владимир Воронин) и Брад Фредън - директорът на Бюрото по източноевропейски въпроси към Държавния департамент на САЩ, бяха в Кишинев на 3 юни и дадоха ход на създаването на коалицията между проруските сили и проевропейските. Унижение за Румъния бе след това да гледа мълчаливо как Германия, Франция, Великобритания, Полша и Швеция правят изявление на 10 юни, в което изразяват подкрепа за парламента на Република Молдова, който избра ново правителство. Полша и Швеция са страните, които инициираха през 2009 г. Източното партньорство на ЕС. Това партньорство не направи друго, освен да върже към крака на Кишинев, с който се канеше да направи крачка към ЕС (след свалянето на режима на Воронин), воденичните камъни, наречени Украйна, Беларус, Азербайджан. Полша (страна, с която Румъния има стратегическо партньорство) и Швеция не направиха друго, освен да извадят Република Молдова от една възможна траектория за свързване със Западните Балкани в стратегията за разширяване на ЕС; на практика те извадиха Кишинев от уравнението на присъединяването. Сега, както и тогава, без каквито и да било консултации по силата на стратегическото партньорство, Полша решава заедно с големите сили в ЕС какво е добро и какво е лошо за Република Молдова. През последните години Румъния понесе още унижения, като се започне от назначаването на унгареца Калман Мижей за специален представител на ЕС в Кишинев (2007-2011) до декларацията през 2018 г. на представителя на ОССЕ за Приднестровието Франко Фратини, че проруският сепаратистки регион би трябвало да получи специален статут в рамките на Република Молдова. Какъв сигнал е фактът, че новото правителство на Мая Санду в Кишинев бе \"благословено\" от САЩ, но и от Дмитрий Козак - авторът на плана за федерализация от 2003 г.? Какъвто и да е отговорът, става ясно, че Букурещ не е знаел за най-сериозното нещо, което може да се случи в една страна в този граничен район на Европа - че големите сили си подават ръце през главата на Румъния. Този път залогът е вляво от река Прут. Когато се правеха всички тези стратегически ходове, президентството на Румъния мълчеше, както и министерството на външните работи. След това министърът на външните работи Теодор Мелешкану излезе с позиция, която влезе в противоречие с решенията на големите сили, твърдейки че би трябвало да се организират предсрочни избори в началото на септември - така, както реши временният президент и същевременно премиер Павел Филип - човекът на олигарха Плахотнюк. С други думи румънският министър се противопостави завоалирано на едно решение на парламента в Кишинев, взето в присъствието на посланиците на Русия и САЩ, и на представителя на ЕС. Министерството на външните работи в Букурещ след това излезе с комюнике, в което неочаквано прие позицията на ЕС, САЩ и Русия. Позицията на президента Клаус Йоханис на 9 юни бе колкото се може по-двусмислена: той отправи призив за политически диалог в Кишинев по начин, който внушаваше, че Румъния не е готова да признае новото правителство. Едва след \"война\" и след позицията на МВнР, която противоречи на позицията на външния министър Мелешкану, Йоханис показа храброст и заяви за информационния сайт Зиаре, че приема позицията на МВнР, тоест признаване на новото правителство в Кишинев. Кой трябваше да изрази ясна позиция по отношение на Република Молдова и да дискутира с европейските партньори през трите месеца, които минаха от парламентарните избори там? Премиерът Виорика Дънчила, която бе държана от Клаус Йоханис далеч от Сибиу в момента на т. нар. среща за бъдещето на ЕС? Или президентът Йоханис - този, който представлява Румъния във външната политика и най-вече - който разполага с досието Република Молдова заедно със своите съветници? \"Няма смисъл да кълнем МВнР и за отношенията с Молдова, досието Република Молдова бе в (президентския дворец) Котрочени през последните години\", каза анализаторът Арманд Гошу за молдовското издание на \"Котидианул\". Постоянната и подразбираща се позиция на президента през последните години бе, че електоратът в Република Молдова би трябвало да гласува геополитически, тоест за проевропейските сили и против проруските, да подкрепя правителствени съюзи, които изключват социалистите на президента Игор Додон, независимо че този вариант включва увековечаване на власт на един олигарх, ненавиждан във вътрешен и международен план, и увековечаване на мизерията и бедността. Не може да не отбележим когнитивния дисонанс на президента и неговите съветници, които мълчаливо подкрепяха олигархичния режим в Кишинев, докато в Румъния се бореха с \"червената чума\" (така наричат често в Румъния управляващата Социалдемократическа партия (СДП) - бел. ред.) и корупцията. И ако са приели тази \"геополитическа\" стратегия, президентът и неговите съветници би трябвало да дискутират с най-важния съюзник - САЩ. Кой друг, освен президента Йоханис, можеше да има най-близки отношения с шефа на Брад Фредън - наследник в Държавния департамент на Виктория Нюланд и Филип Гордън (онзи, който \"инспирира\" решението на Конституционния съд в полза на президента Бъсеску през 2012 г. при посещение в Букурещ, направено със същата цел, както и визитата на Фредън в Кишинев)? Президентството игра губеща карта, а Румъния бе унизена от САЩ, Русия и Полша по изключително чувствителна тема. Президентството успя да вкара в един и същи лагер САЩ, Русия и русофобското правителство във Варшава, плюс Германия, Франция, или най-малкото - не знаеше за създаването на тази \"кабала\", което е достатъчно сериозно. Президентът Йоханис бе хванат в огромен геополитически офсайд в началото на юни 2019 г. Неговата пропаганда може да опита да хвърли вината върху напрежението, създадено от СДП и (лидера й) Ливиу Драгня, но залогът е постепенно преместване на централата на политическата власт в Румъния. Къде? Към онези, които дишат във врата на президента след изборите за Европейски парламент - партия Съюз за спасение на Румъния, която без какъвто и да е опит в управлението и неерозирала от власт, зае достатъчно ясна позиция в полза на решенията в Кишинев на САЩ и Русия, подкрепяйки коалицията на новия премиер Мая Санду и осъждайки прикрито решението на Конституционния съд (контролиран от Плахотнюк) да отстрани президента Додон и да не признае правителството. Какви са възможните обяснения за това пагубно тримесечно изчакване на Румъния и за дипломатическите пелтечения през последните дни на президента и на министъра на външните работи? Отговор може да дойде от Кишинев, където разгроменият Плахотнюк вади тежката артилерия и публикува компрометиращи записи с президента Додон, казвайки, че е получил стотици хиляди евро от Русия за предизборната кампания. Че Плахотнюк записва разговорите с политиците, канени в неговите хотели, се знаеше. \"Бонусът, който не само службите (най-малко Румънската служба за външно разузнаване и Румънската разузнавателна служба) очакват, но и публиката, е фото/видео архива на Плахотнюк, в който се появяват достатъчно сегашни и бивши (и не само) политици от Букурещ в не точно почтени ситуации\", коментира Арманд Гошу за молдовското издание на \"Котидианул\".", "date": "2019.06.13", "title": "Кой ще плати сметката за унижението на Румъния в Кишинев?"}
{"url": "https://www.24chasa.bg/novini/article/7504863", "text": "\"Уважаеми г-н министър-председател, скъпи Бойко.\" Така започва честитката, която канцлерът на Германия Ангела Меркел е изпратила днес до българския министър-председател по случай рождения му ден. \"Вие поехте отговорността за страната си във фаза на големи предизвикателства. Освен това се ангажирахте особено и за добрите взаимоотношения в региона\", отчита Меркел успехите на премиера Борисов. И допълва, че очаква с радост продължението на много доброто сътрудничество, което имат двамата, за благото на България и Германия, и на цяла Европа. Канцлерът на Германия пожелава на Бойко Борисов \"и за в бъдеще много сила и всичко добро, преди всичко здраве и лично благополучие\".", "date": "2019.06.13", "title": "Меркел до Борисов: Скъпи Бойко, и за в бъдеще да си силен!"}
{"url": "https://www.24chasa.bg/novini/article/7504871", "text": "Министерството на образованието и науката /МОН/ ще представи утре резултатите от майската сесия на държавните зрелостни изпити в 12-и клас, съобщи пресцентърът на МОН. Пресконференцията за резултатите от матурите е от 12.00 часа в залата на петия етаж в МОН. На 21 май се състоя първият задължителен държавен зрелостен изпит по български език и литература в 12-и клас. На 23 май беше вторият задължителен държавен зрелостен изпит по 13 предмета по избор на учениците.", "date": "2019.06.13", "title": "МОН представя утре резултатите от матурите в 12 клас"}
{"url": "https://www.24chasa.bg/novini/article/7504491", "text": "Девет научни експеримента от различни държави получиха одобрение да бъдат извършени на борда на бъдещата Китайска космическа станция (ККС), обявиха във Виена вчера директорите на Китайската космическа агенция и на офиса на ООН за космическите въпроси, информира  Избраните експерименти са не само от развити, но и от развиващи се държави, сред които Франция, Германия и Япония, Кения и Перу. Те обхващат широк спектър от научни теми, като наблюдение на Земята, слънчевите клетки, космическите науки за живота и биотехнологиите. ООН и Китай през май 2018 г. поканиха членовете на ООН да подадат заявления за провеждането на научни експерименти на борда на ККС. Бъдеща цел на инициативата е да отвори ККС за всички страни и по-специално за развиващите се страни, заяви на пресконференция представител на ООН. „Поставили сме си за цел да помогнем на развиващите се държави да запълнят технологичната пропаст и да си осигурят достъп до космическото пространство и проучванията\", каза Уан Цюн, пратеник на Китай в ООН и други международни организации във Виена.", "date": "2019.06.13", "title": "9 международни експеримента ще бъдат извършени на борда на Китайската космическа станция"}
{"url": "https://www.24chasa.bg/novini/article/7504882", "text": "Над 1 тон домашна ракия бе иззета от къща в Гоце Делчев. Това е станало по време на акция за противодействие на контрабандата, съхранението и незаконното разпространение на акцизни стоки. Полицейски служители на РУ-Гоце Делчев и служител на Митница Югозападна проверили къща в града по сигнал. В дворно място, прилежащо към къщата, са намерени около 16 бр. пластмасови бидони, съдържащи около 1 080 литра течност с мирис на алкохол. За случая е уведомена РП-Гоце Делчев. Работата по случая продължава.", "date": "2019.06.13", "title": "Иззеха над 1 тон домашна ракия от къща в Гоце Делчев"}
{"url": "https://www.24chasa.bg/novini/article/7504631", "text": "Иран няма никакво намерение да произвежда или използва ядрено оръжие. Това е заявил днес иранският върховен лидер аятолах Али Хаменей в Техеран пред японския премиер Шиндзо Абе, предаде Ройтерс. \"Върховният лидер Хаменей направи коментар, че страната няма, и не трябва, да държи или използва ядрени оръжия, както и че тя няма никакви подобни намерения\", каза Абе пред репортери след срещата с Хаменей, предава БТА. Думите на аятолаха представляват повторение на позицията на Иран, отбелязва Ройтерс. \"Днес аз се срещнах с върховния лидер и чух неговата вяра в мира. Оценявам високо това като важен напредък към мира и стабилността в този регион\", допълни японският премиер. Изказването на Абе беше излъчено по японската обществена телевизия Ен Ейч Кей.", "date": "2019.06.13", "title": "Али Хаменей пред Шиндзо Абе: Иран няма намерение да произвежда или използва ядрено оръжие (Обновена)"}
{"url": "https://www.24chasa.bg/novini/article/7504937", "text": "Без изявления за медиите приключи 40-минутната среща на премиера на Северна Македония Зоран Заев и германския канцлер Ангела Меркел в Берлин, предаде агенция МИА. Една от ключовите теми трябваше да бъде датата за започване на присъединителни преговори на Северна Македония с ЕС. Засега няма официални информации ще бъде ли определена дата за начало на преговорите на предстоящата среща на Европейския съвет на 20 и 21 юни в Брюксел, предаде БТА. Преди днешната среща с Меркел премиерът Заев каза вчера на среща с германски предприемачи в Берлин, че отлагането на началото на преговорите с ЕС ще има отрицателни последици за страната, ще постави под въпрос стабилността на управляващата коалиция и ще \"налее гориво\" в ултранационализма. Заев каза, че правителството на Северна Македония очаква започване на присъединителните преговори с ЕС през юни тази година, както е записано в декларациите на Съвета на ЕС миналата година.", "date": "2019.06.13", "title": "Меркел и Заев говориха 40 минути, не дадоха изявление за медиите след срещата"}
{"url": "https://www.24chasa.bg/novini/article/7504939", "text": "Отношенията между Москва и Вашингтон все повече и повече се влошават, каза в интервю руският президент Владимир Путин, цитиран от Ройтерс и БТА. Той направи тази песимистична преценка в навечерието на срещата на върха на Г-20 в Япония в края на този месец, на която е възможно лидерите на двете страни да се срещнат. Сегашната администрация е одобрила, според мене, няколко десетки решения за санкции срещу Русия през последните години\", посочи Путин пред руския тв канал \"Мир\". Записът на интервюто бе разпространен като текст от Кремъл. Той контрастно противопостави това състояние на руско- американските отношения с процъфтяващите, по думите му, връзки с Китай. Задълбочаващото се стратегическо приятелство между Москва и Пекин тревожи някои американски политици, отбелязва Ройтерс. Тръмп каза пред репортери вчера, че ще се срещне с Путин на Г-20 в Япония, но още ден по-рано Кремъл каза, че идеята за среща \"все още е висяща\" и че няма обсъждания на конкретика по въпроса. Тръмп вчера изрази още надежда, че се надява САЩ да установят \"отлични отношения с Русия\", но в същото време обеща да разположи 1000 американски войници в Полша - стъпка, поискана от Варшава с цел сдържане на потенциална агресия от Русия, посочва Ройтерс. Тръмп със сигурност ще раздразни Москва и с думите си вчера, че обмисля санкции заради газопровода \"Северен поток 2\", като отново предупреди Германия, че е енергийно зависима от Русия. Путин, който вече обяви, че е на страната на Китай в започналата търговска война със САЩ, все пак каза в същото интервю, че се надява на подобряване на отношенията с Вашингтон въпреки сегашната им траектория надолу. \"Наистина се надяваме, че здравият разум в края на краищата ще възтържествува, - посочи руският президент, - че с всичките наши партньори, включително и американските , ние можем да постигнем някои решения в рамките на предстоящия форум на Г-20, които ще бъдат конструктивни и ще създадат необходимите стабилни условия за икономическо сътрудничество.\"", "date": "2019.06.13", "title": "Путин: Отношенията ни със САЩ все повече се влошават"}
{"url": "https://www.24chasa.bg/novini/article/7505117", "text": "Над 10 килограма наркотици са иззети при спецоперация на криминалисти от СДВР, съобщиха от МВР. 50-годишен мъж е задържан в хода на проведена на 10 юни акция по противодействие на престъпления, свързани с наркотични вещества. Служителите от сектор „Наркотици“ са го заловили малко преди обяд в кв. „Филиповци“. Последвали оглед и претърсване в обитаваното от мъжа жилище. Полицаите намерили и иззели множество различни на вид опаковки, съдържащи таблетки, тревиста маса и прахообразно вещество, колби, пресовъчна машина, електронна везна, оръжие и боеприпаси. От изготвената експертна справка на част от намереното е установено, че иззетите вещества са 10317.89 грама амфетамин, 9.84 грама коноп и 34.80 грама хашиш. Предстои изследване и на останалите вещества. След доклад на събраните материали в Софийска градска прокуратура задържаният е привлечен като обвиняем за престъпление по чл. 354 а от НК. Наложена му е мярка за неотклонение „задържане под стража“ за срок до 72 часа.", "date": "2019.06.13", "title": "СДВР задържа мъж с над 10 кг наркотици във \"Филиповци\" (Снимки)"}
{"url": "https://www.24chasa.bg/novini/article/7505159", "text": "Отсечена глава на гигантски вълк, живял преди 40 000 години, е открита в Якутия, съобщи в. “Сайбириън таймс”, цитиран от десетки руски и западни медии. Той е два пъти по-голям от днешните си събратя. На изключително добре запазената глава на чудовището попаднал местен жител на брега на река Тирехтях. Това станало миналата година, но за откритието бе съобщено едва в сряда по време на изложба в Токио на останки от древни замразени животни. Големината на главата е поразителна - над 40 см, т.е. колкото половината тяло или два пъти главата на съвременен вълк. Покрита е с козина, която наподобява тази на мамутите. Заради студа мозъкът на страховития звяр и меките тъкани са останали непокътнати. Това ще даде възможност да се направи ДНК анализ, с което вече са се заели учени от Стокхолм. Възрастта на древния хищник се оценява между 2 и 4 години. Находката, която е първа запазена до такава степен на вълк от епохата на плейстоцена, станала възможна поради топенето на вечните ледове в сибирския район. Не е ясно защо и как главата е отсечена, но тя едва ли е била трофей на древен ловец, тъй като хора са се заселили по тези места хиляди години по-късно. Озъбената вълча глава е намерена почти по същото време с останките на бебе пещерен лъв, което учените нарекоха Спартак. ", "date": "2019.06.13", "title": "Чудовищен вълк на 40 000 г. открит в Сибир"}
{"url": "https://www.24chasa.bg/novini/article/7505156", "text": "Мъж издъхна на площад “България” в Сандански, пише struma.bg. Случайни минувачи подали сигнал на тел. 112 за внезапно припаднал мъж. На място е пристигнал екип на Спешен център, но лекарите не успели да го спасят, а само констатирали смъртта му. В момента полицията установява самоличността на починалия.", "date": "2019.06.13", "title": "Мъж издъхна внезапно на площада в Сандански"}
{"url": "https://www.24chasa.bg/novini/article/7505157", "text": "Президентът на САЩ Доналд Тръмп заяви, че не би отказал информации, предоставени от чужда страна и целящи да навредят на негов противник по време на президентската кампания през 2020 г., предаде Франс прес. На журналист от телевизия Ей Би Си, запитал го дали неговият предизборен екип би приел компрометиращи информации, дошли например от Русия или от Китай за негови противници, и дали ще предаде тези информации на ФБР, Тръмп отговори: \"Мисля, че вие бихте направили и двете неща\". После президентът добави: \"Ако някой позвъни от дадена страна, например от Норвегия и каже: \"Имам информации за ваш противник, мисля, че ще поискам да го изслушам\". Тръмп допълни, че това не би била намеса в американските избори, предаде БТА. \"Това не е намеса. Ако те имат информации, мисля, че ще ги приема\", каза той. \"И ако си помисля, че нещо не е наред, може би ще се обадя на ФБР\", добави той. Накрая Тръмп подчерта, че няма нищо лошо в това да чуеш какво има да ти кажат хората. Това изявление на Тръмп бе направено в момент, в който неговият син Доналд Тръмп-младши беше изслушан отново в комисия в американския Сенат. Изслушването касаеше участието на сина на Тръмп в среща в \"Тръмп тауър\" в Ню Йорк по време на предизборната кампания през 2016 г. с хора, за които той си мислел, че били пратени от Москва и които му обещавали компрометиращи информации за кандидатката на демократите за президентския пост Хилари Клинтън. След това изслушване Тръмп-младши заяви, че е приключил с разследването на комисията по разузнаването в Сената. Специалният прокурор Робърт Мълър, натоварен с разследването за намесата на Русия в президентските избори през 2016 г., заключи в доклад, публикуван в април, че не е имало съглашателство между предизборната кампания на Тръмп и Русия. \"Докладът на Мълър ясно казва: Едно чуждо правителство атакува нашите избори през 2016 г., за да подкрепи Тръмп. Тръмп прие тази помощ\", написа днес в Туитър кандидатката за президентската номинация на американските демократи Елизабет Уорън. \"Сега Тръмп казва, че ще направи същото. Време е да отстраним Тръмп от власт\", допълва сенаторката, която призовава за задействане на процедура за импийчмънт на Тръмп още откакто бе публикуван докладът на Мълър.", "date": "2019.06.13", "title": "Тръмп би приел информация от чужбина за негови противници на президентските избори"}
{"url": "https://www.24chasa.bg/novini/article/7505167", "text": "Неколцина от претендентите за мястото на премиера Тереза Мей твърдят, че Великобритания трябва да напусне ЕС на 31 октомври, дори и това да означава Брекзит \"без сделка\". И така, могат ли британските депутати да направят нещо, за да попречат на страната да излезе от блока без споразумение за преход? Мей подаде оставка, за да остави някой друг да открие път към към Брекзит, но нейният наследник ще бъде спъван от повечето от същите ограничения, които на три пъти провалиха нейните опити да получи парламентарно одобрение за сделка. Гласуванията досега през годината показаха, че няма план за Брекзит, одобряван от мнозинство в парламента, който продължава да спори кога, как и дори дали Великобритания трябва да изпълни решението на обществото на референдума от 2016 г. за напускане на ЕС. За сметка на това има съгласие на мнозинство в парламента против напускане на блока без споразумение, дефиниращо временни договорености по въпроси като митници и права на гражданите. И така, ако следващият премиер не е в състояние да преодолее безизходицата в парламента или реши активно да се насочи към Брекзит без сделка, какво биха могли да направят депутатите, за да го предотвратят? ПОЛИТИЧЕСКИ НАТИСК Избраните членове на 650-местния парламент разполагат с редица начини да изразят мнението си, но малко от тези средства имат силата да принудят правителството да смени курса. Тези, които са против Брекзит без сделка, биха могли да поискат извънредни дебати или да използват времето за дебати, отредено за опозиционните партии, за да гласуват законодателно предложение, изразяващо позицията им. Ако бъде подкрепено от мнозинство, това ще създаде политически натиск над правителството да размисли, но няма да задължи премиера да промени политиката. ЗАКОНОДАТЕЛНИ ЛОСТОВЕ Ако мнозинство от депутатите в Камарата на общините искат да спрат Брекзит без сделка без подкрепата на правителството, те ще трябва да променят закона, за да го предотвратят по някакъв начин - като поискат премиерът или да забави или изобщо да отмени Брекзит. В началото на годината депутатите откриха начин да изземат от правителството контрола над парламентарния дневен ред и приеха закон, въпреки съпротивата на кабинета, който даде мандат на Мей да търси отсрочка от ЕС. Само това обаче не би било достатъчно, за да предотврати Брекзит без сделка, понеже ЕС трябва да се съгласи с каквото и да било отлагане. Само законодателно решение за оттегляне на нотификацията за задействане на Член 50 би попречило Брекзит да се случи. В крайна сметка Мей реши все пак да търси отлагане на Брекзит, което доведе до новата дата 31 октомври, но това показа, че депутатите могат да намерят начин да наложат волята си, ако имат мнозинство. Нов опит да се изземе контрола над парламентарния дневен ред беше отхвърлен вчера с 309 срещу 298 гласа на 12 юни, но опонентите се заканиха, че ще продължат да се опитват. Ако правителството активно възприеме стратегия за Брекзит без сделка, депутатите няма да могат да изземат контрола над законодателния процес, за да прокарат свой закон, и ще трябва да намерят алтернативен начин да го спрат. Макар че няма много подобни прецеденти, парламентарните правила се оказаха гъвкави през последните месеци, а председателят на Камарата Джон Бъркоу, който разполага със значително влияние върху процедурите, беше благосклонен към опитите да бъде блокиран Брекзит без сделка. Двама от кандидатите за наследник на Мей намекнаха за възможността да се прекъсне сесията на парламента (т.нар. суспендиране или prorogation, което изисква намесата на кралицата), за да бъде наложен Брекзит без сделка. Това предизвика масова критика от всички страни, включително от останалите претенденти за лидерството. ЕНДШПИЛ Парламентът има властта да свали правителството чрез вот на недоверие. Това би изисквало част от консерваторите или съюзническата Демократична юнионистка партия да се разбунтуват. Един депутат, бившият главен юридически съветник на кабинета Доминик Грийв, заяви, че е готов да зареже лоялността към Консервативната партия и да гласува против правителството, за да предотврати Брекзит без сделка. Макар че загуба на евентуален вот ще спре процеса на вземане на политически решения и почти сигурно ще наложи смяна на лидера, тя няма автоматично да промени юридическия факт, че Великобритания ще престане да бъде член на ЕС на 31 окотомври. Предотвратяването на Брекзит без сделка все още ще изисква действие от следващо правителство - назначено, резултат от общи избори или от сформирането на нова управляваща коалиция в парламента. (БТА)", "date": "2019.06.13", "title": "Може ли британският парламент да предотврати Брекзит без сделка?"}
{"url": "https://www.24chasa.bg/novini/article/7505168", "text": "Затворник, пуснат на свобода поради заболяване, тормози съседите си в дупнишкото село Самораново. Наложило се да викат и полиция. Семейството на читалищната секретарка и съдебен заседател Анелия Сумева е подложено на ежедневен тормоз от 58-г. Любен Спасов. Той е излежавал присъда в затвора в Бобов дол, но два месеца след влизането му е пуснат на свобода поради заболяване. Анелия Сумева се оплака пред  : “Вместо да се лекува, съседът ни тормози. След два месеца в затвора е пуснат на свобода след операция на едното око. Завчера се наложи да викам полиция. Заканваше се с убийство на цялото ми семейство, защото му направихме забележка, че се прикача незаконно в електрическата мрежа. Всяка вечер със специална щипка закача две жици на електропровода за уличното осветление. Жиците минават в близост до дома ни и може да ни запали някой път при поредното прикачване. Извиках полиция, защото се изплаших, но започна с люти закани за убийство на семейството ми. Той е осъждан два пъти за кражби, криминално проявен е. Пристигнаха полицаи с патрулка, извикаха го, поговориха с него и го оставиха, не го задържаха. Институциите ще чакат ли да ни стори зло, за да го задържат. Спасов има две условни присъди и пак го пуснаха на свобода. Преди да влезе в затвора, открадна картофите ни от мазето, задигна дърва и подпалки на съседите, открадна колело и какво ли не още. Цял живот краде, за да се издържа. Живее сам. Няма никой около него”, заяви разтревожена Анелия Сумева.", "date": "2019.06.13", "title": "Пуснат на свобода болен затворник заплашва съдебен заседател с убийство"}
{"url": "https://www.24chasa.bg/novini/article/7505180", "text": "Руският президент Владимир Путин подписа указ за уволнението на генералите от полицията Андрей Пучков и Юрий Девяткин, съобщи пресслужбата на Кремъл, цитирана от ТАСС. \"Да се освободят от заеманата длъжност: генерал-майор от полицията Девяткин Юрий Владимирович - началник на управлението за борба с наркотиците на Главното управление на МВР на Русия; генерал-майор Пучков Андрей Павлович - началник на управлението на вътрешните работи на Западния административен окръг на Главното управление на МВР на град Москва\", се казва в указа на президента, предава БТА.  Причина за това стана ситуацията около наказателното дело срещу журналиста от сайта \"Медуза\" Иван Голунов. Във вторник Колоколцев съобщи, че наказателното разследване срещу Голунов е прекратено, \"защото не бе доказано участието му в извършване на престъпление\". Самият журналист бе освободен от домашен арест. Материалите на вътрешното разследване от отдела за вътрешна сигурност на руското МВР бяха изпратени в Следствения комитет на Русия за преценка за правомерността на действията на полицейските служители, взели участие в ареста на Голунов. Те са отстранени от служба, каза министърът.", "date": "2019.06.13", "title": "Путин уволни двама генерали от полицията заради случая с журналиста Голунов"}
{"url": "https://www.24chasa.bg/novini/article/7505165", "text": "Малка група защитници на животните протестира пред гръцкото посолство в Париж срещу експлоатацията на магаретата и мулетата на остров Санторини в началото на туристическия сезон, предаде Франс прес. \"Нашият протест е срещу това, което се случва на остров Санторини, един от най-посещаваните острови в Гърция\", заяви Мари-Морган Жано, говорителката на френския клон на PETA /Хора за етично отношение към животните/. \"Там около стотина магарета и мулета всеки ден са малтретирани, като трябва да превозват на гърба си туристите и изкачват над 500 стъпала. Това го правят 4-5 пъти на ден, и то в най-големите горещини!\". За да се солидаризират с изпитаните от животните мъки и да осъдят лошото отношение към тях, протестиращите носеха магарешки маски на главите. На плакатите им се четеше: \"Прекратете малтретирането на магаретата в Санторини!\" Според активистите товарните животни не били напоявани и хранени редовно, получавали травми заради лошите седла и прекомерното тегло на някои туристи. Дори и старите животни били принуждавани да работят. Подобни акции ще бъдат проведени пред посолствата и консулствата на Гърция в Берлин, Сидни, Хага и Вашингтон, уверяват от PETA.", "date": "2019.06.13", "title": "Френски активисти: Прекратете малтретирането на магаретата в Санторини"}
{"url": "https://www.24chasa.bg/novini/article/7505185", "text": "Външният министър на Иран Мохамад Зариф окачестви като \"съмнителни\" двата инцидента с петролни танкери в Оманския залив и прикани към регионален диалог за намаляване на напрежението, предадоха Ройтерс и ДПА. \"Предполагаемите атаки срещу свързани с Япония танкери станаха докато (японският премиер Шиндзо Абе) бе на среща с аятолах (Али Хаменей) за пространни и приятелски разговори\", написа Зариф в Туитър По думите му съмненията не позволяват да бъде обяснено какво се е случило тази сутрин. Министърът подчерта, че предложеният от Иран регионален форум за диалог е \"императив\", предава БТА. Говорител на правителството в Техеран изрази загриженост по повод съобщенията за предполагаемите атаки в Оманския залив и потвърди, че Иран е готов за регионално сътрудничество по сигурността с цел защита на стратегическите водни пътища. \"Всички страни в региона трябва да внимават да не попаднат в капана на онези, които имат изгода от регионалната несигурност\", каза говорителят Али Рабеи, цитиран от иранската агенция Фарс. Иранската информационна агенция ИРНА съобщи, че танкерът \"Фронт олтеър\", пострадал при нападение в Оманския залив, е потънал. Норвежката компания \"Фронтлайн\", която е собственик на кораба, заяви, че той гори, но не е потънал, предаде Ройтерс. По-рано беше съобщено, че танкерът е превозвал 75 000 тона нафта. Според ИРНА, която цитира неназован източник, ирански екипи са спасили 44 моряци от \"Фронт олтеър\" и друг пострадал танкер. Моряците са откарани в иранското пристанище Джаск. Екипажът на \"Фронт олтеър\", плаващ под флага на Маршаловите острови, е напуснал кораба, след като на него е избухнал пожар. Моряците са били взети от преминаващ кораб и предадени на ирански спасители. Екипажът на другия танкер, плаващ под панамски флаг и пътуващ от Саудитска Арабия за Сингапур, също е напуснал своя кораб, след като на него е избухнал пожар. Моряците са били спасени от ирански екипи. Норвежките морски власти потвърдиха, че \"Фронт олтеър\" е бил нападнат. Според тях има информация за три взрива и избухнал пожар на кораба. Те казаха, че екипажът е бил благополучно евакуиран и никой не е пострадал. Норвежките кораби в района бяха призовани да проявяват повишена бдителност. Норвежката морска служба посъветва корабите да избягват водите на Иран, въпреки че за момента не е ясно какво е причинило взривовете. Японското правителство заяви, че има информация за нападение в Ормузкия проток срещу два танкера, превозващи \"свързан с Япония\" товар, посочва ДПА. Министърът на икономиката, търговията и промишлеността Хирошиге Секо каза, че екипажите са евакуирани и няма пострадали. Това става в момент, когато японският министър-председател Шиндзо Абе приключва двудневно посещение в Иран. Японската компания \"Кокука Сангьо\" заяви, че има информация за нападение срещу управлявания от нея танкер \"Кокука кърейджъс\" в района на Ормузкия проток. Според нея никой не е пострадал. Японското правителство каза, че всички 21 членове на екипажа са филипинци.", "date": "2019.06.13", "title": "Иран: Съмнителни са инцидентите с танкери в Оманския залив"}
{"url": "https://www.24chasa.bg/novini/article/7505188", "text": "Близо 20 души са ранени в Източна Германия в резултат на бурни ветрове и гръмотевични бури, предадоха Асошиейтед прес и ДПА, цитирани от БТА.  В Бланкензее, провинция Мекленбург-Предна Померания, осем души са били ранени снощи от клон на паднало дърво по време на сватбено тържество на открито. В Берлин 11 души са пострадали, когато дърво паднало върху група празнуващи на открито. Пътници в кабриолет също са били ранени от паднали дървета. Общественият транспорт в Берлин бе спрян за два часа във вечерния пиков час заради бурята, а няколко влака от градската железница закъсняха тази сутрин. В Магдебург на 156 км. югозападно от Берлин, мълния е повредила сграда, но няма ранени при инцидента. Шведският в.\"Афтонбладет\" съобщи, че вероятно мълнии са причинили смъртта на пет коня във Ваксала, близо до Упсала, на около 70 км от Стокхолм, и са предизвикали няколко пожара в района. На летището в Копенхаген в Дания служител бе ударен от мълния и бе закаран в болница, без обаче да е получил застрашаващи живота наранявания.", "date": "2019.06.13", "title": "Гръмотевични бури в Източна Германия, Дания и Швеция"}
{"url": "https://www.24chasa.bg/novini/article/7505193", "text": "На 12.06.2019 г., по повод подаден сигнал на телефон 112 е започнало досъдебно производство за извършени хулигански действия, отличаващи се с изключителен цинизъм – престъпление по чл. 325 ал.2 от НК. Това съобщиха от прокуратурата.  Разследването се провежда от следовател при СО-СГП под надзора на Софийска градска прокуратура /СГП/. До момента е било установено, че на 12.06.2019 г., на паркинг в гр. Самоков прокурор в Района прокуратура гр. Самоков е извършил хулигански действия и нанесъл побой на свидетелката Д.Г. Пострадалата е настанена в лечебно заведение. Магистратът е призован на 17.06.2019 г. за привличане към наказателна отговорност и разпит в качеството на обвиняем. Към настоящия момент са извършени първоначалните процесуално-следствени действия и разследването по случая продължава.", "date": "2019.06.13", "title": "Прокуратурата погна прокурор за побой над жена на паркинг"}
{"url": "https://www.24chasa.bg/novini/article/7505219", "text": "Днес и утре в Букурещ, Румъния, се провежда 8-ото издание на Цифровата асамблея. Събитието, организирано съвместно от Комисията и румънското председателство на Съвета на Европейския съюз, ще събере представителите на държавите — членки на ЕС, със заинтересованите страни от промишлеността, академичната сфера и гражданското общество. Това съобщиха от пресцентъра на Европейската комисия у нас. Комисарят по въпросите на цифровата икономика и цифровото общество Мария Габриел заяви: „През последните няколко години работихме неуморно за развитието на цифровия единен пазар, чиито осезаеми постижения са в полза на европейските граждани и предприятия. Показахме, че само с общ подход на ЕС можем заедно да се изправим пред променящите се предизвикателства и да успеем с цифровата трансформация. Цифровата асамблея е нашето ключово събитие, на което ще обсъдим бъдещите цифрови възможности и политически приоритети и ще подновим ангажиментите си, основани на общите ни стойности.“ По време на дискусиите ще се обсъжда какво е необходимо, за да се ускори цифровата трансформация и да се гарантира, че ЕС продължава да бъде конкурентоспособен в световен мащаб. Ще бъдат представени три ключови инициативи: първо, съвместна декларация на няколко държави членки за съвместна работа към изграждането на квантова комуникационна инфраструктура; второ, приемането на окончателния доклад на работната група по цифрова икономика на Европейски съюз — Африкански съюз, с политически препоръки и конкретни действия за укрепване на сътрудничеството по цифровите въпроси между двата континента; и трето, нов инвестиционен механизъм за разрастване на стартиращите цифрови предприятия в Централна, Източна и Югоизточна Европа.", "date": "2019.06.13", "title": "Мария Габриел открива в Румъния Цифрова асамблея 2019"}
{"url": "https://www.24chasa.bg/novini/article/7505404", "text": "Eдин oт нaй-гoлeмитe пpoблeми пpeд пeнcиoнepитe в paзвититe икoнoмики e дaли пapитe щe им cтигнaт дo кpaя нa живoтa, пишe Вlооmbеrg, цитиран от  Oт CAЩ пpeз Eвpoпa и Aвcтpaлия дo Япoния cпecтявaниятa зa пeнcиoниpaнe нe ce yвeличaвaт дocтaтъчнo бъpзo, зa дa ca дocтaтъчни дa пoкpият oчaквaнoтo yвeличeниe в пpoдължитeлнocттa нa живoтa, cмятaт oт Cвeтoвния икoнoмичecки фopyм. Peзyлтaтът e, чe пapитe нa пeнcиoнepитe мoгaт дa cвъpшaт дeceт гoдини пpeди края на живoтa им. Aкo нe бъдaт пpeдпpиeти cпeшни мepки, пo-възpacтнитe xopa или щe тpябвa xapчaт знaчитeлнo пo-мaлкo, или дa oтлoжaт пeнcиoниpaнeтo. Изчиcлeниятa зa CAЩ coчaт, чe 65-гoдишнитe имaт дocтaтъчнo cпecтявaния зa 9,7 гoдини - кoeтo ocтaвя \"дyпкa\" oт 8,3 гoдини. Зa жeнитe, кoитo живeят пo-дългo, тaзи \"дyпкa\" e 10,9 гoдини. Cвeтoвният икoнoмичecки фopyм изчиcлявa, чe пeнcиoнepитe щe ce нyждaят oт дoxoд, paвeн нa 70% oт тoзи пpeди пeнcиoниpaнeтo им. Oбщaтa пpoпacт нa нyжнитe cpeдcтвa пo cвeтa мoжe дa нaдxвъpли $400 тpилиoнa дo 2050 г. Πpeз 2015 г. тя бe $70 тpилиoнa.", "date": "2019.06.13", "title": "Пeнcиoнepитe пo cвeтa щe изxapчaт cпecтявaниятa cи 10 гoдини пpeди cмъpттa cи"}
{"url": "https://www.24chasa.bg/novini/article/7505407", "text": "Национална кауза е децата с български произход да получат образование в България. Тази теза на вицепрезидента Илияна Йотова подкрепиха участниците в организираната от нея среща на „Дондуков“ 2 за проблемите на студентите от българските общности. По време на разговорите бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход -изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка. Това съобщиха от прессекретариата на държавния глава. В срещата участваха образователният министър Красимир Вълчев, зам.-министри и представители на Министерство на образованието и науката, Министерство на вътрешните работи, Министерство на външните работи, изпълняващият длъжността председател на Държавна агенция за българите в чужбина, ректорите на Софийски университет „Св. Климент Охридски“, на Медицински университет-София, на Икономически университет-Варна, на Югозападен университет „Неофит Рилски“, експерти. По време на разговорите бе подчертано, че Министерството на образованието и науката провежда най-активна политика за българите в чужбина. Общо бе мнението, че студентите от български произход са потенциал, чийто статут трябва максимално да бъде уреден. „Самият факт, че сме се събрали тук, е доказателство, че държавата мисли за тези проблеми“, подчерта ректорът на Икономически университет-Варна проф. д-р Евгени Станимиров. Той изтъкна липсата на цялостна маркетингова политика на университетите, за да привличат студенти от българските общности. През академичната 2018/2019 година вицепрезидентът Илияна Йотова проведе във Варна, Пловдив, София, Благоевград поредица от срещи със студенти от българските диаспори, които се обучават в български висши учебни заведения по Постановления на Министерски съвет №103 и №228. Въз основа на споделените от тях проблеми с обучението и пребиваването им вицепрезидентът и екипът й изготвиха предложения за решаването им. Серия от сходни по съдържание проблеми, които се коренят в остарялата и несъвършена нормативна уредба – това бе основният извод от срещите със студентите. Предложенията за решаване на проблемите им вицепрезидентът представи на срещата днес и те бяха приети с широка подкрепа. Проблемите са разделени в две групи – свързаните с кандидатстването и учебния процес, и отнасящи се до пребиваването в България. Вицепрезидентът бе категорична, че е необходима по-добра рекламна кампания и представяне на възможностите за обучение в български висши училища, както и по-ранно стартиране на кандидатстудентските кампании. Илияна Йотова подчерта голямата конкуренция на университетите в Русия, Украйна, Унгария, Сърбия. „Съществува опасност от загуба на българско самосъзнание в историческите ни диаспори, където е пазено столетия наред“, изтъкна вицепрезидентът. Илияна Йотова предложи отпадане на изискването за издаване на удостоверение за български произход за тези студенти, като положеният успешно изпит по български език да бъде достатъчно условия за кандидатстване. „За първи път се обръща такова специално внимание на българския език като белег за самосъзнание, за удостоверяване на произход. Горда съм от такава политика“. С тези думи се обърна към вицепрезидента проф. д-р Светозара Халачева, директор на Департамента за езиково обучение към СУ „Св. Климент Охридски“. Образователният министър Красимир Вълчев прие предложението на вицепрезидента за програма за допълнително обучение по български език за първокурсниците. МОН работи по предоставяне на възможности за обучение в българските висши учебни заведения и на студенти от по-новата емиграция. За да се избегнат административните пречки, за уреждането на пребиваването по време на обучението вицепрезидентът Йотова предложи практиката в много страни с т.нар. виза-студент, или специална студентска книжка за целия период на следване. От Министерство на вътрешните работи заявиха, че заедно с Министерство на външните работи изготвят промени, които да улеснят пребиваването на студентите от български произход. Не на последно място Илияна Йотова изтъкна проблема с липсата на регистър на завършилите в България. Българската държава инвестира в тези студенти, а след това не се интересува какво се случва с тях. „Приоритет в държавната политика следва да е създаването на единна национална система за професионално ориентиране. Тази система да съдържа информация за завършващите възпитаници на българските университети и за свързването на кариерните центрове, които сега стоят в тесните си рамки по университети и региони“, заяви вицепрезидентът. Трудността, с която се намират учители по български език за българските общности по света, е пример за липсата на връзка между приема на студенти и кадровото планиране е очевидна. Участниците в разговорите на „Дондуков“ 2 се обединиха около мнението, че е направена първата стъпка към комплексен подход спрямо студентите от българските общности в чужбина. „Имаме една цел – да бъде изцяло изчистен статутът на тези млади хора. Ако не сме заедно, няма как да сполучим“, подчерта вицепрезидентът Илияна Йотова в края на срещата.", "date": "2019.06.13", "title": "Вицепрезидентът: Децата с български произход да получат образование в България е национална кауза"}
{"url": "https://www.24chasa.bg/novini/article/7505412", "text": "От 17 декември 2018 г. до началото на месец юни тази година са продадени повече от 184 хиляди електронни винетки на автомобили с румънска регистрация. От тях над 122 хиляди са за леки автомобили и над 62 хиляди - за тежкотоварни над 3.5 тона, предаде от пресцентъра на МРРБ.  Това стана ясно по време на днешната инспекция на министъра на регионалното развитие и благоустройството Петя Аврамова на Дунав мост при Русе. Тя провери работата на служителите на Националното тол управление на входа от Румъния и се информира за функционирането на електронната система за таксуване в региона. Общата стойност на продадените електронни винетки на румънски автомобили възлиза на над 4,7 млн. лв., което нарежда Румъния на второ място сред чуждестранните шофьори по продажби на е-винетки. Преди нея е Турция, стана ясно още на инспекцията. От февруари до началото на юни тази година инспекторите на Националното тол управление са проверили 15 520 румънски граждани, като са наложени 612 компенсаторни такси. Служителите на ГКПП „Дунав мост“ в гр. Русе информираха министър Аврамова, че румънските водачи предпочитат да купуват винетки от терминали за самотаксуване. За улеснение на пътуващите на пункта работят 4 терминала и двe гишета за продажба на е-винетки, на които може да се плати и в брой. В почивните дни с интензивен трафик се организират дежурства на служители на Национално тол управление, говорещи румънски език, които раздават информационни брошури на влизане в България. „Със започването на летния сезон продажбите на електронни винетки ще се увеличават. Данните показват, че през миналата година Румъния заема първо място сред чуждестранните пазари по брой туристически посещения в България – 1 377 009, като спрямо 2017-та година се отчита ръст от 20,9%“, коментира министърът на регионалното развитие и благоустройството Петя Аврамова. Тя подчерта, че особено през лятото в Балчик, Албена, Златни пясъци, к. к. „Св. Св. Константин и Елена“ и Слънчев бряг традиционно идват много румънски гости, затова е добре водачите да използват всички канали за купуване на електронни винетки, като най-удобно е това да бъде направено през интернет – от сайтовете www.bgtoll.bg, www.vinetki.bg и www.А1.bg.", "date": "2019.06.13", "title": "Над 184 хиляди е-винетки са продадени на румънски автомобили досега"}
{"url": "https://www.24chasa.bg/novini/article/7505411", "text": "Старши матрос втори клас Жеко Галинов Добрев (на 36 г.) от военно формирование 38 920 – Варна почина днес на зенитния полигон на Военновъздушните сили „Шабла\" при изпълнение на служебните си задължения, съобщиха от пресцентъра на министерството на отбраната. Добрев е почувствал неразположение и е припаднал. Незабавно му е оказана първа помощ от медицинските екипи, осигуряващи учението. Въпреки усилията на лекарите, не се е върнал в съзнание и медиците са констатирали смъртта му, като по първоначална информация вероятната причина е инфаркт. Старши матрос втори клас Жеко Галинов Добрев е бил на длъжност минен електротехник във военното формирование 38 920 Варна. На служба в Българската армия е от 11 август 2008 г. Министерството на отбраната изказва съболезнования на семейството и близките на старши матрос Жеко Добрев. Поклон пред паметта му.", "date": "2019.06.13", "title": "Матрос почина от инфаркт по време на бойните стрелби на \"Шабла 2019\""}
{"url": "https://www.24chasa.bg/novini/article/7505470", "text": "Общините Златоград и Неделино обявиха траур в памет на тримата млади мъже, които загинаха снощи на пътя за село Долен. Жертвите на жестокия удар са 26-годишния Мартин Караасенов, Борислав Хаджиев на 27 и 24-годишния Огнян Сапунджиев от златоградското село Долен. Ударът отне живота на двама от тях на място, третият почина от тежките травми три часа след това в болницата в Златоград. Пострадалият шофьор от микробуса Георги Скечелиев , в който се забилитримата, е в болница в Кърджали и животът му е вън от опасност. Община Неделино е в траур два дни, а Златоград един ден. Националният флаг пред всички административни сгради е свален наполовина на носещите тела в двете общини. Отменени са всички и увеселителни мероприятия.", "date": "2019.06.13", "title": "Златоград и Неделино обявиха траур за смъртта на тримата младежи"}
{"url": "https://www.24chasa.bg/novini/article/7505504", "text": "Временна организация на движението ще бъде въведена в Благоевград на 14 и 15 юни, когато ще се проведат двата големи концерта на БГ Радио, съобщават от пресцентъра на общината. Мерките ще бъдат в сила и на 21 и 22 юни, по време на фестивала\"Francofolies. Благоевград\". Движението за всички моторни превозни средства и масовия градски транспорт ще бъде спряно в двете посоки по улица \"Александър Стамболийски\", в участъка от кръстовището с булевард \"Свети Димитър Солунски\" до кръговото кръстовище с улица \"14 полк\" за периода от 10.00 часа на 14.06. до 06:00 часа на 16.06.2019 г. Определен е обходен маршрут, като движението ще се извършва по бул. \"Васил Левски\" и ул. \"Джеймс Баучер\", предаде БТА.  Движението ще бъде спряно за всички моторни превозни средства и масовия градски транспорт по западната пътна лента на улица \"14-ти полк\", в посока от кръговото кръстовище с улица \"Александър Стамболийски\", до кръговото кръстовище с улица \"Свобода\" за периода от 08.00 часа на 21.06. до 06.00 часа на 23.06.2018 г. Движението ще се осъществява по улица \"Полковник Дрангов\" и ще се контролира от Областната дирекция на МВР. Автомобили ще могат да бъдат паркирани по ул.\"Александър Стамболийски\" след кръстовището с кръговото движение, като входът ще бъде от страната на бул.\"Джеймс Баучер\". При необходимост, ще може да се паркира и по дясната лента за движение по \"14-ти полк\", в посока ЗМК, както и на паркинги, в близост до парк \"Македония\". Целта на реорганизацията е да бъде осигурено безпроблемно движение на автомобили в областния център, допълват от пресцентъра и призовават жителите и гостите на града да бъдат толерантни на пътя.", "date": "2019.06.13", "title": "Променят движението в Благоевград заради\nпредстоящите концерти и фестивали"}
{"url": "https://www.24chasa.bg/novini/article/7505471", "text": "Да не се даде на Скопие дата за начало на преговори за членство би било сурово и погрешно, оценява влиятелното британско списание \"Икономист\" в статия, озаглавена \"ЕС трябва да спази обещанията си към Северна Македония\", съобщи МИА. Вътрешните проблеми в ЕС не трябва да отвличат вниманието от изключителния напредък на страната, която от февруари е преименувана на Северна Македония. След няколко години на авторитарна власт новото правителство, водено от Зоран Заев, започна да се бори с корупцията и да реформира съдебната система. В регион, засегнат от етнически сблъсъци, македонската и албанската общност имат добри отношения. И най-важното от всичко - миналата година правителството на Заев подписа Преспанското споразумение с Гърция, слагайки край на абсурден, но дестабилизиращ спор около името на страната с добавяне на географско определение, пише \"Икономист\". Изданието припомня, че на страната бе обещано, че след като изпълни поетите ангажименти може да започне преговори с ЕС и да се присъедини към НАТО. През юни 2018 г. препоръката за начало на преговори бе отложена с една година. Сега обаче е възможно още едно отлагане, но тази стъпка е не само нечестна, но и опасна, предава БТА. За да започне преговори за членство, е необходимо всяка страна от ЕС да даде съгласието си. Досега препъни-камък бяха Франция и Холандия, но се появи и нова пречка - Германия. На правителството на Ангела Меркел е необходима зелена светлина от Бундестага, за да одобри начало на преговори, но депутатите от нейната партия се противопоставят, като твърдят, че им е необходимо повече време за дебат, пише изданието. Започването на преговори със Северна Македония ще подкрепи проевропейските реформатори в целия балкански регион. Започването на преговори не е гаранция за тяхното успешно завършване, като пример за това е Турция, която започна преговори през 2005 г., отбелязва още \"Икономист\". Отхвърлянето на Северна Македония би било сурово, самоунищожително и погрешно, пише в заключение списанието.", "date": "2019.06.13", "title": "\"Икономист\": Да не се даде на Скопие дата за начало на преговори би било сурово и погрешно"}
{"url": "https://www.24chasa.bg/novini/article/7505516", "text": "Контрола върху оръжията, бедността, хората в неравностойно положение - в новия си албум \"Madam X\" Мадона показва, че иска \"да се бори\" в плашещия я съвременен свят, предаде Ройтерс, цитирана от БТА.  В интервюто пред Ройтерс Мадона каза също, че е ужасена от стремежа да бъдат ограничени правата на ЛГТБК общността и жените, особено в САЩ. \"Ако имате предвид крайните десни и правата, които се отнемат, например на ЛГТБК общността или на жените . . . очевидно съм травматизирана и ужасена\" - каза Мадона. Певицата отдавна защитава правата на ЛГТБК общността. Тя е известна и с благотворителната си дейност в Малави. Мадона заяви, че ще продължи да се бори за тези каузи. В 14-ия си студиен албум, който излиза в продажба утре, Мадона разглежда американските закони за контрол върху оръжията и използва част от речта на оцелялата от стрелба в училището й Ема Гонсалес във вдъхновяващия сингъл \"I Rise\" - песен, с която тя иска да даде глас на маргинализираните хора. \"Dark Ballet\" - балада за пиано, просмукана с електропоп, е вдъхновена от Жана д'Арк и света \"в пламъци\", а в \"Killers Who Are Partying\" Мадона пее за бедните, експлоатирани деца и изнасилена жена. Тя възразява и срещу ограничаването на правото на аборт в някои американски щати. Албумът \"Madame X\" е повлиян от престоя на Мадона в Лисабон. Тя отвежда слушателите на улични партита и в клубове с няколко лесно запомнящи се песни. Мадона пее също на испански и португалски. Тя описва \"Madame X\" като хамелеон. \"Всяка песен е различно отражение на \"Madame X\". Тя е борец за свобода, учител по ча-ча, понякога копнее за любов, понякога се бори с носталгията - каза Мадона. - Понякога мисли за всички страдащи хора по света, които нямат глас\". Мадона стана известна в началото на 80-те години на миналия век с хитове като \"Holiday\" и \"Like a Virgin\". Тя е певицата с най-много продадени албуми в света - повече от 300 милиона копия. Не приема ограничения, а образите й са провокативни. Творчеството й е повлияло на десетки изпълнители. На въпроса какво мисли за кариерата си, Мадона отговори: \"Невероятно благодарна съм . . . че толкова дълго имам успех, че имам сегашното положение, че продължавам да творя, че имам свободата да кажа какво мисля, да се вдъхновявам и да творя\". Мадона се определя като \"любопитен човек, непрекъснато търсещ отговори, мъдрост, познание, за да разбере същността на живота\".", "date": "2019.06.13", "title": "Мадона се противопоставя на плашещия свят \nв новия албум \"Madame X\""}
