{"url": "https://www.24chasa.bg/novini/article/6420958", "text": "Вицепремиерът Томислав Дончев съобщи по време на дискусия в МС, че трябва да има възможност за промяна в НК, с която родители, които умишлено пречат на децата си да посещават училище, да носят наказателна отговорност. Той изтъкна още и необходимостта от това да сигнализираме, ако видим, че дете не посещава учебно заведение, а не само да се разчита на мобилизацията на държавата по темата, цитира БТА. В Министерския съвет се състоя заседание на координационното звено по изпълнение на Механизма за съвместна работа на институциите по обхващане в образователната система и предотвратяване на отпадането на деца и ученици в задължителна училищна възраст. Дончев информира, че 206 378 са децата, които никога не се посещавали или са отпаднали от образователната система. За връщането на тези деца в системата са мобилизирани 11 632 души от различни ведомства, разпределени в над 1000 екипа в страна. Те вече са обучени и сега започват работа според компетенциите. Ще се използват позитивни и санкционни методи, допълни Дончев и даде пример, че където няма подкрепа от семейството и няма желание децата да се пращат на училище, ще има глоби и лишаване от социални права, където проблемът е от икономически или социално-битов характер ще се помага. Вицепремиерът изтъкна и необходимостта не само учениците да бъдат връщани в училище, но и да могат да се задържат там. Той посочи още, че ще се обръща специално внимание на учителите, които работят с деца с по-труден профил или са в такова училище.", "date": "2017.09.01", "title": "Дончев: Родители, пречещи на децата си да ходят на училище, да носят наказателна отговорност"}
{"url": "https://www.24chasa.bg/novini/article/6420900", "text": "Окръжна прокуратура - Ловеч, е внесла в съда обвинителен акт срещу 44-годишен мъж, извършил престъпление против данъчната система. Това съобщават от Апелативната прокуратура във Велико Търново. Обвинението срещу Александър М. е за това, че на 13 ноември 2014 г. в Ловеч е избегнал установяването и плащането на данъчни задължения по Закона за ДДС на \"Любиком\"ЕООД. Той е съставил и използвал счетоводни документи с невярно съдържание и е потвърдил неистина в справка-декларация по Закона за ДДС за октомври 2014 г. Декларирал е, че от страна на дружеството е бил начислен ДДС по извършените доставки. Включил е в тази стойност, без правно основание поради прекратяване на регистрацията на дружество, начисления по фактури по продажби ДДС и е потвърдил, че на дружеството е бил начислен ДДС по получените доставки в размер общо на 100 393,77 лева, като включил в тази стойност без правно основание и начисления по фактури по покупки ДДС в размер на 99 654,62 лева, при действителни стойности на начисления ДДС по покупките в размер общо на 739,15 лева. Приспаднал е неследващ се данъчен кредит по фактури по получени от дружеството доставки, без правно основание, общо в размер на 99 654, 62 лева. Укритите данъчни задължения са в особено големи размери на стойност 89 658,06 лева. Повдигнато му е обвинение и затова, че при условията на продължавано престъпление в периода от 10 до 12 декември 2014 г. в Ловеч съзнателно се е ползвал от преправен официален документ - акт за дерегистрация по Закона за ДДС, издаден от инспектор по приходите при НАП, ТД-В.Търново, офис-Ловеч. Предстои насрочване на делото за разглеждане от съда.", "date": "2017.09.01", "title": "Дават на съд 44-годишен в Ловеч, укрил близо 90 000 лева данъчни задължения"}
{"url": "https://www.24chasa.bg/novini/article/6420922", "text": "\"Общо 56 линейки са закупени през 2014 г.\" Това заяви министърът на здравеопазването Николай Петров по време на дебат в парламента относно изпълнението на проектите за модернизация и обучение в спешната помощ. През 2015 г. е имало рязък спад в купуването на линейки. За справка през 2007 г. са купени общо 157 линейки, през 2008 - 108, а 2009г. - 162 броя. От 2009 г. тръгва процес на подмяна на апаратурата на линейките, основно дефибрилатори, респиратори и инфузионни помпи. В момента в страната работят 27 центъра за спешна помощ и 176 филиала, обяви Петров. В центровете работят общо 7113 души, а 388 екипа работят на територията на страната. До 30 октомври министърът на Здравеопазването Николай Петров ще представи информация за степента на изпълнение на дейностите по оперативните програми - Региони в растеж и Развитие на човешките ресурси. Това решиха депутатите в парламента с общо 108 гласа \"за\" и 54 \"въздържали се\". Общият бюджет по проектното предложение за обновяване и модернизация на сградния фонд и оборудването в системата на Спешна помощ в страна е на стойност 163, 5 млн. лв и обхваща 237 обекта. Към проекта по ОП \"Региони в растеж\" е предвидено да бъдат закупени 400 автомобила, както и закупуване и доставка на оборудване и медицинска апаратура, ремонтни дейности на центрове и филиали на Спешна помощ. Към момента има забавяне по 8 обекта, като проблема основно е със забавяне на документацията. Това пречи да се приключи планирането на необходимите дейности.", "date": "2017.09.01", "title": "Общо 56 линейки са закупени през 2014 година"}
{"url": "https://www.24chasa.bg/novini/article/6420930", "text": "23-годишна жена е блъсната от автомобил в града. Това съобщиха от ОДМВР - Пловдив, предаде \"Фокус\". Издирва се водачът на моторно превозно средство, блъснал пешеходката и избягал от местопроизшествието. Сигналът е подаден вчера, около 13.45 часа, в сектор „Пътна полиция“ – в болница за лечение била настанена 23-годишна жена, получила контузии по главата и тялото в резултат на пътно произшествие на ул. „Батак“. Според първоначалната информация, докато пресичала пътното платно младата пловдивчанка била ударена от неустановен за сега автомобил, чийто водач продължил по пътя си. Работата по изясняване на случая продължава.", "date": "2017.09.01", "title": "Кола блъсна 23-годишна в Пловдив, шофьорът се издирва"}
{"url": "https://www.24chasa.bg/novini/article/6420932", "text": "Издадени са разрешения за строеж за всички дейности, за които се изискват, във връзка с преустройството на НДК, съобщи министърът на културата Боил Банов днес по време на парламентарния контрол. По необходимия начин са съхранени всички произведения на изкуството в НДК - според експертизата, направена преди началото на ремонта. Стенописите се пазят на място, със специални защитни съоръжения, а останалите творби са демонтирани и са поставени в подходящи помещения, обясни Банов, цитиран от БТА. Той отбеляза, че от месец и 20 дни, откакто Министерството на културата отговаря за НДК, са взети предвид всички забележки и дейностите по неговото преустройство са изцяло съобразени със законовите изисквания.", "date": "2017.09.01", "title": "Боил Банов: Издадени са всички необходими разрешения за преустройството на НДК"}
{"url": "https://www.24chasa.bg/novini/article/6420947", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.09.01", "title": "Виж санирания блок на  Неделчо Чилингиров от Смядово, изпрати снимки, спечели 13 000 лв (видео)"}
{"url": "https://www.24chasa.bg/novini/article/6420957", "text": "Турските власти са арестували още двама граждани на ФРГ. Това съобщи в петък говорител на Министерството на външните работи в Берлин, пише изданието Focus, цитирано от Агенция \"Фокус\". Според говорителя обвиненията са „политически\". Арестите са извършени в четвъртък. Генералният консул в Измир е информиран от неправителствени органи за случилото се. По искане на германското дипломатическо представителство летищните власти в Анталия са потвърдили арестите. Федералното правителство в Берлин се опитва да установи контакт с германските граждани и да им осигури консулска помощ възможно най-скоро, увери говорителят.", "date": "2017.09.01", "title": "Арестуваха по политически обвинения двама германци в Турция"}
{"url": "https://www.24chasa.bg/novini/article/6420840", "text": "Конгресът на САЩ натрапва на президента Доналд Тръмп антируски санкции, за да \"подложи крак\" на администрацията му. Това заяви днес руският външен министър Сергей Лавров пред студенти и преподаватели от Московския държавен институт за международни отношения, предаде ТАСС, цитирана от БТА. След срещата между президентите на Русия и на САЩ \"стана по-ясно, че президентът Тръмп, както сам е заявявал неведнъж - и след срещата, и съвсем скоро - търси нормализация на отношенията с Русия. Това е насрещно желание, точно такава е и нашата позиция. Готови сме да се движим със същата скорост и до същата дълбочина, които ще са комфортни за администрацията на Тръмп\", каза Лавров. Разбираме, че тях (администрацията на Тръмп, бел. ТАСС) сега се опитват \"да ги прецакат по всеки повод, извинете за жаргона\", и не смятаме за необходимо да развиваме нещо по американското направление. Но схващаме, че някой просто иска \"да подложи крак\" на администрацията. И в този контекст разглеждаме санкционните действия, които Конгресът натрапва на Доналд Тръмп, добави руският външен министър.", "date": "2017.09.01", "title": "Лавров: Конгресът на САЩ натрапва на Тръмп антируски санкции"}
{"url": "https://www.24chasa.bg/novini/article/6420834", "text": "Спартакиадата, която организираме за служителите на БДЖ е една добра инициатива и им дава възможност да развиват активна спортна дейност, каза в интервю за „Фокус“ Юлиян Петков – организатор на спортната дейност в „Холдинг БДЖ” ЕАД, във връзка с провеждащата се днес в София „Спартакиада“ на служителите на дружеството. „Това е поредната спартакиада, която се организира. Тя се е превърнала в традиция за БДЖ. Регионална е, за София, но на нея ще вземат участие хора от Дупница, Мездра и др.“, обясни Петков и подчерта, че служителите, които участват са около 150 и ще премерят сили в различни видове спорт, между които футбол, тенис на корт и лека атлетика. По думите зад организирането ѝ стоят усилията на цялото ръководство на БДЖ. „Това спортно събитие се превърнало в традиция от доста време. Мога да го определя като един спортен празник, който поощрява спорта като цяло. Тази година е обърната и специално внимание на децата на служителите. Има много награди, аниматори и най-различни други интересни неща. Всичко е организирано много добре и се превръща в празник за служителите и децата им“, обясни още Юлиян Петков. Според него подобни инициативи се отразяват много добре на служителите. „Всички се забавляват докато спортуват. Тази инициатива е сполучлива и ни се надяваме занапред да продължава да се развива. Освен в София, такива спартакиади се провеждат и в други градове – Пловдив, Русе , Горна Оряховица и др. След това се провежда и една на национален принцип, в която също взимат участие много хора“, допълни още той.", "date": "2017.09.01", "title": "Спартакиадата на БДЖ е добра инициатива, развиваща активна спортна дейност"}
{"url": "https://www.24chasa.bg/novini/article/6420847", "text": "Полицаи от РУ-Тетевен разкриха и задържаха 25-годишна жена от Ботевград, която ограбила пенсионерка в с. Дивчовото. Нахлувайки в дома на самотно живеещата 80-годишна старица крадлата използвала заплахи и сила, за да задигне нейни пари и пръстен. После изчезнала. След проведени издирвателни мероприятия обаче извършителката била открита в планинска хижа, където се укрила. Част от задигнатите вещи са намерени и иззети. Жената от Ботевград е задържана за срок от 24 часа, а по случая е образувано досъдебно производство.", "date": "2017.09.01", "title": "Заловиха млада жена, ограбила 80-годишна в Ловешко"}
{"url": "https://www.24chasa.bg/novini/article/6420862", "text": "Лек автомобил „Мерцедес” с благоевградска регистрация и лек автомобил „Фолксваген” с румънска регистрация се сблъскват по главен път Каварна-границата с Румъния на 31 август, около 14,40 ч. – съобщиха от полицията в Добрич. При извършената проверка на водача на„Мерцедес”-а за употреба на алкохол, отчетените промили са 2,99 в издишания въздух. В хода на проверката в автомобила е намерена и суха тревна маса с тегло около 2,3 грама, реагираща на полевия тест на наркотичното вещество канабис. С полицейска мярка за срок от 24 часа е задържан Р.Р. (45 г.) от град Разград. По двата случая са образувани бързи полицейски производства", "date": "2017.09.01", "title": "След пътен инцидент задържаха пиян и дрогиран в Добричко"}
{"url": "https://www.24chasa.bg/novini/article/6420861", "text": "Млад мъж, яхнал голф пиян, е с комоцио след падане в река Ботуня. Инцидентът станал на 31-ви август около 14 ч., на път III-812 км с посока на движение от гр. Вършец към с. Стояново. Водачът А.И. на 28 години от гр. Вършец управлявал лекия си автомобил \"Фолксваген Голф 4\" с монтанска регистрация. При движение с несъобразена скорост спрямо профила на пътя губи управление над автомобила, излиза вдясно от пътя, преминава през еластичната предпазна ограда, тип мантинела и се преобръща в речно корито на река Ботуня. Водачът е транспортиран със специализиран превоз до ФСМП-Вършец, където е отказал да бъде хоспитализиран. Изпробван е с алкотест, при което са отчетени 1,99 промила алкохол в издишания въздух. На нарушителя са съставени 2 акта по ЗДВП и е издаден талон за медицинско изследване. Водачът е отказал да даде кръвна проба. Той ще бъде съден по бързата процедура, казаха от полицията.", "date": "2017.09.01", "title": "Млад мъж, яхнал голф пиян, падна в река Ботуня"}
{"url": "https://www.24chasa.bg/novini/article/6420887", "text": "Турските власти са арестували още двама граждани на ФРГ, съобщи в петък говорител на Министерството на външните работи в Берлин, пише изданието Focus. Според говорителя обвиненията са „политически\". Арестите са извършени в четвъртък. Генералният консул в Измир е информиран от неправителствени органи за случилото се. По искане на германското дипломатическо представителство летищните власти в Анталия са потвърдили арестите, предаде \"Фокус\". Федералното правителство в Берлин се опитва да установи контакт с германските граждани и да им осигури консулска помощ възможно най-скоро, увери говорителят.", "date": "2017.09.01", "title": "Двама германци са арестувани в Турция по „политически обвинения“"}
{"url": "https://www.24chasa.bg/novini/article/6420785", "text": "Германия ще наложи вето върху актуализирането на митнически съюз между Турция и Европейския съюз, съобщава електронното издание New Europe, цитирано от Фокус. Темата бе сред основните, обсъдени между председателят на Европейската комисия Жан-Клод Юнкер и германския канцлер Ангела Меркел в Берлин при последната им в среща, проведена в сряда. Подписан през 1995 г., митническият съюз между Турция и ЕС обхваща промишлени стоки, но не и селско стопанство, услуги или обществени поръчки. През декември 2016 г. ЕК поиска от Европейския съвет да разреши преразглеждането на документа с актуализиране и разширяване на обхвата му. Германският канцлер намекна за позицията на Германия във вторник, като коментира, че Турция не би трябвало да очаква напредък в търговските отношения, ако не може да гарантира върховенството на закона. „Не виждам мандат за разширяване на митническия съюз при сегашните обстоятелства\", заяви по-рано Меркел. През юли Германия издаде предупреждение до гражданите и представителите на бизнеса, пътуващи до Турция, като алармира, че страната не е напълно безопасна. През последната година турските власти арестуваха 22 граждани на ФРГ. Сред тях е кореспондентът на водещия национален ежедневник „Ди Велт“ Дениз Юджел, който е в затвора докато стартира делото срещу него по обвинения в „терористична пропаганда\" и „подбуждане към насилие\".", "date": "2017.09.01", "title": "Германия налага вето на актуализирането на митнически съюз между Турция и ЕС"}
{"url": "https://www.24chasa.bg/novini/article/6420791", "text": "Мъж, заподозрян, че е прерязал гърлото на кенгуру, получи обвинителен акт от австралийските власти, съобщава Франс прес, цитира БТА. Във видеоматериал, пуснат по-рано в социалните мрежи, се вижда как човек се приближава до раненото двуутробно, говори му на китайски и му прерязва гърлото с голям нож. В същото време се чува смехът на снимащия сцената зад кадър. Службите за опазване на околната среда в щата Виктория съобщиха, че във връзка с жестокото събитие са задържали 43-годишен мъж в град Мелбърн. Били иззети също огнестрелно оръжие, ножове и мобилни телефони. \"Отнасяме се много сериозни към всички случаи с проявена жестокост към животните, заяви Глен Шарп от споменатите служби. В това отношение заснетият клип с представител на дивата природа беше особено отблъскващ\". Получилият обвинителен акт мъж може да бъде глобен с 38 хиляди австралийски долара /25 хиляди евро/ и да бъде осъден на две години затвор. ", "date": "2017.09.01", "title": "Мъж получи обвинителен акт - прерязал гърлото на кенгуру"}
{"url": "https://www.24chasa.bg/novini/article/6420809", "text": "Главата на Римокатолическата църква папа Франциск и вселенският патриарх Вартоломей, смятан за духовен лидер на православните християни, призоваха политическите лидери да подкрепят \"световния консенсус\", че климатичните промени и други екологични беди са довели до екологична криза, която засяга тежко най-бедните хора, предаде Асошиейтед прес. Двамата религиозни водачи призоваха за спешни действия за \"излекуване на нашето ранено творение\", цитира БТА. Те винят за състоянието на деградация \"моралния упадък\" и \"ненаситното желание за манипулиране и контролиране на ограничените ресурси на планетата, както и лакомията за неограничени печалби на пазарите\". Двамата главни духовни лидери на християнството публикуваха общия си апел днес, в обявения от католическата и православната църква Световен ден за молитва за опазване на Сътворението. В апела им не се споменават конкретни страни, но АП припомня, че администрацията на американския президент Доналд Тръмп обяви неотдавна изтеглянето на САЩ от Парижкото споразумение за климата.", "date": "2017.09.01", "title": "Папата и Вселенският патриарх искат помощ от политиците за избягване на екологична катастрофа"}
{"url": "https://www.24chasa.bg/novini/article/6420704", "text": "Председателят на бъдещата комисия за борба с корупцията ще се избира от парламента по предложение на народен представител, след което ще има свободата да номинира останалите 4-ма членове на органа пред пшенарната зала. Това обяви министърът на правосъдието Цецка Цачева на обсъждане на законопроекта на управляващото мнозинство. Лидерът на депутатите от ГЕРБ Цветан Цветанов подчерта, че управляващата партия не е поискала да концентрира избора нито на председателя, нито на заместниците му в изпълнителната власт. Точно напротив - предоставила е възможността на Народното събрание. Освен това ГЕРБ дава свободата на бъдещия председател да избере сам хората си, а не да ми ги спуска. Това е най-дълго обсъжданият законопроект - и от неправителствените организации, и от институциите, отбеляза Цветанов. И призова всички да изкажат становищата си, защото управляващите искат да ги чуят. На обсъждането присъстват главният прокурор Сотир Цацаров, шефовете на съдилища и на ДАНС Димитър Георгиев. Последният заяви, че новият орган не трябва да разполага със СРС - позиция, изразена вчера и ог обвинител номер 1. Комисията ще има само качеството на заявител, подчерта Цачева. Работна група под шапката на ръководеното от нея Министерство на правосъдието.", "date": "2017.09.01", "title": "Шефът на комисията \"Антикорупция\" ще си избира членовете сам"}
{"url": "https://www.24chasa.bg/novini/article/6420720", "text": "Скелетът, намерен тази седмица от работници в хотел в Смолян, е почти сигурно, че е на жена. Самоличността й обаче тепърва предстои да се установява, тъй като наоколо не са открити документи, съобщиха запознати с разследването. Строителни работници се натъкнали на останките в шахта, докато къртили в подземието на хотела. Сигнал за скелета подава около 11.30 часа на 30 август на тел. 112 управителят на хотела. В Смолян находката е тема № 1. Хората предполагат, че жената е убита и скрита в подземието от запознат с разположението на избените помещения. В града предполагат, че убийството е станало през зимата, заради намерените два ботуша до скелета, и че жената не е от региона, тъй като няма нашумял случай на изчезнала местна жена от периода в който се предполага, че е починала. \"Категорично с експертиза не е установено засега, но от намерените части от дрехи и вида на скелета се прави изводът, че е на лице от женски пол\", каза наблюдаващият прокурор Станчо Станев от Окръжна прокуратура - Смолян. Полът се определял от големината на костите, които при женския скелет са с различни пропорции. Край останките са намерени два дамски ботуша. Остатъците от дрехи обаче били съвсем оскъдни. Само част от панталон. Наоколо не са открити засега нито документи, нито дамска или друга чанта на починалата, или други вещи. Ще се направят всички експертизи, включително и ДНК. Работи се по всички възможни версии, каза шефът на ОД на МВР- Смолян Николай Димов. Назначена е съдебно-медицинска експертиза, възложени са и оперативно-издирвателни мероприятия за установяване на самоличността, заявиха от прокуратурата. Мястото, на което е намерен скелетът, е шахта в подземието на хотела, под басейна. След първоначалния оглед, мнението на съдебния медик е, че смъртта на намерените останки от тяло е настъпила с много голяма давност, преди 20-30 години. Тогава хотелът, който е в центъра на Смолян, е най-елитното и посещавано място в града. През годините той имаше няколко смени на собствениците си. Новият му собственик от миналата година започна пълен ремонт на комплекса, включващ хотелска част, басейн, спа център, дневни и нощни заведения, паркинг и др.", "date": "2017.09.01", "title": "Скелетът, открит в хотел в Смолян, е на жена, няма документи"}
{"url": "https://www.24chasa.bg/novini/article/6420740", "text": "Панайотова: Координационният борд за европредседателството ще помогне за единна позиция на българските представители Новият борд за координация на българското европредседателство ще помогне на представителите ни да изразяват единно мнение по различни спорни въпроси, но и да играят ролята на посредници между другите страни - членки. Това каза в сутрешния блок на ТВ Европа Моника Панайотова - зам.-министър на европейското председателство. Моника Панайотова зам.-министър на българското председателство на Съвета на ЕС“ „Оперативната координация позволява и предполага ние много добре да познаваме позициите на отделните държави-членки и спецификите на техните интереси, за да може като председателстващи да намираме точките на сближаване между отделните държави - членки и да се придвижва европейското законодателство в успешна посока.“ България не бива да пропуска шанса да стане част от формирането на новата визия на Европа след Брекзит, допълни Панайотова. Програмата на българското европредседателство ще е обект на широко обсъждане с представители на гражданското общество, неправителствения сектор и бизнеса както в София,така и в цялата страна, каза още тя: Моника Панайотова зам.-министър на българското председателство на Съвета на ЕС: „Искаме да се получи едно и национално и регионално измерение на председателството, за да може програмата, която трябва да финализираме през декември месец - Националната програма на българското председателство, да е широко припозната и да можем от позицията на сигурната подкрепа на всички - обществена и политическа, да можем да започнем нейната реализация от януари месец.“ Посещението на френския президент Еманюел Макрон е силен знак за преодоляването на границата между Източна и Западна Европа, както и на това дали държавите-членки са част от Шенген и Еврозоната, каза още Моника Панайотова. А принципната подкрепа за влизането нна България в така наречената чакалня на Еврозоната със сигурност ще помогне на страната ни, допълни Панайотова.", "date": "2017.09.01", "title": "Панайотова: Не бива да пропускаме шанса за формирането на новата визия на Европа след Брекзит,"}
{"url": "https://www.24chasa.bg/novini/article/6420747", "text": "В нощта срещу петък в атинския квартал „Екзархия“ отново се е стигнало до тежки сблъсъци между полиция и леви автономисти, предава австрийската медия ORF, цитирана от \"Фокус\". Съгласно разпространените данни, силите за сигурност са били нападнати с камъни и бутилки със запалителна течност. Подпалени са редица контейнери за отпадъци, което е наложило блокирането на улиците за няколко часа. Не се съобщава за пострадали. Квартал „Екзархия“ в гръцката столица е известен като сцена на левите екстремисти в страната. Сблъсъците и безредиците там не са нещо обичайно. След поредица от инциденти миналата година банките затвориха клоновете си в квартала, припомня медията.", "date": "2017.09.01", "title": "Тежка нощ на сблъсъци в атинския квартал „Екзархия“, не се съобщава за пострадали"}
{"url": "https://www.24chasa.bg/novini/article/6420773", "text": "Притеснения от заложените в законопроекта \"Антикорупция\" практики оперативно внедряване и оперативен експеримент изрази главният прокурор Сотир Цацаров по време на обсъждането му, организирано от ГЕРБ. Той се обяви и против доброволните сътрудници на бъдещия мегаорган, които на всичкото отгоре било заложено да дават показания пред досъдебното производство. Това е изключително опасно, предупреди главният прокурор. Той изрази недоумение защо в списъка проверявани лица е включен например председателят на БАН. В същото време обвинител номер 1 препоръча в кръга да се включи Комисията по енергийно и водно регулиране в кръга. Предложено е допълване на списъка на проверяваните и с други категории - например концесионерите, обясни правосъдният министър Цецка Цачева. 6 месеца, след като дирекцията от ДАНС мине на подчинение на бъдещата комисия, всички служители трябва да минат на тест за почтеност. Който го откаже, губи работата си, напомни Цацаров. И попита: \"А за останалите служители под шапката на звеното защо няма такъв тест?\" НАП ще извършва фактическата конфискация на незаконно придобито имущество, засечено от бъдещата комисия, уточни Цачева. ДПС ще подкрепи законопроекта на управляващите, обяви депутатът Хамид Хамид.", "date": "2017.09.01", "title": "Цацаров: Не пращайте доброволни сътрудници в \"Антикорупция\""}
{"url": "https://www.24chasa.bg/novini/article/6420776", "text": "Възрастен мъж прострелял и убил човек, който крадял грозде от лозето му край град Бяла, област Русе, съобщиха от областната дирекция на МВР в Русе. Около 16,10 часа вчера в Районното полицейско управление в Бяла се явил 69-годишен мъж, който обяснил, че в собствен лозов масив край града прострелял с незаконно притежавана пушка в областта на корема непознат мъж, който берял без негово позволение грозде. При разследването станало ясно, че час по-рано мъжът заварил в лозето си двама души - на 55 и на 58 години от Бяла. Собственикът на масива извадил от багажника на автомобила си пушката и стрелял в тялото на 58-годишния мъж, като го ранил в областта на черния дроб. След това откарал ранения с автомобила си в болницата в Бяла. Въпреки оказаната медицинска помощ, простреляният починал. Извършителят е задържан. По случая е образувано досъдебно производство.", "date": "2017.09.01", "title": "Мъж простреля и уби крадец на грозде в Русенско"}
{"url": "https://www.24chasa.bg/novini/article/6420763", "text": "В петък Върховният съд на Кения обяви резултатите от президентските избори в страната, проведени миналия месец, за „невалидни, нищожни“ и разпореди да бъде извършено ново преброяване на гласовете в рамките на 60 дни, предава AFP, цитирана от \"Фокус\". „Президентските избори от 8 август не са проведени в съответствие с конституцията\", заяви главният съдия Дейвид Марага, който се произнесе в полза на опозицията, която оспори обявяването на Ухуру Кенята за победител.", "date": "2017.09.01", "title": "Обявиха за невалидни резултатите от президентските избори в Кения"}
{"url": "https://www.24chasa.bg/novini/article/6420782", "text": "Трима са били задържани в хода на специализирана операция срещу наркоразпространението в Пловдив, съобщиха от пресцентъра на ОД на МВР. В акцията, проведена под наблюдението на Окръжната прокуратура, са участвали служители от отдел \"Криминална полиция\", сектор \"Специализирани полицейски сили\" и Трето РУ. При предприетите процесуални и следствени действия в спрян на ул. \"Васил Левски\" лек автомобил \"Рено\" разследващите открили над 995 грама хероин. 24-часова полицейска мярка била взета спрямо 23-годишният шофьор и негов спътник, на 35 години. Същевременно на адрес в квартал \"Столипиново\" бил задържан и друг съпричастен към незаконната дейност 41-годишен пловдивчанин. Образувано е досъдебно производство. С прокурорско постановление срокът на задържане на 23-годишния и 41-годишния е удължен до 72 часа. Пълното документиране на случая продължава.", "date": "2017.09.01", "title": "Полицията в Пловдив задържа трима мъже за наркотици"}
{"url": "https://www.24chasa.bg/novini/article/6420792", "text": "Кметът на София Йорданка Фандъкова е проверила работата по извършването на пътни ремонти в столицата. Днес е възстановено движението по южното локално платно на Северната скоростна тангента в участъка от бул.\"Рожен\" до бъдещия пробив \"Рожен\", съобщават от Столичната община. В участъка на локалното платно на Северната скоростна тангента са изградени нови пътни платна с циментова стабилизация, тротоари и осветление. Локалното платно на Северната тангента осигурява връзка със северните територии на София. От 3 септември ще бъде възстановено движението по бул. \"Прага\", както и маршрутите на превозните средства на градския транспорт в района. На бул. \"Прага\" приключи полагането на последния пласт асфалт по пътните платна. Технологията на работа изисква изтичането на 48 часа след полагането на последния износващ пласт асфалт, след което движението ще бъде пуснато. Предстои в следващите два дни да бъде положена пътна маркировка и пешеходни пътеки, оформяне на зоните на спирките на градския транспорт. След 3 септември работата ще продължи по изграждане на нови тротоари от двете страни на булеварда. Продължава цялостният ремонт на бул. \"Шипченски проход\" от бул. \"Асен Йорданов\" до ул. \"Иван Димитров - Куклата\". Работи се по пътното платно в посока ж.к. \"Дружба\", оформят се нови бордюри, шахти за подземна инфраструктура, поставя се ново осветление. Предвижда се участъкът от бул. \"Шипченски проход\" да бъде завършен преди 15 септември.", "date": "2017.09.01", "title": "Движението по бул. \"Прага\" ще бъде възстановено от 3 септември"}
{"url": "https://www.24chasa.bg/novini/article/6420826", "text": "\" 200 човека ще са постоянно в Брюксел за председателството\". Това заяви министърът на председателството на ЕС Лиляна Павлова от парламентарната трибуна. \"Ние командироваме в базираното в Брюксел председателството председатели и зам. председатели, които ще заместват там\", обясни Павлова. В момента за тази цел се обучават 1500 души, от които 200 ще са с постоянно пребиваване в Брюксел по време на председателството. По думите на Павлова това ще улесни процеса на работа, защото хората ще бъдат там, а няма да се налага постоянно да пътуват. Те ще вземат участие в помощните организации на Съвета на ЕС, които са около 300 на брой. Относно календара на заседанията, които ще се проведа в България, Павлова коментира, че сме заложили доста \"по-амбициозна програма\" сравнение с тази на Малтийското председателството преди нас. Тя обясни, че следващата година ще има общо 1500 заседания, които ще се проведат в Брюксел и 237 в България. От тях 32 ще бъдат на ниво президенти, министър-председатели и министри, а останалите ще бъдат на ниво директори, началници отдели и експерти. Някои от заседанията ще бъдат в София, а другите извън нея, като 4 от тях ще бъдат във Варна, уточни Павлова.", "date": "2017.09.01", "title": "Павлова: 200 човека ще са постоянно в Брюксел за председателството"}
{"url": "https://www.24chasa.bg/novini/article/6420821", "text": "Криминално проявен сирийски гражданин нападна полицейски служител, съобщиха от ОДМВР – Варна. На ул. „Радецки“ в града, е спрян за проверка лек автомобил, управляван от 47-годишен мъж, сирийски гражданин, пребиваващ в Република България, добре известен на органите на реда и осъждан. При проверката е установено, че същият управлява автомобила след употреба на наркотични вещества. Мъжът е задържан, като при задържането си М. Х. е оказал съпротива, причинил е лека телесна повреда на полицейски служител, изпълняващ служебните си ангажименти, и е нанесъл материални щети в сградата на I РУ на МВР при ОДМВР – Варна. По случая е образувано досъдебно производство, материалите са докладвани в Районна прокуратура – Варна. На мъжа са повдигнати обвинения, като с постановление на наблюдаващ прокурор е задържан за срок до 72 часа. При извършените полицейски проверки е установено, че М. Х. е нарушавал многократно Закона за движението по пътищата, за което има съставени актове за установяване на административно нарушение. При задържането са му връчени наказателни постановления на обща стойност около 22 000 лв.", "date": "2017.09.01", "title": "Сириец нападна полицай във Варна"}
{"url": "https://www.24chasa.bg/novini/article/6420825", "text": "Заместник-министърът на регионалното развитие и благоустройството Малина Крумова, заедно с кмета на община Белене Милен Дулев откри обновения блок 4/43 в града. Жилищната сграда е обновена с над 803 хил.лв., осигурени по Програмата за енергийна ефективност на многофамилните жилищни сгради. Това съобщиха от пресцентъра на Министерството на регионалното развитие и благоустройството. „Програмата е важна за нас, защото постига ефекти, най-важният от които подобряване на жилищните условия и енергийните характеристики на домовете“, посочи заместник-министър Крумова след освещаването на сградата. По думите й в завършените миналата година блокове в цялата страна има сериозни спестявания, което се отразява и на доходите на домакинствата. „Наша задача е да продължим програмата. Работим за нейната оптимизация и търсим варианти за дългосрочно благоустройство на жилищните условия на територията на цялата страна, така че от подобрението на енергийните условия да могат да се възползват повече граждани, включително и живеещите в еднофамилни сгради“, каза още заместник-министър Крумова. Ремонтните дейности са извършени върху разгъната застроена площ от 4267,44 м2. Подменени са мълниезащитната и заземителната инсталация, дограмата, поставена е топлинна изолация на покрива, пода и външните стени. Обновена е стълбищната клетка, а в общите части на сградата е въведено енергоспестяващо осветление. Очаква се инвестицията да доведе до намаляване на потребяваната енергия с близо 762 хил. kWh/годишно и редуциране с 69% на енергийните разходи, като заедно с това по прогнозни данни ще бъдат спестени 305 тона годишно вредни емисии въглероден диоксид. 43 души, живеещи в блока, ще усетят предимствата от въвеждането на мерките за енергийна ефективност и уюта, който създава новият облик на сградата. Откриването на обновената жилищна сграда бе част от тържествата за честванията на 53-годишнината от обявяването на Белене за град.", "date": "2017.09.01", "title": "Малина Крумова: Отчитаме сериозни спестявания на енергия в санираните блокове"}
{"url": "https://www.24chasa.bg/novini/article/6420661", "text": "Премиерът Бойко Борисов поздрави мюсюлманите по повод празника Курбан Байрам. \"Скъпи приятели мюсюлмани, честит Курбан Байрам. Пожелавам Ви здраве и благоденствие. През годините сме доказали, че преди всичко сме хора и заедно можем да живеем в мир и разбирателство. С разум и доброта да продължим да даваме този добър пример.\", написа Борисов в официалния си профил във Фейсбук.", "date": "2017.09.01", "title": "Бойко Борисов поздрави мюсюлманите по повод празника Курбан Байрам"}
{"url": "https://www.24chasa.bg/novini/article/6420497", "text": "Дванадесет души загинаха при автобусна катастрофа в Иран, предадоха световните агенции, като се позоваха на местни медии, цитирани от БТА. Единадесет от жертвите са гимназистки, които пътували за национална среща на талантливи ученици. Загинал е и шофьорът на автобуса. Причини за катастрофата не са посочени. Ранени са 30 души. Автобусът, превозващ 45 момичета, се е преобърнал през нощта на пътя между Дараб и Шираз, на около 1100 километра южно от столицата Техеран. Момичетата били от южния ирански град Рудан и трябвало да участват в национална среща на талантливи гимназисти в Шираз. Около 17 000 души загиват по пътищата в Иран всяка година, отбелязва Асошиейтед прес. Страната е на едно от първите места в света в \"черната статистика\". Големият брой пътнотранспортни произшествия в Иран се обяснява с комбинация от няколко фактора: неспазване на правилата за движение, лошо поддържани автомобили и неадекватни служби за бърза помощ, посочва АП.", "date": "2017.09.01", "title": "12 души загинаха при катастрофа на автобус с гимназистки в Иран"}
{"url": "https://www.24chasa.bg/novini/article/6420505", "text": "Държавите от НАТО обмислят каква да бъде реакцията на военната организация на Запада в случай на нарушение от страна на Русия по отношение на ядрените системи с междинен обхват, предаде \"Фокус\". Според информация на баварския ежедневник Die Suddeutscher Zeitung държавите членки на Алианса са изготвили таен документ, в който се съдържат цели 39 опции за реагиране. Медиите съобщават, че една от предложените възможности е за разширяване на ядреното възпиране от страна на НАТО. Освен това има препоръки да се инсталират повече системи за ранно предупреждение, да се засили защитата под вода и в Европа да се използват по-често бомбардировачи B-2 и B-52. Предложено е също така в Европа да бъде увеличен капацитетът на самолетите, които може да превозват арсенал от атомни бомби. Авторите обаче обмислят и вариант Русия да бъде поканена на масата за преговори. Говорител на НАТО не пожела да коментира предполагаемото съществуване на подобен документ, нито кой може да е неговият автор. Но той потвърди, че в рамките на Алианса вече има официални дискусии относно спазването на Договора за ликвидиране на ракетите със среден обсег и възможните последствия за политиката за сигурност за НАТО в случай на неговото нарушение. Твърденията, че Русия не спазва споразумението от 1987 г., идват от САЩ. Остава под въпрос дали те са подкрепени от останалите 28 партньори в НАТО.", "date": "2017.09.01", "title": "Руската ракетна програма предизвика загриженост сред държавите от НАТО"}
{"url": "https://www.24chasa.bg/novini/article/6420531", "text": "Шофьори пратиха в болница две възрастни жени за един ден, след като ги връхлетяха на пешеходни пътеки в Габрово. Около 11.30 ч., на бул. \"Априлов\" лек автомобил блъснал пресичаща на пешеходна пътека 71-годишна жена от Габрово. След инцидента, водачът на автомобила предложил на жената да я откара до болницата, но тя отказала и той напуснал местопроизшествието без да уведоми контролните органи. Около 13 ч., когато жената се прибрала вкъщи, състоянието ѝ се влошило и била откарана в болницата, където е установено, че има фрактура на прешлен. Оказана ѝ е медицинска помощ и е освободена по нейно желание. Работата по установяване на автомобила и водача му продължава. Образувано е досъдебно производство. Отново в последия ден на август около 17.30 ч., на кръстовището между ул. \"Христо Смирненски\" и ул. \"Патриарх Евтимий\" възникнало ПТП, при което л.а. „Субару“, управляван от 30-годишен мъж от Габрово, при завиване наляво блъснал пресичащата на пешеходна пътека 77-годишна жена от същия град. Пострадалата е откарана в МБАЛ-Габрово с фрактура на лявото рамо. Водачът на автомобила е тестван за употреба на алкохол – техническото средство отчело нулев резултат. На местопроизшествието е извършен оглед. По случая е образувано досъдебно производство.", "date": "2017.09.01", "title": "Две възрастни пешеходки са потрошени\nна зебри в Габрово за ден"}
{"url": "https://www.24chasa.bg/novini/article/6420370", "text": "Районният съд в Пазарджик призна за виновни четирима местни жители, участвали в масовия бой на футболната среща между пазарджишкия \"Хебър\" и \"Миньор\" от Перник, миналата събота. На трима от футболните хулигани - Темелко Комсалов, Георги Угринов и Александър Георгиев съдът наложи административни наказания, глоба в размер на 500лв., и забрана да посещават спортни мероприятия за срок от 1 година. Илиян Мирчев бе наказан с глоба от 700лв., Т. К. имал и предишни провинения, и също няма право да посещава спортни събития в следващите 12 месеца. Осъденият заяви, че се е включил в масовия бой, за да защити детето на свой приятел. Присъдите са окончателни и не подлежат на обжалване.", "date": "2017.09.01", "title": "Глоби и забрана за посещение на спортни събития за 1г. за футболни хулигани от Пазарджик"}
{"url": "https://www.24chasa.bg/novini/article/6420379", "text": "Виден наркотрафикант бе убит в Колумбия от армията, обяви президентът Хуан Мануел Сантос, цитиран от Франс прес. Роберто Варгас Гутиерес, известен като Гавилан, бе вторият човек в йерархията на Клана от Залива, водещ наркокартел в Колумбия, предаде БТА. Гавилан е бил застрелян при военна операция, съобщи президентът в Туитър. Той уточни, че повече подробности ще бъдат дадени днес. Колумбийските власти даваха награда от 500 милиона песос (близо 170 000 долара) за главата на Гавилан. Кланът от Залива наброява 1500 човека от крайнодесните милиции в Колумбия, които официално бяха демобилизирани през 2006 г., отбелязва Франс прес Групировката се занимава предимно с наркотрафик. Колумбийските власти започнаха голяма офанзива за разбиване на Клана от Залива. Лидерът на групировката Дайро Антонио Усуга, наричан Отониел, е най-издирваният човек в страната. През юли колумбийската армия уби третия човек в йерархията на Клана от Залива, брата на Гавилан Ефрен Варгас Гутиерес, по прякор Куло де Торо. Колумбия е най-големият производител на кока и кокаин в света, припомня Франс прес.", "date": "2017.09.01", "title": "Убиха виден наркотрафикант  в Колумбия"}
{"url": "https://www.24chasa.bg/novini/article/6420387", "text": "Регионалната инспекция по околна среда и води в Благоевград извърши проверка на условията за отглеждане на животни в Център за едри хищници на Сдружение за дива природа (СДП) \"Балкани\" в с. Влахи, община Кресна, който е регистриран през 2014 г. Експертите констатираха, че в него към настоящия момент се отглеждат два екземпляра Кафява мечка (Ursus arcos) и два екземпляра Вълк (Canis lupus), които бяха показани от медиите по време на пожара в Кресненското дефиле. В РИОСВ-Благоевград е регистрирана само една от мечките, а другите животни нямат необходимите регистрации. Мъжкият екземпляр кафява мечка е предоставен от РИОСВ - София на Сдружение за дива природа \"Балкани\" за отговорно пазене и отглеждане. РИОСВ - Благоевград е издал регистрационна карта за него от 2006 г. по чл. 91 от Закона за биологичното разнообразие (ЗБР). Женският екземпляр кафява мечка е предоставен от Държавно ловно стопанство \"Кормисош\" с договор за отглеждане от СДП - Балкани. От РИОСВ – Благоевград не е издавана регистрационна карта по реда на чл. 91 от ЗБР. Двата вълка са предоставени от Зоокът - Павликени и Зоопарк-Стара Загора с договор за размножителен заем. За тях не са издавани регистрационни карти по реда на чл. 22 ал. 1 от Закона за защита на животните (ЗЖЖ). Предвид констатираните при проверката нарушения на ЗБР и ЗЖЖ, предстои образуване на административно-наказателна процедура. Кафявите мечки се отглеждат в непосредствена близост да регулацията на с. Влахи на разстояние по-голямо от предвиденото в закона, в железобетонно заграждение с метална мрежа и електро ограда, подсигурена с кльон на площ от 2500 кв.м. Вълците се отглеждат над регулацията на с. Влахи в железобетонна ограда с метална мрежа, подсигурено с кльон, с площ 1500 кв.м. И двете заграждения имат изградени басейни за вода за къпане и водопой на животните. Редовно се хранят с подходяща за вида храна. Загражденията са обезопасени, така че да се предотврати бягство на животните и да бъде осигурена безопасност на посетителите. Площта върху която са изградени съоръженията са върху земя собственост на Държавно горско стопанство - Кресна с договор за наем.", "date": "2017.09.01", "title": "Еколози гледат във Влахи 1 мечка и 2 вълка, без регистрация в РИОСВ"}
{"url": "https://www.24chasa.bg/novini/article/6420384", "text": "Форум в интернет е предназначен за крадци, които искат да коментират завоеванията си и си дават съвети как да задигнат стока от магазина, пише в. \"Дейли мейл\", цитиран от БТА. В \"Subreddit r/Shoplifting\" членуват повече от 36 хиляди потребители. Там те споделят дори снимки с плячката си. А задигнатите стоки варират от незначителни на стойност до такива на цена хиляди британски лири. Някои от тях са дизайнерски произведения и електрически уреди. \"Добре дошли в Shoplifting! Ако сте тук да проповядвате морал, насладете се на краткия си престой\", пише в описанието на форума. Част от крадците разкриват подбудите си - някои са искали да се поглезят в петък вечер, други са имали нужда от консумативи за банята, а трети от подарък за рожден ден. Има и такива, които изкарват пари от откраднатите предмети, като ги продават в интернет. Потребителските имена на хората крият истинската им самоличност, въпреки че за по-сигурно някои от тях изтриват профилите си, след като публикуват нещо", "date": "2017.09.01", "title": "Крадци си показват откраднатото от магазини в интернет форум"}
{"url": "https://www.24chasa.bg/novini/article/6420388", "text": "\"За първи път от 30 години преход патриотични и националистически партии са в изпълнителната власт и доказват, че са отговорни политици.\" Това заяви в декларация от парламентарната трибуна председателят на ПГ на \"Обединени патриоти\" Волен Сидеров. \"Само 3 месеца бяха достатъчни да се види, че групата ни съставена от 3 партии, е коректен, лоялен и отговорен политически партньор\", каза още Сидеров. По думите му по време на председателството за цяла Европа ще стане ясно, че патриотите не са безотговорни,не търсят конфрликт и скандали. Като свършено от партията досега Сидеров отчете увеличение на пенсиите, което бе и едно от предизборните обещания на партията. „Ние бяхме тези, които настоявахме да се завърши съоръжението, което спира мигрантите и по този начин успокоихме българското общество“, отчете още от свършеното Сидеров. По думите му от \"Обеденини патриоти\" през следващият парламентарен сезон ще се борят да решат проблемите с вероизповеданията и социалната система.", "date": "2017.09.01", "title": "Сидеров: Патриотите и националистите доказаха, че са отговорни"}
{"url": "https://www.24chasa.bg/novini/article/6420382", "text": "Според президента на Русия Владимир Путин проблемът за ядрената програма на КНДР трябва да се решава чрез диалог без предварителни условия, а заплахите и натискът са път наникъде, предаде ТАСС, цитирана от \"Фокус\". „Необходимо е проблемите в региона да се решават чрез пряк диалог между всички заинтересовани страни без предварителни условия. Провокациите, натискът, войнствената и оскърбителната риторика са път наникъде“, заяви Путин. „Според Русия мнението, че ракетно-ядрената програма на КНДР може да се спре единствено при натиск над Пхенян, е погрешно и безперспективно“, добави той. Според руския президент ситуацията на Корейския полуостров, която се е изострила в последно време, „балансира на границата на мащабен конфликт“. Той напомни, че Русия и Китай „са разработили пътна карта за разрешаване на ситуацията, призвана да способства поетапното намаляване на напрежението, създаването на механизъм за устойчив мир и сигурност“.", "date": "2017.09.01", "title": "Путин: Проблемът на КНДР трябва да се решава чрез диалог, а не чрез натиск"}
{"url": "https://www.24chasa.bg/novini/article/6420399", "text": "Траурната служба за  , ще бъде днес в парижката църква Сен Сюлпис, съобюава  . През 60-те и 70-те години на миналия век емблематичната актриса се снима в петдесет игрални филма, 13 от които са режисирани от Жорж Лотнер. Освен актриса, Мирей Дарк е сценаристка и режисьорка, а започва като фотомодел. През 2005 година става дама на Почетния легион на Франция. Мирей Дарк е родена на 15 май 1938 в Тулон. Баща ѝ е градинар, а майка ѝ е продавачка в магазин за хранителни стоки. Завършва Консерваторията по драматични изкуства в родния си град, след което през 1959 г. се премества да живее в Париж в преследване на актьорска кариера.", "date": "2017.09.01", "title": "Светът и Ален Делон се сбогуват с Мирей Дарк"}
{"url": "https://www.24chasa.bg/novini/article/6420402", "text": "Контрабандни 830 блистера с 4980 таблетки лекарствен продукт за повишаване на мъжката потентност задържаха митническите служители на ГКПП Капитан Андреево съвместно със служители на Гранична полиция от пункта, съобщи Агенция \"Митници\". Хапчетата за полова мощ са открити под задните седалки на лек автомобил с немска регистрация, който е пътувал транзит от Турция за Германия. Той е бил управляван от немски гражданин от турски произход, а негови спътници са били баща му и друг пътник. При физическата проверка на автомобила и багажа на пасажерите под задните седалки на автомобила са намерени укрити опаковките с лекарствения препарат с надписи \"VEGAXES\", който по състав е вид сексстимулант. Установено е, че таблетките са собственост на шофьора. Срещу него е съставен акт за нарушение на Закона за митниците. Задържан е автомобилът, с който е извършено нарушението.", "date": "2017.09.01", "title": "Задържаха контрабандни сексстимуланти на \"Капитан Андреево\""}
{"url": "https://www.24chasa.bg/novini/article/6420409", "text": "Глобиха 50-годишна жена, заплашвала дежурната сестра в Центъра за спешна медицинска помощ – Видин, съобщиха от ОДМВР – Видин. На 31 август, Видинският районен съд е наложил административно наказание „глоба” в размер на 300 лева на 50-годишна жена с инициали О. К., жителка на областния град. Наказанието е наложено по Указ за борба с дребното хулиганство. Същият ден в ЦСМП - Видин, жената обиждала и заплашвала дежурната сестра.", "date": "2017.09.01", "title": "300 лв глоба за 50-годишна, заплашвала сестра от Спешна помощ във Видин"}
{"url": "https://www.24chasa.bg/novini/article/6420415", "text": "6-годишно момче неволно застреля и уби собственик на заведение в село Виноградец, съобщиха от ОДМВР – Пазарджик. Късно снощи компания празнувала рождения ден на момченцето. След употреба на алкохол, единият от присъстващите извадил законно притежавания си боен пистолет и започнала размяна на оръжието сред присъстващите,  Така пистолетът стигнал до детето, което произвело неволен изстрел, с който убил собственикът на заведението. Тялото на мъжа е откарано за аутопсия в Пазарджик. Притежателят на огнестрелното оръжие е задържан за срок от 24 часа, а пистолетът е иззет. С детето работят психолог и инспектор от „Детска педагогическа стая”.", "date": "2017.09.01", "title": "6-годишно дете неволно простреля и уби собственик на заведение в Пазарджишко"}
{"url": "https://www.24chasa.bg/novini/article/6420407", "text": "Съветниците в градското събрание на Загреб снощи след дълга дискусия взеха решение да преименуват загребския площад \"Маршал Тито\" на площад \"Република Хърватия\", съобщи МИА, цитирана от БТА. Името Маршал Тито на един от най-хубавите загребски площади завинаги замина в историята, пише вестник \"Вечерни лист\". Решението бе взето с 29 гласа \"за\", 20 \"против\" и един въздържал се.", "date": "2017.09.01", "title": "Преименуваха площад \"Маршал Тито\" в Загреб на площад \"Република Хърватия\""}
{"url": "https://www.24chasa.bg/novini/article/6420437", "text": "Северна Корея е на броени месеци от това да се сдобие с капацитет са изстрелва балистични ракети с голям обсег, предупреди днес френският министър на външните работи Жан-Ив Льо Дриан, цитиран от Ройтерс. Той призова Китай да прояви по-голяма дипломатическа активност за решаване на проблема. \"Ситуацията е изключително сериозна... ние виждаме, че Северна Корея си е поставила за цел да има утре-вдругиден ракети, които да могат да транспортират ядрени оръжия. След няколко месеца това ще е реалност\", каза Льо Дриан пред френското радио Ер Те Ел. Той подчерта, че ситуацията ще стане \"експлозивна\", когато Северна Корея стане способна да удари \"Съединените щати и дори Европа, и със сигурност Япония и Китай\", цитира БТА. Необходимо е да се направи всичко възможно за гарантиране на прилагането на най-новите санкции, наложени на Северна Корея от Съвета за сигурност на ООН, подчерта Льо Дриан. Той призова изрично Китай да спазва изцяло наказателните мерки. Френският външен министър е разговарял вчера с китайския си колега Ван И.", "date": "2017.09.01", "title": "Франция: Северна Корея е на броени месеци от сдобиването си с балистични ракети с голям обсег"}
{"url": "https://www.24chasa.bg/novini/article/6420441", "text": "Двама българи, крадци на злато по търговските центрове и пазари в Италия, бяха арестувани в Пезаро с плячката си от златни накити и с банкноти за над 6000 евро. Според италианските медии карабинерите хванали в крачка 33-годишната Малина Георгиева и 37-годишния Георги Станчев в момент, когато се опитвали да направят поредния си удар в шопингцентър в северния град.  Властите стигнали до двойката благодарение на използваното от тях Ауди 5 с български номер. Номерът му бил регистриран в архивите на карабинерите, тъй като колата била забелязвана и при предишни кражби в Северна Италия. Видеокамера в Пезаро, снабдена със система за разпознаване на съмнителни автомобилни номера, сигнализирала на карабинерите за присъствието на българската кола. Българите били хванати в действие в търговския център „ИперРосини”, докато се опитвали да направят поредния удар.  След като усетили, че ги наблюдават, побегнали към колата си, но били блокирани от карабинерите. В двойно дъно в автомобила било открито истинско златно съкровище - множество пръстени и синджирчета, но също и чанти, портфейли и банкноти на стойност 6000 евро, или „плячка”, събирана из цяла Италия. В колата си двойката разполагала и с подробна карта за разположението и работното време на пазарите и търговските центрове на поне 150 селища в Централна и Северна Италия. Георгиева фигурирала отдавна в архивите на властите, тъй като успяла да се изплъзне при предишна кражба в Пезаро. Двамата българи щебъдат съдени за укриване на крадени предмети.", "date": "2017.09.01", "title": "Арестуваха български Бони и Клайд, тормозили с кражби Северна Италия"}
{"url": "https://www.24chasa.bg/novini/article/6420455", "text": "Този доклад за състоянието на отбраната и въоръжените сили предлага да лекуваме армията със самовнушение. Това каза пред журналисти във Военната академия „Георги С. Раковски“ президентът Румен Радев, предаде „Фокус“. „Това, че болният ще си скъса диагнозата, не означава, че ще оздравее. Мисля, че докладът на служебното правителство беше реалистичен. Този в момента предлага да лекуваме армията със самовнушение. Тук не говорим за вина, а за реалната обстановка, за моментното състояние. Как можем да се движим напред, ако не знаем какво е реалното ни състояние. Трябва да го кажем ясно и откровено. Оттам нататък започва наистина истинската трансформация на въоръжените сили“, заяви президентът. Президентът трябва да назначава председателя на Агенцията за борба с корупцията, такава е здравата институционална логика, заяви Радев. „Много са нещата, накъдето политиците да насочат вниманието си – във всички сфери очакваме наистина едно законодателство, което да отговаря на обществените очаквания и да се прави така, че да има време обществото да се запознава с това какво се предлага, да има обществено обсъждане и дебати. Фокусът е антикорупцията и това ще бъде темата на бъдещия КСНС на 9 октомври“, каза президентът. Попитан как оценява антикорупционния законопроект на БСП, където се споменава и ролята на президента, той посочи: „Първо, корупцията е изключително важна тема за България. Борбата с корупцията не може да става само с превенция, тя е важна разбира се, но не по-малко важни са разследването, обвинението и наказанието. Очаквам един комплексен подход, който да включва всички необходими мерки. Относно избора кой да назначава председателя на Агенцията, съгласен съм с предложението президентът да го назначава“, допълни Радев. Той уточни, че не се е произнесъл какъв трябва да бъде точно, тъй като това е въпрос на дебати. „Но здравата институционална логика наистина диктува той да бъде назначаван с участието на президента. Как можем да си представим, че парламентарното мнозинство ще избере този човек и ще бъде ли в състояние той да разследва правителството, ако то е излъчено от същото това парламентарно мнозинство. Няма логика“, каза още държавният глава.", "date": "2017.09.01", "title": "Румен Радев: Докладът за отбраната предлага да лекуваме армията със самовнушение (Обновена)"}
{"url": "https://www.24chasa.bg/novini/article/6420429", "text": "Канадец стоя с \"брада от пчели\" повече от час, за да постави световен рекорд на Гинес, съобщи ЮПИ. Хуан Карлос Ногес Ортис е пчелар. Той направи демонстрацията на площад \"Йондж-дъндас\" като промоция за хорър филма \"Кървав мед\". Компанията, за която работи - \"Дъки би\" е осигурила пчелите за номера. Те са били 100 000, като специалистите са подбрали насекоми с по-благ нрав, предаде БТА.  Ортис издържа с хиляди пчели по главата 61 минути. Той е правил номера два пъти преди това. Една от целите му е била да демонстирра, че пчелите не са толкова ужасяващи като във филма на режисьора Джеф Копас. \"Исках да покажа на хората, че не трябва да се боят от пчелите\" - каза Ортис.", "date": "2017.09.01", "title": "Канадец стоя покрит с пчели повече от час, постави рекорд (Видео)"}
{"url": "https://www.24chasa.bg/novini/article/6420440", "text": "Близо 2000 кутии недекларирани цигари без акцизен бандерол откриха митнически и гранични служители в необитаема каюта на кораб, съобщиха от Регионалната митническа дирекция в Бургас. Корабът, плаващ под малтийски флаг, е пристигнал в Бургас на 29 август вечерта от Турция. Митнически служители от пункта \"Пристанище-Бургас-Център\" и служители на Гранична полиция са извършили входяща контрола на плавателния съд, при която са поканили капитана и екипажа да декларират пренасяните и подлежащи на деклариране стоки, валута и валутни ценности. След заверка на декларациите е извършена проверка в една от необитаемите каюти на кораба. Там са открити 197 кашона с недекларирани цигари от четири различни търговски марки. Контрабандните цигари са иззети. Срещу капитана на кораба, турски гражданин с инициали S.D., е съставен акт за нарушение на Закона за митниците.", "date": "2017.09.01", "title": "Откриха близо 2000 кутии контрабандни цигари в каюта на кораб в Бургас"}
{"url": "https://www.24chasa.bg/novini/article/6420260", "text": "Нова силна буря застрашава островите в Карибско море и югоизточната част на САЩ. Националният център за ураганите, съобщи, че ураганът Ирма е станал от трета категория, предаде ДПА. С постоянни ветрове от около 185 км/ч, бурята все още е далеч от сушата, на близо 1200 км западно от островите Кабо Верде и се движи на запад-северозапад с 19 км/ч. \"Очаква се Ирма да остане мощен ураган още няколко дни\", съобщи базираната в Маями агенция. Бурята може да започне да доближава източната част на Карибско море след вторник. Тя може да застраши карибските острови, както и югоизточното американско крайбрежие, но такива дългосрочни прогнози са много несигурни, посочи ДПА.", "date": "2017.09.01", "title": "Нова силна буря застрашава островите в Карибско море и югоизточната част на САЩ"}
{"url": "https://www.24chasa.bg/novini/article/6420293", "text": "Не може да се отрече, че предизборната кампания в Германия тази година е особено вълнуваща – само два дни преди първия пряк телевизионен дебат между основните претенденти за канцлерския пост в Берлин – Ангела Меркел (ХДС) и Мартин Шулц (ГСДП), социологическите проучвания представиха изненадваща промяна в рейтингите, коментира изданието Der Spiegel, цитирано от \"Фокус\". Анкета на телевизионния канал ARD показва отлив в подкрепата на германските избиратели за канцлера Ангела Меркел. На въпрос кого биха избрали за канцлер, ако изборите бяха директни, 49 % от респондентите са посочили името на лидера на християндемократите. В средата на август Меркел можеше да разчита на подкрепата на три процента повече германци. Рейтингът на лидера на германските социалдемократи също се срива. Едва 26 на сто от избирателите в Германия биха гласували за Мартин Шулц, или с четири процента по-малко в сравнение в последното подобно проучване. А ако в средата на август 14 % от германците са заявили, че не биха подкрепили нито един от двамата кандидати, то сега те са цели 18 %.", "date": "2017.09.01", "title": "Подкрепата на германците за основните претенденти за канцлерския пост намалява"}
{"url": "https://www.24chasa.bg/novini/article/6420002", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.09.01", "title": "Виж санирания блок на Камелия Ефтимова от Варна, изпрати снимки, спечели 13 000 лв"}
{"url": "https://www.24chasa.bg/novini/article/6420273", "text": "Мъже, въоръжени с бухалки нападнаха мъж, а след това нахлуха в ресторанта на шеф Виктор Ангелов в столичния квартал „Лозенец“. 40-годишният мъж е живеел в сградата, в която се намира ресторантът, и се е прибирал вкъщи. Слязъл е от такси, от храстите са изскочили двама мъже и са го нападнали с цел грабеж. „Господинът е наш комшия, живее в сградата, под която е ресторантът. В паниката той хуква към сградата, насочва се по инстинкт към ресторанта, тъй като там очаквано има хора, влиза през странична врата, прави кръг между масите и излиза”, разказва Ангелов пред  . По думите му един от двамата нападатели, който остава „арогантен и смел”, го преследва в салона на ресторанта. След реакция на персонала, нападателите са решили, че нямат място там и са избягали. Шеф Ангелов бе категоричен , че случаят няма нищо общо с него или служителите му.", "date": "2017.09.01", "title": "Екшънът с бухалки се разиграл в ресторанта на шеф Ангелов"}
{"url": "https://www.24chasa.bg/novini/article/6420270", "text": "Броят на загиналите в резултат на бурята Харви в САЩ достигна най-малко 44, предаде Ройтерс, като се позова на властите. Всички жертви са в южния щат Тексас. 19 човека остават в неизвестност, предаде БТА. Над 1,7 милиона човека в Тексас, района на Мексиканския залив, напуснаха домовете си. Около 779 000 тексасци бяха евакуирани принудително, а 980 000 сами потърсиха подслон на други места.", "date": "2017.09.01", "title": "Ураганът Харви отслабна до тропическа депресия, броя на жертвите достигна 44"}
{"url": "https://www.24chasa.bg/novini/article/6420279", "text": "Белият дом се готви да поиска от Конгреса първоначален пакет от 5,9 милиарда долара за възстановяване на засегнатите от урагана Харви райони, съобщи Асошиейтед прес, цитиран от БТА. Предложението на Тръмп, което е било обсъдено в Белия дом с ключови представители на Републиканската партия, ще е само част от целия пакет, който може да се конкурира по размер с този от 2005 г. за подпомагане на жертвите на урагана Катрина, който бе за над 100 милиарда долара. Високопоставен представител на администрацията каза, че планът ще бъде изпратен днес в Конгреса, чиито камари вероятно ще гласуват следващата седмица.", "date": "2017.09.01", "title": "Тръмп ще поиска рекордните 5,9 милиарда  за подпомагане на засегнатите от Харви"}
{"url": "https://www.24chasa.bg/novini/article/6420282", "text": "САЩ поискаха от правителството на Руската федерация да закрие три дипломатически представителства на американска територия, обосновавайки молбата си със стремежа за възстановяването на дипломатическия баланс. Това става ясно от официално писмено изявление от Белия дом, предава TACC, цитирана от \"Фокус\". В него се казва, че американските власти изискват от „руското правителство да закрие своето Генерално консулство в Сан Франциско“, един от отделите от посолството във Вашингтон, а също и един от отделите в консулството в Ню Йорк. „Прекратяването на работата им трябва да стане от 2 септември“, се подчертава в изявлението.", "date": "2017.09.01", "title": "Вашингтон поиска от Москва да закрие 3 дипломатически обекта в САЩ"}
{"url": "https://www.24chasa.bg/novini/article/6420284", "text": "Един човек е загинал, а трима са с опасност за живота след катастрофи през изминалото денонощие,съобщиха от пресцентъра на МВР. Общо в страната са регистрирани 20 произшествия, като при тях 26 души са ранени. В София са станали 139 леки и 4 тежки пътни инцидента. При тях четирима са пострадали.", "date": "2017.09.01", "title": "Един загинал и 3 с опасност за живота след катастрофи през денонощието в страната"}
{"url": "https://www.24chasa.bg/novini/article/6420308", "text": "Армията беше мачкана 25 г., а един войник започва работа с 608 лева начална заплата и още 120 лева за храна. Това заяви военният министър Красимир Каракачанов пред  . Според него това е причината, че има 5500 души недокоплект на кадри. \"Ще продължавам да настоявам парите да се увеличат\", заяви Каракачанов и обясни, че армията не е декорация, която се показва само на Гергьовден. „В армията получават 608 лева, а някои роми взимат по 2-3000 лева месечно от социални помощи. Без да са внесли нито лев в бюджета”, каза още Каракачанов. Той заяви, че държавата трябва да промени социалната си политика спрямо ромите. „Наливаме нашите пари в бейбибум в ромските квартали”, заяви вицепремиерът. Според него проблемът с циганите трябва да бъде решен от гледна точка на тяхната интеграция. На тях не трябва да се гледа само като на евтини гласоподаватели. „Циганите са само потребители на социални услуги, а не внасят дори един лев в бюджета, за да има медицина и образование. Истината е проста – това население трябва да мине през училище. Ако за всички нас има закон, и за тях трябва да има закон“, заяви Красимир Каракачанов. По повод новоприетия Доклад за състоянието на армията, министърът на отбраната заяви, че той е съвсем реален и в него са написани всички проблеми. Силовият министър се обърна към водещия, как сме се докарали до там да имаме много самолети, но които са недействащи, а половината от тях са нарязани на скраб. За казуса с \"Дунарит\" министърът заяви, че държавата не е искала да национализира по никакъв начин предприятието, а само да го оздрави и да запази работата на хората. \"Българската военна индустрия трябва да се подпомага от държавата, но фирмите трябва да си вършат работата\", каза още вицепремиерът.", "date": "2017.09.01", "title": "Каракачанов : Армията беше мачкана 25 г., ще настоявам за по-високи заплати"}
{"url": "https://www.24chasa.bg/novini/article/6420295", "text": "Касите за винетни стикери за паркиране в София ще са с удължено работно време от днес. На 6 септември за платено локално паркиране няма да работят, съобщиха от пресцентъра на Центъра на градска мобилност. През октомври 2017 година изтича валидността на около 4 000 винетни стикера, издадени на граждани живеещи в зоните за платено паркиране. От 1 октомври, съгласно рещение на Столочния обшински съвет, се разширява „зелена“ зона в посока район „Средец“ и район „Лозенец“. В двата района ще бъдат обособени около 4700 паркоместа. Гражданите от новите подзони трябва да подадат заявления, за ползване на услугата локално платено паркиране. За улеснение на гражданите Центърът за градска мобилност започна приема надокументи за издаване на винетни стикери за платено паркиране още в началото на месец август. Най-бързо и удобно е подаването на заявления он лайн на адрес: - https://www.sofiatraffic.bg/bg/parking/vignettes. След като подаде документите, гражданинът ще бъде уведомен за датата, в която може да отиде да си получи стикера и да плати цената, която за „зелена“ зона е 100 лева за година, a за синя 150 лева и съответно 10 лева за 1 месец за „зелена“ и 15 лева за 1 месец за „синя зона“. Плащането може да се извърши в един от 4-те офиси на ЦГМ – ул. „Будапеща“ 17, на пл. „Възраждане“ 1, на метростанция НДК и на метростанция Европейски съюз. Плащането може и да се направи по банков превод. С максимално удобно за гражданите, от 1 септември пунктовете за подаване на заявления за издаване на винетни стикери ще работят от 7.00 часа до 19.00 часа. Също така на 6 септември, официален почивен ден, и четирите офиса ще работят и ще приемат заявления. Издаването на стикер става в рамките на около 2 седмици. ЦГМ вече работи по полагането на антипаркинг колчета по тротоарите и маркировка по улиците от новите подзони. След мотивирани и законосъобразни предложения на живущите могат да се правят промени в схемите за разполагане на паркоместата в новите зоните. Информация по всички въпроси свързани с разширяването на зелена зона, гражданите може да получат на тел. 070013233 или да изпратят писмено запитвания до Център за градска мобилност, на емейл office@sofiatraffic.bg или адрес бул. „Княгиня Мария Луиза“ 84 и ул. „Будапеща“ 17.", "date": "2017.09.01", "title": "Касите за винетни стикери за паркиране в столицата с удължено работно време от днес"}
{"url": "https://www.24chasa.bg/novini/article/6420298", "text": "Гигантска дупка се образува в центъра на Мексико сити след проливните дъждове през последните дни, причинени от тропическата буря Лидия, предаде Франс прес. Няма пострадали хора. Дупката, дълбока седем метра и с диаметър 10 метра, се е образувала на броени метри от Пасео де ла Реформа - един от най-емблематичните булеварди в 20-милионния мегаполис. Тропическата буря Лидия връхлетя Мексико сити в сряда. Тя причини наводнения на места, като пистите на местното летище бяха залети и в резултат бяха отменени полети. Представител на мексиканската Гражданска защита припомни, че на мястото на столицата някога е имало езеро и подземните пластове по места имат различна пропускливост.", "date": "2017.09.01", "title": "7-метрова дупка се образува в центъра на Мексико сити след проливни дъждове"}
{"url": "https://www.24chasa.bg/novini/article/6420306", "text": "Автомобил „Шкода“, с който се предполага, че е отвлечен 25-годишният Адриан е открит опожарен в близост до Герман, потвърди пред   министърът на вътрешните работи Валентин Радев. Радев поясни, че в момента се установява дали наистина това е автомобилът, с който е извършено престъплението. „Много сме загрижени за Адриан и семейството му. Това не може да продължава, не може да се случват такива неща“, каза още вътрешният министър. Той бе категоричен, че се проверяват всякакви версии. „Няма условия да се върнат времената на Наглите. Държавата си е на мястото и работи ефективно“, подчерта Радев. Той уточни, че няма информация до този момент да е искан откуп. Радев добави, че ще ограничи до минимум даването на информация по случая, за да не стига тя до „лошите“, които също гледали телевизия. По думите му всички доказателства сочат, че 15-г. Иван Иванов е извършител на убийството на 11-г. Никол в Бургас. Все още не е ясен мотивът за убийството. Министърът уточни, че убитата от съпруга си в София Елена е подала четири жалби срещу него. „Колегите са започнали работа, но за съжаление, са закъснели“, добави той. Министърът на вътрешните работи увери, че телефон 112 няма да спре работа. В контакт сме с фирмата, която извършва поддръжката – системата няма да спре да работи, каза Радев.", "date": "2017.09.01", "title": "Валентин Радев: Автомобилът, с който е бил отвлечен Адриан, е открит опожарен"}
{"url": "https://www.24chasa.bg/novini/article/6420291", "text": "Изразяваме пълна подкрепа за реформите, които осъществява правителството на Черна гора, каза заместник министър-председателят по правосъдната реформа и министър на външните работи Екатерина Захариева в интервю за Радио и телевизия „Черна гора“. „Искам да видя Черна гора колкото се може по-скоро член на ЕС“, заяви Захариева. Вицепремиерът припомни, че България ще приеме председателство на ЕС през следващата година, от 1 януари 2018 г. и допълни, че един от основните ни приоритети е разширяване на държавите от Западни Балкани, предаде \"Фокус\". „Искаме да изразим пълната си подкрепа за реформите, които осъществява правителството ви. Черна гора е най-напредналата държава в преговорния процес. Поздравявам ви за бързите темпове. Знам, че предстоят още доста предизвикателства по отношение на околната среда, на финансовата дисциплина, но съм убедена, че програмата, която има правителството ви, за да приключи преговорния процес до 2019 г., ще бъде успешна. Наистина се надявам България и председателството ни да бъдат тласък за тези реформи“, обясни Захариева. Външният ни министър уточни, че реформите са скъпи, но увери, че всичко си струва. „Искам да дам за пример с България преди след членството в ЕС с няколко цифри, защото те говорят най-добре. Само за 10 години нашият Брутен вътрешен продукт се увеличи 4 пъти. От около 25 млрд. лв. сега е 93 млрд. лв. за миналата година. Над 4,5 пъти се е увеличиха доходите на населението, инвестициите са стотици пъти по-големи. Най-важното е, че това е най-големият Съюз за мир, стабилност и просперитет. Ние сме твърдо убедени, че той няма да бъде цял без пълноправно членство на държавите от Западните Балкани“, добави Екатерина Захариева. Оптимист съм за бъдещето на Европейския съюз, той е най-доброто, което се е случвало на Европа. Захариева припомни, че Европейският съюз е създаден след Втората световна война, точно с идеята да бъде проект за мир. „Хората са забравили как започна ЕС и докъде стигна. Той беше създаден като мечта на малцина, а стана реалност за мнозина“, заяви тя. По думите ѝ Европейският съюз не за първи път среща предизвикателства. „Искам да припомня няколко кризи, от които Европа винаги излиза по-силна и по-интегрирана… След кризата с доставките на газ заради проблемите между Украйна и Русия започна нов интеграционен проект на ЕС – проектът „Общ енергиен съюз“ в ЕС. След финансовата криза започнаха разговорите за реформа в еврозоната и направихме реформи. Приеха се ясни правила за финансовата дисциплина на държавите.“, коментира Захариева. Според нея в момента най-голямото предизвикателство не само пред ЕС, а и пред целия свят е борбата с тероризма и сигурността, както и мигрантската криза. „Сега, когато сме изправени пред най-голямото предизвикателство, започваме проекта за обща отбранителна политика и сигурност на ЕС, включително интеграционен проект“, отбеляза Захариева. Вицепремиерът и министър на външните работи заяви, че Брекзит е изключително неприятен, но в крайна сметка това е демокрацията, тъй като това е решението на Великобритания. По думите ѝ имено след Брекзит хората като че ли се осъзнали, че демокрацията, сигурността, мира, правата на човека, върховенството на правото за съжаление не са невъзвратими процеси и за тях трябва да се борим всеки ден. „Сигурна съм, че това доведе до добрите резултати в Холандия, въпреки проучванията, които показваха растяща популярност на евроскептиците. Същото се случи и във Франция – спечелиха убедените европейци, убедените демократи. Така че аз съм оптимист за бъдещето на Европа“, каза още Екатерина Захариева.", "date": "2017.09.01", "title": "Захариева: Изразяваме пълна подкрепа за реформите, които осъществява Черна гора (Обновена)"}
{"url": "https://www.24chasa.bg/novini/article/6420315", "text": "След неформалната среща в Брюксел държавният глава на Косово Хашим Тачи заяви, че диалогът със Сърбия навлиза в нова фаза и че окончателното споразумение, постигнато между Белград и Прищина, ще бъде гласувано на референдум в страната, съобщава македонското електронно издание МКД, цитирано от \"Фокус\". „Като президент ще предложа да се създадат условия, след като окончателният договор бъде приет от екипа на единството, но и от консултативния екип, в който ще влязат политическите партии, гражданското общество, медиите, религиозните общности, след това гражданите на Косово да се произнесат за него на референдум\", увери Тачи. Косовският лидер сподели, че редица въпроси между Белград и Прищина остават отворени, но по тях не може да се преговаря безкрайно и процесът на диалог трябва веднъж завинаги да бъде финализиран. „Това е нов рунд от преговорите, заключителен етап на диалога за нормализиране на отношенията и помирението на двете страни и нашите два народа\", категоричен бе Тачи. Президентът на Косово заяви, че „със сигурност Сърбия има свои цели да бъде част от европейското семейство\", подчертавайки, че „двете страни могат да вървят напред само със сътрудничество и изграждане на добросъседски отношения“. „В тази посока ЕС трябва да поеме ролята, която й принадлежи, и да поведе процеса с подкрепата и пряко включване на САЩ\". Косовският президент оцени като голямо постижение споразумението, което бе постигнато в рамките на срещата в Брюксел за съдебната система в северната част на Косово, която от 17 октомври ще започне да действа като част от косовската. Тачи подчерта, че очаква засилване на срещите на най-високо ниво, както в Брюксел, така и в САЩ, Ню Йорк и други места. „Имаме подкрепа и очакваме пряко включване на САЩ, тъй като по този начин ще получим гаранции за предприемането на бързи стъпки и решения, които са справедливи, функционални и устойчиви\", завърши Тачи.", "date": "2017.09.01", "title": "Хашим Тачи: Окончателното споразумение между Косово и Сърбия ще се гласува на референдум"}
{"url": "https://www.24chasa.bg/novini/article/6420316", "text": "Кремъл търси достоен съперник на Владимир Путин на предстоящите през март президентски избори в Русия. Администрацията мисли да подбере жена за спаринг партньор на главния претендент, пише руският вестник \"Ведомости\", като се позовава на източници от Кремъл и близки до него експерти. Според тях се разглеждат 5 до 7 женски кандидатури, включително 3 от партията \"Справедлива Русия\", четвърта сила в парламента. Това са Наталия Великая, оглавяваща Социалдемократическия съюз на жените, лидерът на Националния родителски комитет Ирина Волинец и Ирина Петеляева от ръководството на партията, предаде БТА. Друг източник, близък до президентската администрация, твърди, че е подбрана вече безпартийна жена. \"Идеалният вариант\" според него е радио и телевизионната журналистка Ксения Собчак, \"демонстрираща образа на модерна млада жена с желание да се впусне в политиката\". Собчак е \"умна, ярка, интересна, но не отговаря изцяло на образа на типичната руска жена; въпросът е дали тя ще се реши\" на такава стъпка, пише \"Ведомости\", цитиран от Би Би Си. Участието на жена кандидат в руските избори от 2018 г. \"ще разнообрази сценария и ще изгради поне някаква драматургия\", разсъждава политологът Константин Калачов. Засега сред най-реалните варианти е в кампанията да участва старата гвардия - лидерите на партиите от Държавната дума. Всеки друг кандидат би развил вече някаква дейност, смята обаче социологът Андрей Колядин. Но евентуалното участие на жена кандидат ще привлече вниманието към президентските избори и ще покаже, че кампанията няма да има женомразки уклон, добавя той.", "date": "2017.09.01", "title": "Кремъл търси жена за спаринг партньор на Путин за предстоящите избори"}
{"url": "https://www.24chasa.bg/novini/article/6420322", "text": "Депутатите откриха втората парламентарна сесия на 44-ото Народно събрание. Началото на сесията даде председателя на парламента Димитър Главчев. Преди да започнат работа по традиция депутатите изслушаха химна на Република България и на Европейския съюз. \"Нека си пожелаем успешна и ползотворна работа\", обърна се към депутатите Главчев. След това той поздрави мюсюлманите в България за празника Курбан Байрам. Следват декларации от парламентарно представените сили за приоритетите им през новия политически сезон. Очаквайте подробности!", "date": "2017.09.01", "title": "Депутатите откриха втората парламентарна сесия на 44-ото Народно събрание"}
{"url": "https://www.24chasa.bg/novini/article/6420226", "text": "По данни на Геофизичната служба на Руската академия на науките в американския щат Аляска, на 391 км. югозападно от град Анкъридж, е регистрирано земетресение с магнитуд 5,9 по скалата на Рихтер, предаде Интерфакс. Епицентърът е регистриран в 21:45 часа в четвъртък българско време на координати 58,59 северна ширина и -153,93 градуса западна дължина. Епицентърът се намира в пределите на националния парк Катмай, където са разположени близо 200 вулкана, предаде БТА.", "date": "2017.09.01", "title": "Силно земетресение разлюля Аляска"}
{"url": "https://www.24chasa.bg/novini/article/6420230", "text": "Маскирани нахлуха с бухалки в столичен ресторант в квартал \"Лозенец\", разказа  . По неофициална информация нападнатият в ресторанта е 40-годишен мъж. В заведението, където той е вечерял с компания, са влезли хора с бухалки и ножове. Пострадалият е получил прорезна рана. След като на мястото са дошли компетентните органи, мъжът е отказал да бъде приет в болница. След нападението маскираните са напуснали заведението необезпокоявани.", "date": "2017.09.01", "title": "Мъже с маски нападнаха с бухалки и ножове мъж в столичен ресторант"}
{"url": "https://www.24chasa.bg/novini/article/6420232", "text": "Според армейски генерал-лейтенант Стийв Таунсенд от въоръжените сили на САЩ главатарят на „Ислямска държава“ Абу Бакр ал Багдади е най-вероятно все още жив, пише The Hill, цитиран от БТА. „Абу Бакр ал Багдади е най-вероятно някъде в долината на река Ефрат в района между Ирак и Сирия“, заяви генерал-лейтенант Таунсенд. „Има някои индикации по разузнавателните канали, че той е все още жив“, добави той. Той уточни, че все още няма безспорно доказателство , че терористът е загинал. През юни министерството на отбраната на Русия съобщи, че Ал Багдади е ликвидиран по време на въздушен удар, но предишните доклади, че той е мъртъв се оказваха фалшиви. „Ако е жив някъде там, ние ще го издирим. Когато го открием, смятам че просто ще се опитаме да го убием. Може би няма да си струват проблемите да се опитваме да го заловим“, добави той.", "date": "2017.09.01", "title": "Американски генерал: Лидерът на \"Ислямска държава\" най-вероятно все още е жив"}
{"url": "https://www.24chasa.bg/novini/article/6408014", "text": "Mобилната версия на „24 часа“ за първи път е мобилен новинарски сайт номер 1, показват новите данни на Gemius - за юли  . Причина за това е новият, рекорден за лятото ръст на мобилният сайт на \"24 часа\" -    . Така той изпревара конкуренцията в категория мобилни новинарски сайтове. Необичаен за лятото ръст бележи и целият сайт 24chasa.bg .   Близо милион уникални потребители е имал сайтът на вестник \"24 часа\" през юли ( ). Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 30 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  При \"24 часа\" мобилните потребители са вече 50%, но продължават да растат с голяма динамика и, особено през уикенда, надвишават по брой читателите от компютър. Интересното е, че огромният ръст в мобилната версия се постига без спад в десктоп версията, потребителите на която продължават да се увеличават. Мобилната аудитория на \"24 часа\" е близка като състав до десктоп юзърите, но има и разлики. Преди всичко мобилните ни читатели са по-млади и активни, включително при обратната връзка с редакцията. 80% от читателите на   са от България, а останалите - основно от Великобритания, Германия, САЩ и Испания, според статистиката на Google Analitics. Половината ни мобилни читатели са от София, а втората най-голяма група са тези, които са влизали в сайта докато са били на път между градовете. Третата най-голяма група читатели са от Пловдив, следват Варна, Бургас, Лондон, Русе, Стара Загора, Велико Търново и Плевен. 75% от мобилните ни читатели ползват мобилна система Android, 20% са с iOS, а останалите - Windows. Най-масово читателите ни ползват устройства на Apple, Samsung, Huawei и Lenovo. Всеки ден средно 200 000 уникални потребители посещават 24chasa.bg и  , показват и данните на Google Analytics.  Сериозен ръст бележи и нашият  , където друга хилядна аудитория следи новините ни,  Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2017.09.01", "title": "Мобилният сайт на “24 часа” вече е номер 1 сред новинарските (Видео)"}
{"url": "https://www.24chasa.bg/novini/article/6420235", "text": "Двама румънски цигани бяха осъдени на пет и шест години затвор във Франция, защото са принуждавали децата си да крадат, съобщи Франс прес, цитиран от БТА. Съд в град Мо, на петдесетина километра източно от Париж, осъди на шест години затвор патриарха на клана, 57-годишния Мариан Тинка, а бившата му съпруга Мария Ямандита - на пет години лишаване от свобода. Още седем членове на клана - четирите пълнолетни деца на двойката и брачните им партньори - участващи в голяма мрежа за джебчийство, действаща в района на \"Дисниленд\" в Париж, във влаковете и метрото в района на столицата, получиха присъди от две до четири години. Шефката на китайски ресторант в Париж, където децата криели откраднатите пари, бе осъдена на пет месеца условно лишаване от свобода за укривателство.", "date": "2017.09.01", "title": "Осъдиха румънски цигани за организирано джебчийство в Париж"}
{"url": "https://www.24chasa.bg/novini/article/6420244", "text": "Франция назначи дипломата Жан-Марк Шатене за свой специален пратеник за Сахел, където Париж е ангажиран военно и политически, съобщи външният министър Жан-Ив Льо Дриан, цитиран от Франс прес. Сахел, където са разположени 4000 френски военни в рамките на антитерористичната операция \"Бархан\", е място, където сме силно ангажирани в борбата срещу тероризма и за насърчаването на мира, заяви министърът на среща в Париж с дипломати, предаде БТА. Дриан съобщи на този ежегоден форум с участието на акредитираните в чужбина френски посланици, че скоро ще отиде в Либия, за да окаже съдействие на страната \"да си върне единството и стабилността\". В края на юли, по инициатива на Франция, недалеч от Париж се срещнаха ръководителят на правителството на националното единство на Либия Файез ал Сарадж и маршал Халифа Хафтар, под чийто контрол се намира голяма част от Източна Либия. Двамата се споразумяха за пътна карта, включваща спиране на огъня и организиране на избори догодина. Льо Дриан заяви вчера, че целта на посещението му в Либия е да се увери, че изявленията на двамата либийски лидери ще бъдат последвани от конкретни действия.", "date": "2017.09.01", "title": "Франция назначи специален пратеник за Сахел"}
{"url": "https://www.24chasa.bg/novini/article/6419282", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.09.01", "title": "Виж санирания блок на Вичка Янева от Смядово, изпрати снимки, спечели 13 000 лв (видео)"}
{"url": "https://www.24chasa.bg/novini/article/6420246", "text": "Пропагандният апарат на „Ислямска държава“ „Амак“ съобщи, че терористичната групировка е поела отговорност за нападението с камикадзе в Алжир, предаде Regnum, цитиран от \"Фокус\". „Мъченик на „Ислямска държава“ извърши нападението в Алжир недалеч от полицейския участък в град Тиарет“, пише в официално заявление на „Амак“. , разположен на около 300 км. от столицата Алжир. Един от полицейските служители се нахвърля върху терориста, за да не го допусне вътре. В резултат на последвалия взрив той загива, а негов колега почива по-късно в болницата от получените рани.", "date": "2017.09.01", "title": "„Ислямска държава“ пое отговорност за нападението с камикадзе в Алжир"}
{"url": "https://www.24chasa.bg/novini/article/6420248", "text": "Президентът на Русия Владимир Путин заяви, че благодарение на действията на Русия и на другите заинтересовани страни през последно време са се наложили предпоставките за подобряване на ситуацията в Сирия, а по терористите е нанесен мощен удар, предаде РИА Новости. „Очевидно е, че единствено чрез обединяването на усилията на всички страни, може да се постигне стабилност на планетата , а се намерят начини за разрешаване на острите конфликти, в това число и в Близкия изток“, заяви Путин, цитиран от \"Фокус\". Според него в последно време са се наложили предпоставки за подобряване на ситуацията в Сирия. „Ще отбеляза, че благодарение на действията на Русия и на другите заинтересовани държави в последно време са се наложили предпоставки за подобряването на ситуацията в Сирия. По терористите е нанесен мощен удар, създадени са условията за начало на процеса на политическо разрешаване на конфликта и завръщането на сирийския народ към мирен живот“, посочи руският президент.", "date": "2017.09.01", "title": "Путин: Предпоставките за подобряването на ситуацията в Сирия се дължат на Русия"}
{"url": "https://www.24chasa.bg/novini/article/6420250", "text": "44-тото Народно събрание ще открие втората си парламентарна сесия. Новата парламентарна сесия ще започне с химна на Република България и този на Европейския съюз, съобщи \"Фокус\". По традиция парламентарно представените сили ще излязат с декларации за приоритетите си през новия политически сезон. В началото на новата сесия депутатите ще проведат разисквания по питания към министъра на здравеопазването проф. Николай Петров във връзка с изпълнението на проекти за модернизация и обучение в спешната помощ и цялостната стратегия за развитието ѝ. Проекторешението за провеждането на разискванията е подписано от 62 народни представители от ПГ на „БСП за България“ и е част от програмата за петъчния парламентарен контрол. В него участие ще вземат 9 министри от кабинета „Борисов“ 3. На депутатски питания ще отговарят министърът на Българското председателство на Съвета на ЕС 2018 г. Лиляна Павлова, министърът на културата Боил Банов, министърът на туризма Николина Ангелкова и други.", "date": "2017.09.01", "title": "44-тото Народно събрание ще открие втората си парламентарна сесия"}
{"url": "https://www.24chasa.bg/novini/article/6420252", "text": "Колона от товарни автомобили с дължина 2 км се е образувала на ГКПП \"Дунав мост 2\", на изход от страната, съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На ГКПП \"Дунав Мост\" - Русе трафикът е интензивен на изход за леки автомобили. На българо-сръбската, българо-македонската, българо-гръцката и българо-турската граница трафикът е нормален на всички ГКПП. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.09.01", "title": "2 км колона от тирове на ГКПП \"Дунав мост 2\" на изход от страната"}
{"url": "https://www.24chasa.bg/novini/article/6420254", "text": "Екипи на пожарната и на горското стопанство са останали да дежурят през нощта в района на пожара край село Красново, община Хисаря, съобщиха за „Фокус“ от пресцентъра на МВР. От там уточниха, че огънят е бил локализиран към 18.30 часа.    Сигналът за горящи треви между селата Красново и Старосел е бил подаден в 11.00 часа на 31 август. Впоследствие огънят е обхванал и горски масив. Изпратени бяха 6 пожарни екипа, които извършиха гасителни действия за локализиране на пожара. Не е имало опасност за близките населени места. Два хеликоптера Ми-17 от авиобаза Крумово също вчера се включиха в потушаването на пламъците. Първият хеликоптер е излетял от авиобазата в 16.53 ч. и до 18.26 ч. е направил 11 захода. Горските масиви бяха облени с над 22 тона вода от въздуха. Вторият хеликоптер Ми-17 е излетял от авиобаза Крумово в 18.35 ч. и до 20.24 ч. е направил 19 захода. За това време районът на пожара е бил облян с близо 38 тона вода. В изпълнение на мисията „Принос към националната сигурност в мирно време“ в Българската армия бяха подготвени 100 модулни формирования за оказване на помощ на населението за овладяване или преодоляване на последствия от природни бедствия или аварии. Те са оборудвани със специализирана техника и са в готовност да окажат помощ на населението.", "date": "2017.09.01", "title": "Пожарникари дежуриха през нощта в района на пожара край село Красново"}
{"url": "https://www.24chasa.bg/novini/article/6420256", "text": "Амстердам ще засили мерките за сигурност след кървавите терористични нападения в Каталуния и по-конкретно ще потърси начин да скъси опашките от чакащи пред основните туристически атракции, заяви кметът на холандския град, цитиран от Франс прес. Кметът Еберхард ван дер Лан, прокуратурата и силите на реда са участвали в заседание с директорите на няколко от големите забележителности в Амстердам, предаде БТА. С живописните си канали, музеите и квартала на червените фенери, холандската столица привлича всяка година около 17 милиона туристи според проучване, направено през 2016 г. от организацията \"Амстердам маркетинг\". Друг голям град в страната, Ротердам, също обяви в сряда нови мерки за сигурност, включително разполагане на големи саксии с растения, с които да се предотвратят нападения с автомобили по улиците в центъра.", "date": "2017.09.01", "title": "Засилват мерките за сигурност около туристическите места в Амстердам"}
{"url": "https://www.24chasa.bg/novini/article/6419929", "text": "Отвличането на 25-годишния Адриан Златков в четвъртък прилича поне на няколко похищения от последните години. Обединява ги това, че жертвите са деца на известни и богати хора. Някои от случаите са разкрити, други остават мистерия. Това са отвличанията на Лара, дъщеря на Евелин Банев-Брендо, на Димитър Стефанов, син на президента на “Славия” Венцеслав Стефанов, на Джорджо Марков, син на разстреляния бос от СИК Иво Марков-Сиджима, и на Румен Гунински-младши, чийто баща е бизнесмен, а сега кмет на Правец. Отвличането на Адриан Златков е свързано с делата на баща му Тони, който е съсобственик в една от най-големите автокъщи в страната “Софавто”. Бизнесменът е основната движеща сила в дейността на фамилията от началото на 90-те, а синът Адриан е бил под негов контрол и не е имал достъп до големите сделки и договорки, твърдят запознати с бизнеса на фамилията. 51-годишният Тони Златков, 46-годишната му съпруга Вихра и синът им Адриан са заможно семейство, но никога не са парадирали публично със състоянието си И тримата са ангажирани в семейния бизнес. Както всички бизнесмени освен в София имат имоти на морето, в Св. Влас. Там акостира и частната им яхта, на която били само седмица преди отвличането на Адриан. Въпреки че се работи и по версията за личен мотив, основната насока е бизнесът на бащата, който покрай продажбите на автомобили и лизинговата дейност имал контакти с хора от службите, бизнес средите и подземния свят. Последното отвличане на дете, което е свързано с родителите му, е това на Лара Банева. На 5 март 2013 г. детето е на 10 г. Кола с бодигард и Лара излиза от къщата на семейството на бул. “Пушкин”.  Часът е 7,30, а Лара отива на училище. Черен джип препречва пътя на колата и от него излизат трима маскирани и въоръжени с автомати. Бодигардът се опитва да извади оръжието си, но е прострелян. Лара е откарана с тъмния джип. По това време баща ѝ Евелин Банев-Брендо е в ареста. Няколко месеца по-рано е арестуван в България след разследване на италианската прокуратура за трафик на кокаин от Южна Америка към Европа. Похитителите се свързват със съпругата му Моника, с която официално са разведени. Лара е освободена 47 дни след отвличането. Автомобил я оставя на 10 м от Шесто РПУ в София. По това време Брендо все още е в ареста в Италия. Престъплението не е разкрито. Неофициално се твърди, че свободата на Лара е струвала 500 хил. евро. Днес тя учи в Лондон, а баща ѝ е на свобода. На 19 октомври 2009 г. в “Студенски град” пред блока до Зимния дворец, в който живее, е отвлечен Румен Гунински-младши. Още в първите часове след сигнала основната версия е, че момчето е жертва на все още неразкритата банда на Наглите 500 хил. лв. плаща бащата на Гунински за свободата на сина си. Студентът е освободен 41 дни по-късно, седмица след предаването на парите. За отвличането на Гунински съдиха Наглите, но ги оправдаха. Оказа се, че отвличането на младежа е с комерсиална цел, а не за конфликти на баща му, който тогава е общински съветник и има участие във фирми за туризъм, недвижими имоти и търговия с горива. Днес Румен Гунински е щастливо женен, живее в Правец със съпругата си и има дете на 2 г. Джорджо Марков е отвлечен на 11 януари 2008 г. Тогава той е на 14 г. Похитителите го отвеждат с краден джип БМВ Х5. 200 хил. евро откуп плаща майка му Катрин, вдовица на разстреляния през 2006 г. бизнесмен Иво Марков. Джорджио прекарва 11 дни в плен. По-късно става ясно, че майката е съобщила на полицаите съмненията си кой стои зад отвличането. Разказвала пред Цветлозар Славчев-Църо , че се страхува да не похитят сина ѝ.  Църо е един от оправданите по делото “Наглите”. В случая е доказано участието на Прокопи Прокопиев-Културиста, Ивайло Евтимов-Йожи, Данчо Релето и Любо Гребеца в похищението на Джорджо. След отвличането момчето учи дипломация в Лондон. Най-голямата мистерия с отвлечено дете на известен бизнесмен е свързана с Димитър Стефанов, син на президента на ФК “Славия” Венцеслав Стефанов. 24-годишният тогава мъж е похитен през април 2004 г. от бандити с полицейски униформи пред заведението си в София. Още тогава е ясно, че е отвлечен за пари, които трябва да даде баща му. Венци Стефанов е приближен на Младен Михалев-Маджо и търгува с горива. 1 млн. лв. откуп е поискан за живота на Димитър.  Венци Стефанов изпълнява стриктно указанията, които получава по телефона, и хвърли откупа от влак. Въпреки това синът му никога не се връща, а престъплението не е разкрито. Подозренията са, че Митко е отвлечен от бандите на Йоско Костинбродския и Бранимир Григоров-Бранко, които по това време ръководят двете фабрики за поръчкови убийства в София. По делото срещу Костинбродския, Вергил Славов и Ивайло Богьовеца за стрелбата по Киро Японеца свидетелски показания ги свързват и с отвличането на Стефанов, но обвинения за това не са им повдигани. Двама анонимни свидетели твърдят, че точно Йоско и хората му стоят зад отвличането на Димитър, а той е убит, защото видял Богьовеца без маска Заради информацията, че Йоско е замесен в отвличането, Венци Стефанов се е срещал с него в присъствието на Даниел Георгиев-Джаки Ръчичката. Година преди това, докато Митко е още жив, президентът на “Славия” праща и сак с пари на Йоско. Куриер е Боян Петракиев-Барона, но Йоско го изгонил и казал, че няма нищо общо с отвличането. Днес Йоско се издирва, след като бе пуснат от ареста през 2014 г. Бранимир Григоров-Бранко беше убит също през 2004 г.", "date": "2017.09.01", "title": "Отвлечени заради парите на родителите си"}
{"url": "https://www.24chasa.bg/novini/article/6420329", "text": "Писателката , чиито романи съчетаваха любовта й към литературата и живописта, почина на 71 години след операция на сърцето, съобщи Асошиейтед прес. \"Тя остана оптимист до края, убедена, че ще оцелее и ще продължи живота си\" - каза Барбара Браун, която беше агент на Вриланд. Вриланд е починала на 23 август в Сан Диего, цитира БТА. Пътуване до Париж, след като завършва университета в Сан Диего, променя живота на Вриланд. Лувърът й прави толкова голямо впечатление, че тя се зарича изкуството на Стария свят да стане неин \"спътник до края на живота\". Вриланд пише за много художници - от Пиер-Огюст Реноар до Емили Кар. Най-голяма слава й носи \"Момичето в хиацинтовосиньо\" от 1999 г. за Вермеер. Тя работи върху този роман, докато се лекува от лимфома. Няколко нюйоркски издателства го отхвърлят, но малка компания в Колорадо го издава. Книгата е преведена на 26 езика. По нея е заснет и филмът \"Стълкновение със съдбата\" с Елън Бърстин и Глен Клоуз.", "date": "2017.09.01", "title": "На 71 години почина писателката Сюзън Вриланд"}
{"url": "https://www.24chasa.bg/novini/article/6420337", "text": "55 от 240 депутати не дойдоха за старта на есенно-зимната пленарна сесия след края на ваканцията на Народното събрание. Точно в 9 ч председателят Димитър Главчев удари звънеца, пожела на всички успешна работа и поздрави мюсюлманите с празника Курбан Байрам.                                                                                                                                                                                                                                                                                                                       ", "date": "2017.09.01", "title": "55 депутати пропуснаха откриването на парламента"}
{"url": "https://www.24chasa.bg/novini/article/6420330", "text": "Над 8 часа десетки българи не могат да излетят от София за испанската столица Мадрид. Те е трябвало да напуснат страната около 23.30 часа в четвъртък , но това така и не се е случило, а пътниците твърдят, че не са им дали ясна причина за забавянето, предаде Към 8.00 часа тази сутрин пътниците все още се намирали на летището, а багажът им бил в самолета. Сред тях има и над 20 деца.", "date": "2017.09.01", "title": "Над 8 часа десетки българи не могат да излетят от България за Испания"}
{"url": "https://www.24chasa.bg/novini/article/6420331", "text": "България ражда световни шампиони по злоба и хейтърство. Дискриминацията отнема, ние даваме”, коментира пред   Никола Кицевски, директор на издателство \"Просвета\". В четвъртък идеята на издателството да предлага цветни и черно-бели учебници на различни цени разгневи много родители. От „Просвета” обясниха, че идеята е била да се улеснят родителите с по-малки финансови възможности, но това не означавало, че черно-белият учебник е предназначен само за техните деца. \"И богатият родител може да купи и би купил черно-бял учебник\", подчерта Никола Кицевски.", "date": "2017.09.01", "title": "Директорът на \"Просвета\": България ражда световни шампиони по злоба"}
{"url": "https://www.24chasa.bg/novini/article/6420345", "text": "Късно снощи, след края на футболната среща от квалификациите за Световното първенство между отборите на България и Швеция, репортерът на БНТ Димитър Бошнаков загуби съзнание по време на пряко включване. Той бе сред първите журналисти, които интервюираха нашите национали веднага след историческата победа с 3:2. Това съобщиха от телевизията. БНТ благодари на дежурните медици от Центъра за спешна медицинска помощ и на лекарите на двата отбора, които първи оказаха помощ на място на нашия репортер. Признателни сме и на д-р Манов и специалистите, които полагат грижи за неговото възстановяване.", "date": "2017.09.01", "title": "Репортерът на БНТ Димитър Бошнаков загуби съзнание по време на пряко включване"}
{"url": "https://www.24chasa.bg/novini/article/6420341", "text": "„Имаше обявена процедура за учебници за 2-ри, 6-ти и 8-ми клас и ние участвахме. Учебниците бяха одобрени и от министерството, и от учителите“. Това каза главният редактор на издателство \"Просвета\" Кина Андреева пред   по повод скандала с учебниците за бедни. Според нея възможността за избор не е дискриминация. В четвъртък след мащабна фейсбук кампания образователният министър Красимир Вълчев спря черно-белите учебници. Освен това ще бъде Ще променена и образователната наредба, която урежда този въпрос, така че да се избегнат подобни случаи на ценова дискриминация. Учителят Емил Джасим, заяви че с този скандал се измества фокуса от наистина важните теми. Обсъждаме какъв е цветът на дръжката на мотиката, каза той в дискусия по бТВ. Майката Деница Такева-Германова е категорична, че проблемът не е дали учебниците са черно-бели или гланцирани, а съдържанието и фигурата на учителя. \"Информацията за тези учебници беше поднесена по един доста жълт начин\", категорична бе тя. Според друга майка, обаче допускането на цветни и черно-бели учебници е престъпление, когато става дума за държавно образование. Това е унизително за децата. Според нея черно-белите учебници са по-тежки от цветните. Те ще късат гърбовете на учениците, подчерта тя.", "date": "2017.09.01", "title": "Черно-белите учебници били одобрени от МОН"}
{"url": "https://www.24chasa.bg/novini/article/6420349", "text": "Лидерът на парламентарната група на ГЕРБ Цветан Цветанов обяви трите ключови приоритета на стартиращото на 1 януари догодина българско председателство на Съвета на ЕС. Шефът на депутатите от мнозинството го направи по време на откриването на есенно-зимната сесия на Народното събрание. Ключовите приоритети, залегнали в проекта на програмата ще бъдат разглеждани във всички ресорни комисии на НС. Те са фокусирани в три направления: Ето ги: : . - Сигурност и миграция; - Бъдещето на Западните Балкани в Европейския съюз; - Устойчив интегриран подход за Дунавския и Черноморския регион; - Ефективно, бързо и справедливо правосъдие. : . - Конкурентен Единен пазар; - Насърчаване на предприемачеството и социалните иновации; - Икономически и паричен съюз; - Устойчива и ориентирана към бъдещето околна среда; - Стабилен Европейски енергиен съюз; - Бъдещето на труда в една по-справедлива Европа. : . - Реформирана Многогодишна финансова рамка след 2020 г.; - Кохезионната политика след 2020 г.; - Бъдещето на Общата селскостопанска политика; - Културата като стратегически ресурс за по-доброто бъдеще на ЕС. Официалният Интернет портал на Българското председателство на Съвета на ЕС ще заработи на 1 декември, 2017 г. на четири езика – български, английски, немски и френски, обяви Цветанов. Вижте какво още каза той: Надяваме се, публичността и гласността по време на Българското председателство да допринесат за по-добър имидж на българските институции не само в Европа, но и сред българските граждани. Надяваме се нашето Председателство да протече така, че българските граждани след него да бъдат още по-съпричастни към европейската перспектива на страната ни и да се чувстват по-заинтересовани от работата на европейските институции. Парламентът трябва да подържа пълноценни работни контакти с всички държавни институции през настоящия политически сезон. ПГ на ГЕРБ категорично ще противодейства на всеки опит работата на държавните институции да бъде охулвана за политическите цели на отделни партии. Опозицията ни трябва да проумее, че печеленето на симпатии не минава през фалшивите новини за политическия опонент, а през способността да бъдат оценявани добрите политически идеи, както и да бъдат предлагани работещи алтернативи. Риториката на омразата не ражда политическо доверие. Доверие се печели в честно състезание - като се предлагат различни политически идеи, от които хората свободно да избират. ПГ на ГЕРБ ще работи в диалог по национално значимите теми както с партньорите си, така и с опонентите си. ПГ на ГЕРБ започва този парламентарен сезон с ясни законодателни приоритети, отчитащи и нуждите на кабинета от законови поправки и нови закони. Най-масови са обществените очаквания за добро антикорупционно законодателство и за работещ антикорупционен регламент. Ето защо сме длъжни до края на годината да приемем новия антикорупционен закон. Това ще бъде много важен знак към обществото. Отсега сме наясно, обаче, че контролът по изпълнението му става все по-голямо предизвикателство пред законодателя. Новият антикорупционен закон ще обедини съществуващите фрагментирани законови актове и от него ще последва създаването на единен антикорупционен орган на основата на Комисията за отнемане на незаконно придобито имущество. Така ще подобрим взаимодействието между институциите, противодействащи на корупцията. Ще вървим неотклонно към по-справедливо, бързо и ефективно правосъдие. Различни елементи от правната система ще бъдат подобрени. Ще се изпълняват препоръките направени в докладите по Механизма на сътрудничество и оценка. Наказателната политика следва да се осъвременява чрез приемане на нов НК. В края на 2018 година трябва да е факт и работещо електронно правосъдие. Укрепването на обществения ред и сигурността ще бъдат сред законодателните ни приоритети. Ще търсим трайни и добри решения за недопускане и връщане на незаконно пребиваващи чужденци у нас. След широко обсъждане се надяваме да приемем един модерен и работещ миграционен закон, който да отговаря на обществените очаквания. Няма да си затваряме очите пред криминогенната обстановка в страната. Ще се стигне директно до проблемите на хората като се изградят полицейски офиси за обслужване на гражданите по места. Законът за частната охранителна дейност ще осигури възможности тази дейност да бъде полезна при осигуряването на обществения ред и сигурността. Законът за концесиите ще даде възможност в диалог между държавата, бизнеса и работодателските организации да приемем добро и устойчиво законодателство, отговарящо на европейските стандарти. Законодателните ни инициативи в сферата на образованието ще укрепват връзката между образованието и пазара на труда. Повишаването на заплатите на учителите няма да остане единичен управленски акт. Няма да отстъпим от политиките за ликвидиране на неграмотността и за налагане на задължителното образование. Ще подкрепяме възпитанието в дух на родолюбие, а учебните програми ще гарантират познаването на българската история и достиженията на българската култура. Качеството на образованието ще се повиши, когато то е практически ориентирано и когато учителите са подготвени, финансово обезпечени и обществено подкрепяни. Ще се работи за превенция на агресията и повишаване на сигурността на учащите.Ще се върви и към реформиране на системата за оценяване и акредитация на висшите училища. В сферата на здравеопазването ще разширяваме ролята на профилактиката като път към по-добро здраве и качество на живот. Затова ще се увеличава капацитетът на извънболничната медицинска помощ и ще се въвежда нов и достъпен модел на здравни грижи. Ще продължим процеса на изграждането на единна национално здравна информационна система. Работим по проект на Закон за детето, който да гарантира правата на всички български деца, като няма да пренебрегваме нуждите от сериозна подкрепа на децата в риск. В изпълнение на управленската програма на правителстовто предстои финализиране на проект на Закона да отклоняване от наказателно производство и налагане на възпитателни мерки на непълнолетни лица. С нов закон за интеграцията на хората с увреждания се надяваме да синхронизираме политиките си в контекста на Конвенцията за техните права. Длъжни сме да създадем законова база за ограничаване на негативните демографски тенденции. Нужен е нов правов регламент за стимулиране на раждаемостта и за намаляване на младежката емиграция, за водене на балансирана имиграционна политика, съобразена с потребностите на българския бизнес. Ще се стремим да осигурим равен достъп на представители на различните обществени прослойки до качествени социални услуги като продължим процеса по деинституционализация. Наша отговорност пред бъдещите поколения ще бъде да работим за повишаване на националното самочувствие на българите. И понеже темата за завръщането на младите и талантливи българи от развитите страни остава много чувствителна, ми се иска да спомена, че младите ще се чувстват отново добре дошли в България, когато страната ни покаже, че ги уважава, че цени успехите им и че е готова да им предложи достоен живот. Обръщам се към вас в началото на новия политически сезон с увереността, че страната ни очаква добро законодателство и непосредствени ползи от него, които да достигат до отделния човек. За целта е нужно, ние като народни представители да успеем да работим заедно и да не забравяме, че направеното в името на хората е най-големия политически дивидент. Много по-голям от самоцелното политическо противопоставяне, обрича ни на застой и ни прави непродуктивни. Добри новини бележат началото на новия политически сезон. През първото полугодие на 2017 г. икономическият растеж се ускори до 3,6%, в резултат на силното потребление и износ, а броят на заетите доближава нивата, характерни за пълна заетост у нас. Това ни дава основание да очакваме по-високи от прогнозираните резултати за икономиката до края на 2017 г. Надявам се, че вече сте имали възможност да се убедите в това, че управленската ни програма e разписана в прагматичен дух. В нея няма празни обещания и абстрактни намерения. Тя включва приоритети, стратегически цели и конкретни мерки за постигането им. При подобен подход и отговорността на управлението е ясна. Освен всичко друго, програмата изразява и категоричната ни готовност да управляваме страната в рамките на пълен четиригодишен мандат. Още по-малко съмнение буди яснотата по законодателните приоритети на този парламент – тема, по която опозицията спекулира от самото начало на конституирането му. В началото на новия политически сезон заявяваме категоричното си желание да участваме в реализирането на политики за засилване на интеграционните процеси в Европа. Проучвания на общественото мнение от края на месец юли т.г. показват, че 75% от българите одобряват членството на страната ни в ЕС, а едва 16% не го одобряват. Присъединяването на България към Шенген и еврозоната, както и отпадането на Механизма за сътрудничество и оценка остават наши приоритети. Няма да се уморим да повтаряме тезата си, че присъединяването на България към Шенген би дало на Европа по-защитени външни граници. Ще се стремим да играем важна роля в процесите на задълбочаване на политическите, икономическите и културните взаимоотношения между страните от нашия регион. Работата на правителството показа, че сме на прав път, задавайки нови стандарти на взаимоотношения и комуникация със страните от Западните Балкани. Дипломатическите ни ходове бяха подкрепени и от европейските институции и техните лидери. Еднозначно положителна беше европейската оценка за съвместните ни дипломатически усилия с Македония. Подписаният договор за приятелство, добросъседство и сътрудничество между България и Македония бе наречен „вдъхновение за целия регион“, в съвместно изявление на Върховния представител на ЕС по въпросите на външните работи и политиката за сигурност Фредерика Могерини и еврокомисаря по политиката за съседство и преговори за разширяване на ЕС Йоханес Хан. По изрично настояване на България се прие Западните Балкани да бъдат приоритет в Председателството на ЕС от триото на Естония, България и Австрия. Във фокуса на вниманието ще бъде Европейската перспектива на Западните Балкани за инфраструктурна, дигитална и образователна свързаност. Разумно би било, обаче, Българското председателство да не се превръща в еманация на вътрешния политически живот. Дрязгите и политическите сметки трябва да отстъпят място на работа в името на национално значими каузи, сега, когато ще се окажем в центъра на публичното внимание. За да получим доверието на европейските структури и европейските лидери е нужно да покажем, че ние си вярваме помежду си. Искам ясно да заявя, че българският избирател няма да прости нито на управляващите, нито на опозицията евентуалното пропиляване на шанса България да подобри имиджа си в Европа. Предстои усилена експертна работа, за да може решенията ни да намерят място в европейското законодателство. И тук ролята на българския парламент може да бъде особено важна, като се има предвид, че нашето Народното събрание ще бъде домакин на 6 събития по време на Българското председателство. 10 години след присъединяването на България към Европейския съюз, от сегашното 44-то Народно събрание се очаква да подпомогне реализацията на едно про-европейско, интеграционно ротационно председателство.", "date": "2017.09.01", "title": "Цветанов обяви приоритетите на председателството"}
{"url": "https://www.24chasa.bg/novini/article/6420363", "text": "\"Нова управленска формула на принципа на базов консенсус\" на прага на председателството на ЕС поиска лидерът на ДПС Мустафа Кардайъ при откриването на новата пленарна сесия. \"Оставете театрото на театрите.\" Това посъветва властта той. И я упрекна, че управленската й програма не е никаква управленска програма, а изреждане на добри намерения без фокус и приоритети. \"Реално ясно разписани цели няма. Няма база\", категоричен е лидерът на ДПС. \"Прилагането на закона все повече означава бой, тупаник и отвличания\", обвини още той. И заключи: \"Да реализираме нов тип държавно мислене. Длъжни сме да докажем, че сме достойни за ЕС, с ясен план за развитието на ЕС, за силен ЕС.\"", "date": "2017.09.01", "title": "ДПС поиска нова управленска формула"}
{"url": "https://www.24chasa.bg/novini/article/6420358", "text": "Националната дирекция за борба с корупцията в Румъния арестува директора на Националната здравноосигурителна каса във връзка с разследване за отчитане на фиктивни медицински услуги, съобщи информационният сайт \"Зиаре\", цитиран от БТА. Антикорупционните прокурори са извършили общо 50 обиска, включително и в Националната здравноосигурителна каса и в Здравноосигурителната каса на община Букурещ. Според съдебни източници освен директорът на НЗОК Мариан Бурча са арестувани и още трима души. Служителите са обвинени във вземане и даване на подкуп, търговия с влияние, съставяне на организирана престъпна група, измама, злоупотреба със служебно положение, фалшификация на документи и други престъпления, като деянията са извършени в периода януари 2016-август 2017 г., посочват цитираните източници.", "date": "2017.09.01", "title": "Антикорупционната агенция в Румъния арестува директора на НЗОК"}
{"url": "https://www.24chasa.bg/novini/article/6420365", "text": "Освен преки, ураганът \"Харви\" нанесе и коствени щети на САЩ. Цените на бензина в страната скочиха с 13,5%. Литърът вече струва 56 цента, предаде  Заради намалените доставки някои от най-големите петролопроводи в САЩ спряха да работят. Близо една трета от петрола в страната се обработва в рафинериите по крайбрежието на Тексас, което беше засегнато най-сериозно от урагана \"Харви\".", "date": "2017.09.01", "title": "След стихията \"Харви\": Петролът в САЩ поскъпна"}
{"url": "https://www.24chasa.bg/novini/article/6420376", "text": "\"БСП ще има 3 основни политически цели през новия сезон\". Това заяви лидерът на БСП Корнелия Нинова в декларация от парламентарната трибуна. Трите цели, които БСП си е поставила са свързани с образование и наука, икономика и производство, и борба с паралелната държава и корупцията. Нинова бе категорична, че ще подкрепи партия ГЕРБ за решенията, които взима относно подготовката на председателството на Съвета на ЕС, защото това е национален интерес на страната и \"въпрос за бъдещето на България\". Шефката на червените остро критикува работата на управляващата партия в сферата на образованието. Като заяви, че БСП ще продължава да се бори образователната система да се подобри и това да стане чрез - изменение и допълнение на закона за училищната и предучилищната дейност, увеличение на минималните нива на заплатите в сектор наука, 1 учебник за всички и изготвяне на национална карта за нуждите на икономиката - планиране на профилирани паралелки в училищата. \"Господин Цветанов поискахте консенсус в този парламент, но той трябва да мине през говорене на тези проблеми\", обърна се към председателя на ПГ на ГЕРБ Цветан Цветанов Нинова.", "date": "2017.09.01", "title": "Нинова: БСП ще има 3 основни политически цели през новия сезон"}
{"url": "https://www.24chasa.bg/novini/article/6420371", "text": "76-годишен велосипедист пострада тежко при пътно-транспортно произшествие в Разград, съобщиха от ОДМВР - Разград. Инцидентът станал около 9.30 часа на 31 август по бул. „Априлско въстание“, малко преди кръстовището с улица „Странджа“. Лек автомобил „Фолксваген Голф“, управляван от 29-годишен мъж с инициали В. А. от село Горни Цибър, община Вълчи Дръм, блъска колоездача И.И. от Разград. След удара пострадалият е настанен в ОАИЛ на Разградската болница с черепно-мозъчна травма, гръдна травма и опасност за живота. По случая е образувано досъдебно производство.", "date": "2017.09.01", "title": "Велосипедист е с опасност за живота, след катастрофа в Разград"}
{"url": "https://www.24chasa.bg/novini/article/6420479", "text": "\"Знаете, че след падането на кабинета Борисов 1, а и вече, когато не бях вътрешен министър цялостната конструкция и демотивация, която беше постигната от управлението на Орешарски, мога да кажа, че рефлектира и до настоящия момент\". Това заяви председателят на ПГ на ГЕРБ Цветан Цветанов на брифинг в парламента. \"Много от професионалистите бяха освободен и вие дори сте свидетели, че много от жертвите, които в момента ги интервюирате, те споделят, че тези професионалисти, които работеха преди и успяха действително да създадат една среда за сигурност, и която даваше по-голяма устойчивост и по-голяма перспектива за всички български граждани, те бяха освободени точно в началото на мандата на Орешарски\", обясни Цветанов. \" И всичко беше много агресивно, много тенденциозно и се свързваше, с всичко това, което ви причиниха БСП. Знаете с кампанията през 2013 г., внесените анонимни сигнали от БСП. Там беше политическата риторика, през цялата политическа кампания, която тогава проведохме и посегнаха на професионализма и на хората, които в действително дадоха всичко от себе си, водени само от национален и обществен интерес\", коментира още той.", "date": "2017.09.01", "title": "Цветанов: По времето на Орешарски всичко беше много тенденциозно и агресивно"}
{"url": "https://www.24chasa.bg/novini/article/6420485", "text": "40-годишен мъж от Калофер е загинал на място при катастрофа в село Венец. Това съобщи за „Фокус“ говорителят на ОДМВР - Бургас Цветелина Рандева. Пътният инцидент е станал около 17.50 часа вчера. Поради движение с несъобразена скорост самостоятелно катастрофира, блъскайки се в дърво, лек автомобил \"Ауди А4? с пловдивска регистрация, урпавляван от 40-годишен мъж от Калофер, който загива на място.", "date": "2017.09.01", "title": "40-годишен мъж загина на място при катастрофа в село Венец"}
{"url": "https://www.24chasa.bg/novini/article/6420444", "text": "Прокуратурата постигна осъдителна присъда от четири години и шест месеца лишаване от свобода и седем години лишаване от правоуправление за Борис Димитров от Горна Оряховица, убил дядо на зебра в Горна Оряховица със 100 км/ч. Присъдата влезе в сила след като делото е разгледано на три съдебни инстанции. Два месеца след деянието Окръжна прокуратура – Велико Търново приключи досъдебното производство и внесе в съда обвинителен акт срещу извършителя. Делото се разгледа по реда на съкратено съдебно следствие, при което подсъдимият се призна за виновен и прие за верни фактите изложени в обвинителния акт. На 8 октомври м.г. около 16 ч. в гр. Горна Оряховица, обвиняемият управлявал мерцедеса си с 99,8 км/ч. по ул.“Васил Левски”. По същото време пострадалият 71-годишен пешеходец тръгнал да пресичане на пешеходна пътека, обозначена с пътен знак. Обвиняемият възприел със закъснение пресичащия човек и въпреки, че задействал спирачките блъснал пешеходеца и го влачил около 30 м. В резултата на настъпилото произшествие мъжът получил телесни увреждания несъвместими с живота, вследствие на които починал. Обвиняемият е осъждан пет пъти, като три от осъжданията са за измами, включително и телефонни. По искане на прокуратурата Борис е с наложена мярка за неотклонение „задържане под стража“. След произнасянето на последната съдебна инстанция, Окръжна прокуратура – Велико Търново приведе в изпълнение осъдителната присъда.", "date": "2017.09.01", "title": "Пратиха в затвора телефонен измамник,\nубил дядо на зебра със 100 км/ч"}
{"url": "https://www.24chasa.bg/novini/article/6420480", "text": "Железницата е приоритет на правителството. Това заяви зам.-министърът на транспорта, информационните технологии и съобщенията и председател на Съвета на директорите на „Холдинг БДЖ” ЕАД Велик Занчев, по време на брифинг, на който бе представен проект за поръчка на нови мотрисни влакове, предаде  „Фокус“. „В първия, втория, а сега и третия мандат имаме едно устойчиво развитие по отношение на стабилизиране на жп сектора и в частност на „Холдинг БДЖ”, тъй като финансовата задлъжнялост на дружеството беше огромна”, обясни зам.-министър Занчев. По думите му въпросът със задълженията на дружеството към финансови институции ще бъде окончателно решен до края на 2018-та година. „Вторият въпрос, който е необходимо да се реши, са инвестициите в сектора. В момента вървят инвестиции за рехабилитация на железопътната инфраструктура. През 2023 г. ще имаме завършено трасе между сръбската граница – София – Бургас – Свиленград. За това подготвяме обществена поръчка за нов подвижен състав, за да може той да е адекватен на инфраструктурата, която ще позволява по-висока скорост”, коментира зам.-министърът и обясни, че това ще позволи и значително намаляване на времето за пътуване по линията София – Бургас. Зам.-министър Занчев припомни, че с постановление на Министерски съвет от преди няколко седмици бяха отделени 62 млн. лв. за финансово стабилизиране на дружеството – 42 млн. лева за погасяване на задълженията към НАП и 20 млн. лв. за частично погасяване на облигационния заем. „Това са възможностите на бюджета към момента, догодина ще бъдат разплатени и останалите”, подчерта Занчев. „Както каза и министър Московски на първа копка на магистрала „Струма”, ако не бяха правителствата „Борисов 1”, 2 и 3, надали щеше да се случи и това движение напред по отношение на жп сектора”, допълни още той.", "date": "2017.09.01", "title": "Велик Занчев: Железницата е приоритет на правителството"}
{"url": "https://www.24chasa.bg/novini/article/6420488", "text": "\"Шкодата\", с която бе отвлечен в сряда Адриан Златков, е била открадната на 21 август, научи \"24 часа\". Бандитите са поставили на автомобила синя аларма, имитираща полицейска и са затъмнили прозорците му.  За да не го уловят, се погрижили и са сменили табелите на колата с такива от друг краден автомобил. След отвличането колата е била изоставена и запалена в района на Панчарево. ", "date": "2017.09.01", "title": "Колата, с която отвлекли Адриан - крадена на 21-ви, с полицейска лампа"}
{"url": "https://www.24chasa.bg/novini/article/6420566", "text": "Над 40 души са загинали, а 290 са били ранени при пътни произшествия през първите пет дни на ваканцията по случай мюсюлманския празник Курбан байрам, съобщи Анадолската агенция, цитирана от БТА. Само на 30 август са загинали 12 души, а 78 са били ранени, сочат данните. За първи път тази година министерството на вътрешните работи изпраща до мобилните телефони на шофьорите смс-и, съдържащи предупреждения, когато се намират на пътища, на които стават много инциденти. Посланията гласят следното: \"Вие се намирате на път, на който по празници стават много инциденти с фатален край. Моля, спазвайте правилата. Не превишавайте ограниченията за скоростта. Поставете предпазните колани. Честит празник.\" Министерството на вътрешните работи публикува предупреждения към шофьорите и в Туитър.", "date": "2017.09.01", "title": "Над 40 загинаха в катастрофи през първите дни от ваканцията за Курбан байрам в Турция"}
{"url": "https://www.24chasa.bg/novini/article/6420624", "text": "Дрогиран шофьор ще бъде съден по бързото поризводство след катастрофа с пострадали на кръстовище в Севлиево, съобщиха от полицията. Произшествието станало в 9.25 ч. в четвъртък на кръстовището между ул. \"Стара планина\" и ул. \"Н. Д. Петков\". Сблъскали се л.а. „Фолксваген“, управляван от 28-годишен мъж от Севлиево, и бус „Фолксваген Транспортер“, управляван от 33-годишен мъж от Дебелец. При инцидента са пострадали водачът на лекия автомобил /с контузия на дясна колянна става/ и спътникът му /с разкъсно-контузна рана на дясното ухо и охлузване на главата/, както и двама мъже, пътували в товарния автомобил /единият - с контузия на главата, другият – с фрактура на ребро и охлузвания по главата/. Всички са прегледани в ЦСМП-Севлиево и след оказана им медицинска помощ са освободени за домашно лечение. Водачите са тествани за употреба на алкохол – отчетени са нулеви резултати. При проверката за употреба на наркотични вещества обаче  техническото средство отчело положителен резултат за употреба на амфетамин, метамфетамин и канабис при водача на леката кола. Местопроизшествието е посетено и обслужено от служители на РУ-Севлиево. Срещу водача на лекия автомобил е започнато бързо полицейско производство.", "date": "2017.09.01", "title": "Четирима пострадаха в катастрофа с дрогиран шофьор в Севлиево"}
{"url": "https://www.24chasa.bg/novini/article/6420651", "text": "Задържан е председателят на Общинския съвет в град Септември Лазар Влайков, собственик на пистолета, с който  . Това съобщиха от ОДМВР - Пазарджик, цитира \"Фокус\". Пистолетът е законно притежаван. Влайков е задържан за 24 часа, а работата по случая продължава. Припомняме, че малко преди полунощ в питейно заведение в село Виноградец компания е празнувала рождения ден на 6-годишно момче. По първоначална информация, след употреба на алкохол, единият от присъстващите извадил законно притежавания си боен пистолет в разрез на изискванията за безопасност и законовите разпоредби. Започнала размяна на оръжието, което попаднало и в ръцете на детето. При произведен неволен изстрел смъртоносно е бил ранен собственикът на заведението. Тялото е откарано за аутопсия в „Съдебна медицина” - Пазарджик.", "date": "2017.09.01", "title": "Арестуваха шефа на Общинския съвет в Септември, детето стреляло с неговия пистолет"}
{"url": "https://www.24chasa.bg/novini/article/6421234", "text": "Планираме най-късно до края на месец септември да започнем реновирането на Зимния дворец на спорта в София. Tова заяви министърът на младежта и спорта Красен Кралев по време на парламентарен контрол в отговор на въпрос за състоянието му, зададен от народните представители от БСП Весела Лечева и Иван Ченчев. Ако процедурата приключи в срок и няма обжалвания се очаква ремонтът да бъде изцяло завършен в началото на месец март 2018 година, съобщиха от пресцентъра на Министерството на младежта и спорта. Спортният министър бе категоричен, че няма опасност нито за трениращите, нито за работещите там, защото инсталациите се поддържат. „След оглед на анализите и констатациите, отразени в доклад на Общинската комисия за проверка и контрол по спазването на инженерните и техническите изисквания към спортните обекти по отношение на тяхната сигурност от 23.06.2017г., Зимният дворец е в задоволително състояние“, посочи той. От отговора на Красен Кралев стана ясно, че сградата и залите на спортното съоръжение не са били предмет на сериозна реконструкция от изграждането си през средата на 80-те години на миналия век. По думите на министъра на младежта и спорта графикът е съгласуван с Българската федерацията по кънки, Българската федерация по хокей на лед и всички спортни клубове от София, които провеждат тренировъчен процес на спортния обект. Всички съоръжения функционират, поддържат се от компетентен екип от професионалисти и е осигурен постоянен контрол на експлоатация. Министър Кралев заяви, че спортния обект домакинства и е в състояние да приема и занапред тренировъчни и състезателни програми от календара на ледените спортове у нас, както и да бъде домакин на международни турнири и първенства. „Още през 2016 г. в предишния ми мандат като министър на младежта и спорта поех ангажимент, че ще бъдат намерени варианти за ремонт на най-голямото съоръжение за практикуване на зимни спортове в София“, посочи още той. Спортният министър обясни, че ремонтът на Зимния дворец на спорта ще включва въвеждане на енергоефективни мерки чрез договор с гарантиран резултат (ЕСКО ДОГОВОР) и строително-монтажни дейности по основната и тренировъчна зала на двореца. Прогнозната стойност е 4 млн. лева без ДДС. „Kлиматичната и отоплителна инсталация в Зимния дворец на спорта e с огромни загуби на енергия. Покривната част не е топлоизолирана, разходите за нормално функциониране на спортния комплекс са огромни“, каза Кралев. Затова в изпълнението на енергоефективни мерки се предвижда топлоизолация и ремонт на покрива, подмяна на дограмата, топлоизолация на външните стени и подмяна на осветлението с енергоефективно. Системата за климатизация също ще бъде модернизирана като се изгради нова с възможност за бързо и ефективно затопляне и охлаждане на залата. Ще бъде направен ремонт на ледената пързалка и мантинелите в съответствие с изискванията за безопасност на състезателите по шортрек и хокей. В рамките на ремонта ще бъдат обновени и съблекалните, фоайето и коридорите към основната и малката зала на Зимния дворец. Относно собствеността на земята под спортното съоръжение министър Красен Кралев обясни, че забавянето на прехвърлянето й от Министерство на образованието и науката (МОН) към Министерство на младежта и спорта (ММС) е отговорност на Областна управа София. „Имаме пълно разбирателство с МОН за прехвърлянето на собствеността на земята към ММС, но Областната управа бави документите вече повече от 2-3 месеца по необясними за мен причини“, подчерта спортният министър.", "date": "2017.09.01", "title": "Mинистър Kралев: Започваме реновирането на Зимния дворец на спорта"}
{"url": "https://www.24chasa.bg/novini/article/6421107", "text": "„Все още никой не се е свързал с мен, това е голямото ми притеснение”, заяви бащата на отвлечения Адриан Златков – Тони Златков. Преди два дни 25-годишният му син изчезна на метри от дома им в село Герман. Намерена беше единствено колата на Адриан, предаде . По-късно в Панчарево бяха открити и останки на друг опожарен автомобил, за който се предполага, че е използван от похитителите, за да избягат. Според Златков палежите в автокъщата „Софавто” и отвличането не са свързани.", "date": "2017.09.01", "title": "Тони Златков: Още никой не се е свързал с мен, това е голямото ми притеснение"}
{"url": "https://www.24chasa.bg/novini/article/6421105", "text": "Здравното министерство е сигнализирало ГДБОП и прокуратурата за наличието на фалшификати на интернет страницата на ведомството, предаде \"Дарик\".  На един от фалшивите сайтове е било поместено измислено интервю с ресорния министър проф. Николай Петров с цел продажба на стоки, посочват от пресцентъра на министерството. Компетентните органи са информирали, че своевременно са предприети всички законови действия за идентифициране на източниците и подвеждането им под отговорност. От министерството призовават хората да бъдат особено бдителни към интернет страници - \"двойници\" на официалния сайт на институцията. Оттам допълват, че министърът, неговите заместници и служителите на ведомството никога не рекламират каквито и да било продукти и стоки.", "date": "2017.09.01", "title": "Фалшиви сайтове предлагат стоки от името на Здравното министерство"}
{"url": "https://www.24chasa.bg/novini/article/6420967", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.09.01", "title": "Виж санирания блок на Наталия Йорданова от Бургас, изпрати снимки, спечели 13 000 лв (видео)"}
{"url": "https://www.24chasa.bg/novini/article/6421166", "text": "47-годишният собственик на местна кръчма в село Виноградец Атанас Димитров Тонкев, по документи Наско Токев, е загиналият след нелеп инцидент късно снощи в заведението. Атанас е баща на две деца. Роднини, близки и жители на селото са потънали в скръб и са потресени от нелепия инцидент, предаде \" \". След солидно количество алкохол, един от присъстващите Лазар Влайков, чичото на невръстния рожденик, е извадил законно притежавания си боен пистолет. Оръжието се оказало в ръцете на детето и от него бил възпроизведен неволен изстрел, който улучил собственика на заведението Атанас. По първоначално данни куршумът е попаднал под лявата ръка на 47-годишния мъж и е довел до летален изход. Задържан е председателят на Общинския съвет в град Септември Лазар Влайков, собственик на пистолета, с който 6-годишно дете простреля собственик на заведение в село Виноградец. Това съобщиха от ОДМВР - Пазарджик, цитира \"Фокус\". Пистолетът е законно притежаван. Влайков е задържан за 24 часа, а работата по случая продължава.", "date": "2017.09.01", "title": "Простреляният от 6-годишното дете оставя две деца"}
{"url": "https://www.24chasa.bg/novini/article/6421180", "text": "Министърът на вътрешните работи Валентин Радев и колегата му от Унгария Шандор Пинтер се уговорили наши експерти да бъдат изпратени в Будапеща, за да обменят опит във връзка с предстоящото европредседателство на България и опазването на границата ни от мигранти. Това обяви самият Радев след срещата с Пинтер.  В МВР дойде и премиерът Бойко Борисов, който е изпратил по Пинтер благодарности на унгарския премиер Виктор Орбан заради споразумението с Турция.  \"Обменихме информация и за трафика на хора, и за тероризма\", обясни още Радев. Пинтер каза, че от началото на годината досега в Унгария са регистрирани под 1000 мигранти. Това е дело на крупните мерки, които държавата наложи в борбата срещу миграцията през 2013г., добави той.", "date": "2017.09.01", "title": "МВР праща хора в Будапеща за председателството и границата"}
{"url": "https://www.24chasa.bg/novini/article/6421194", "text": "Наложиха пробационни мерки на жена от Сливен, причинила лека телесна повреда на две медицински лица, съобщиха от прокуратурата. 43-годишната Марийка Димитрова трябва задължително да се регистрира по настоящ адрес и два пъти в седмицата да се среща с пробационен служител за срок от 6 месеца. През същия период Димитрова трябва да полага и поправителен труд, като ще бъдат удържани и 10 процента от нейното възнаграждение. Димитрова е признала вината си и за това, че на същата дата и място, причинила лека телесна повреда на лекар ординатор. Споразумението, одобрено от Районен съд - Сливен, е окончателно, не подлежи на обжалване и има силата на влязла в законна сила осъдителна присъда.", "date": "2017.09.01", "title": "Пробация за жена от Сливен, нападнала медици"}
{"url": "https://www.24chasa.bg/novini/article/6421225", "text": "Европейската комисия отхвърли искането на Унгария да поеме разходите за граничната стена, издигната по границата със Сърбия с цел спиране на мигрантския поток, предава австрийската медия ORF, цитирана от Фокус. „ЕС няма да финасира изграждането на огради или бариери по границите“, се казва в съобщение от ЕК, разпространено в петък. Помощта за „мерки за управление на границите\" обаче е възможна. Но солидарността на ЕС в кризата с бежанците не е еднопосочна: държавите не може да търсят помощ за защита на границите си, ако същевременно отказват да приемат на територията си бежанци съгласно квотната система за разпределянето им. Унгарският премиер Виктор Орбан в поиска в писмо до председателя на ЕК Жан-Клод Юнкер Брюксел да плати половината от разходите за изграждане на граничнатата ограда, създадена заради бежанската криза, и за обучението и разполагането на три хиляди гранични служители по протежение на съоръжението. В писмото се споменава, че общите разходи са на стойност 883,2 млн. евро.", "date": "2017.09.01", "title": "ЕК няма да плати за строежа на стената между Унгария и Сърбия"}
{"url": "https://www.24chasa.bg/novini/article/6421022", "text": "Искането на Окръжната прокуратура в Търговище за определяне на мярка за неотклонение \"Задържане под стража\" на 53-годишния Стилиян Ст. и 49-годишния Диян В., привлечени като обвиняеми за отвличане и изнасилване на 45-годишна жена от поповското село Гагово, е било уважено днес от състав на Търговищкия окръжен съд. Двамата са привлечени като обвиняеми за престъпленията, като деянията са извършени в съучастие, съобщават от Апелативната прокуратура във Варна, предаде БТА. Жената се прибирала към дома си, след като ходила да помага на мъжа си. Насилниците качили пострадалата в джипа, въпреки волята й и оказаната съпротива. В Паламарца двама от пътниците слезли, а Стилиян и Диян продължили с жената, като не й позволявали да отговори на телефонните повиквания. На поляна извън селото накарали да се съблече, като я заплашвали да я изнасилят с дървена палка, после й наредили да се качи отново в колата. Отвели я в къщата на Стилиян, където била изнасилена. По сигнал на близките на жертвата пристигнала полиция и насилниците били отведени. Справка за съдебното минало на Стилиян Ст. показва, че той е осъждан ефективно два пъти за три изнасилвания - през 1986 и през 1992 год. Диян В. е осъждан 6 пъти за различни престъпления, включително и за блудство, като по някои от тях наказанията си е изтърпял ефективно. Определението на Търговищкия окръжен съд подлежи на обжалване пред Апелативния съд във Варна.", "date": "2017.09.01", "title": "Двамата мъже, изнасилили 45-годишна от село Гагово, остават под стража"}
{"url": "https://www.24chasa.bg/novini/article/6420972", "text": "Окръжната прокуратура в Русе задържа за 72 часа и привлече в качеството на обвиняем  , съобщиха от Апелативната прокуратура в Търново. До момента е установено, че около 15 часа на 31 август в землището на гр. Бяла, Петко И. е прострелял 58-годишен мъж с незаконно притежавана самоделна пушка. В ранният следобед обвиняемият отишъл на лозето си, където заварил двама мъже да берат гроздето и да го товарят в лек автомобил. Единият от мъжете тръгнал срещу него. Тогава Петко И. извадил от колата си пушка и почти от упор прострелял крадеца. Веднага след това го откарал в спешна помощ и се предал в полицията. Под ръководството на прокуратура се извършват действията по разследването, извършват се огледи, иззети са автомобила и оръжието, разпитват се свидетели, назначени са експертизи. С постановление на наблюдаващ прокурор извършителят е задържан за 72 часа, в чийто срок Окръжна прокуратура – Русе ще внесе искане в съда за вземане на мярка за неотклонение „задържане под стража“.", "date": "2017.09.01", "title": "Повдигнаха обвинение на дядо, застрелял\nкрадец на грозде в лозето си"}
{"url": "https://www.24chasa.bg/novini/article/6421024", "text": "Домът на легендарната актриса Катрин Хепбърн в Кънектикът беше продаден за 11,5 милиона долара, съобщи АФП, цитирана от БТА. Къщата в Олд Сейбрук е с разгъната площ 781 м. Тя е с шест спални и изглед към Лонгайлъндския проток. Земята към нея е над 6 дк. Името на купувача не се посочва. Продавач е нюйоркският предприемач Франк Сиоми, купил имота за 6 милиона долара през 2004 г., една година след като Катрин Хебърн умира на 96-годишна възраст. Той реновира къщата, като първоначално иска за нея 30 милиона долара. Сиоми обаче разделя първоначалния парцел от 16 дк на две, за да построи още една къща.", "date": "2017.09.01", "title": "Продадоха дома на Катрин Хепбърн за 11,5 милиона долара"}
{"url": "https://www.24chasa.bg/novini/article/6421048", "text": "\"Бих приел повече сирийци, ако можех да се отърва от няколко източноевропейци\", каза през 2015 кметът на Дуисбург. Сега той отново провокира с изказване по адрес на българите и румънците. А в Дуисбург те са над 17 000. Зьорен Линк не за първи път провокира с думите си. Преди две години кметът на Дуисбург се прочу с изречението: \"Бих приел двойно повече сирийци, ако можех да се отърва от няколко източноевропейци\". Впоследствие Линк беше принуден да се извини за казаното. Той заяви, че не е успял да намери точните думи и че не искал да засегне никого лично. Непосредствено преди изборите за кмет в Дуисбург, които ще се проведат заедно с германските парламентарни избори на 24 септември, няма и следа от предишното разкаяние на политика-социалдемократ, коментира онлайн-изданието на вестник \"Ди Велт\" и посочва, че в едно ново интервю Линк се хвали, че навремето получил голяма подкрепа за спорното си изказване. \"И не само това. Той отново разпалва старата дискусия за т.нар. мигранти по бедност, пристигащи от България и Румъния\", пише \"Ди Велт\", цитиран от \" \". \"Те идват заради друго\" Интервюто, за което става дума, е на вестник \"Дер Вестен\". В него Линк споделя становището си, че българите и румънците едва ли идват в Дуисбург, само за да си търсят работа. \"В крайна сметка Дуисбург е град с над 12% безработица\", аргументира се кметът и добавя: \"Ако българите и румънците искаха да работят, навярно щяха да се насочат към други германски градове\". Вместо това те пристигали заради евтините жилища и добрата инфраструктура на града. \"Ди Велт\" информира, че в Дуисбург в момента има близо 17.500 българи и румънци, повечето от които - роми. \"Те се възползват от правото си на свободно придвижване в рамките на ЕС. Много от тях живеят в големи групи, наблъскани в крайно мизерни жилища в квартали като Марксло, които се прочуха като средище на социални проблеми. Въпросните мигранти нямат почти никакви шансове да си намерят друга редовна квартира. Броят им през последните години постоянно нараства\", пише още изданието, и добавя, че това предизвиква редовни конфликти с местните хора. \"Прииждащите българи и румънци заварват в града и други хора с миграционен произход – предимно турци\", пише \"Ди Велт\" и посочва, че делът на хората с миграционни корени възлиза на 36,4%. Според германското издание, в Дуисбург, както и в Гелзенкирхен и Дортмунд вилнеят криминални банди на българи и румънци, които системно източват социалните каси на германската държава. Бандите примамвали хора от Югоизточна Европа към Германия, подавали от тяхно име молби за социални помощи и после удържали голяма част от парите. \"Тези изказвания не водят доникъде\" С изявленията си по адрес на българите и румънците кметът на Дуисбург предизвика голямо недоволство сред членовете на бежанския съвет в провинция Северен Рейн-Вестфалия. Председателката му Биргит Науйокс разкритикува думите на Зьорен Линк като \"неприемливи\". Според нея, той стигматизира цели групи от населението и не допринася никак за воденето на дискусия по същество. \"Много източноевропейци не успяват веднага да си намерят работа, но това не се дължи на липсата на мотивация на хората, които пристигат при нас\", казва Науйокс.", "date": "2017.09.01", "title": "Скандалният кмет на германския Дуисбург: Българите не идват тук да работят"}
{"url": "https://www.24chasa.bg/novini/article/6421027", "text": "Обществена поръчка за закупуването на 41 нови влака подготвя БДЖ. Това стана ясно от брифинг на БДЖ, на който присъстваха изпълнителният директор на дружеството Владимир Владимиров и зам.-министърът на Министерството на транспорта Велик Занчев. Това ще е първият условен етап на обновлението на българската железница. За него ще са необходими най-малко 380 млн. лв. БДЖ вече има уговорка с финансовото министерство да получава по 35 млн. лв. капиталотрансфер годишно в следващите 10 години. През втория етап е планирано закупуването на още 44 влака. Общо необходимия бюджет е между 800 млн. лв. и 1,3 млрд. лв. Първите влакове трябва да започнат да се движат до края на правителствения мандат. Този прогнозен бюджет е изчислен от специален доклад, разработен от УНСС, Техническия университет, Висшето транспортно училище, БДЖ, транспортното министерство и НКЖИ. „Второто важно нещо, е че БДЖ върви уверено по пътя към изчистване на дълговете - едно изключително тежко бреме за железницата. Към днешна дата са извадени повече от 600 млн. лева за обслужване на тези дългове и всички допълнителни разходи, свързани с тях”, коментира Владимиров. Той припомни, че правителството е отпуснало 62 млн. лв. - 42 млн. за изплащане на дълга към НАП и 20 млн. за частично изплащане на втория облигационен заем. Той ще бъде изплатен на няколко транша до 2018 г., като остават още 130 млн. Погасяването на дълговете зависи от предвиденото концесиониране на летище София. \"В момента вървят инвестиции за рехабилитация на железопътната инфраструктура. През 2023 г. ще имаме завършено трасе между сръбската граница – София – Бургас – Свиленград. За това подготвяме обществена поръчка за нов подвижен състав, за да може той да е адекватен на инфраструктурата, която ще позволява по-висока скорост”, допълни зам.-министърът и обясни, че това ще позволи и значително намаляване на времето за пътуване по линията София – Бургас. То трябва да се скъси до 3,30 часа и да предлага WiFi и всякакви други екстри за първа класа. Съвременните машини ще пестят 15% от сегашните разходи на БДЖ или 35 млн. лв. годишно.", "date": "2017.09.01", "title": "41 нови влака купува БДЖ"}
{"url": "https://www.24chasa.bg/novini/article/6421056", "text": "Министерството на здравеопазването публикува видеоклипа, с който София кандидатства за седалище на Европейската агенция по лекарствата (European Medicines Agency, EMA). Сега седалището ѝ е в Лондон, но агенцията трябва да си намери нов дом, след като Великобритания излезе от ЕС, което се очаква да стане през 2019 г. Кандидатурите бяха приети в началото на месеца и заедно с нашата столица желание да приемат агенцията изявиха още 18 европейски града, предаде  . Българската кандидатура беше сериозно критикувана като набързо направена и доста невзрачна – докато повечето кандидати се бяха постарали с обемни и визуално примамливи презенации, дори отделни уебсайтове и специално направени за случая видеоклипове, кандидатурата на България се изразяваше в административен текст от четири страници и зле сканирано копие на писмо от премиера Бойко Борисов (две страници на български език, плюс още две превод).  „Скъпа ЕМА, ти не ме познаваш, защото съм в другия край на континента. Ако си представим картата на Средната земя, ти би била в Графството, а аз – в Мордор. Разбира се, ти не си хобит, а ние не развъждаме орки”, се обяснява в клипа в който София говори в първо лице на ЕМА. Така и не става ясно защо здравното министерство е решило да направи аналогия с романа „Властелинът на пръстените” на Дж. Р. Р. Толкин. София обяснява на ЕМА, че древните са я наричали Сердика, което значи „сърце”. Стига краят на клипа да не реферираше обратно към това („Домът е там, където е сърцето”), щеше да е просто досадна етимологическа грешка. Сердика и сърце нямат много общо (Сердика е кръстена по името на тракийското племе Серди), докато друго име на София – Средец, има известна връзка със сърце (в повечето славянски езици името на този орган е свързано с централната му, средищна, роля в човешкото тяло). Клипът представя и бъдещия дом на ЕМА, ако все пак София спечели надпреварата за домакинството – това ще е „София тех парк”. Освен София, за седалище на ЕМА кандидатстват още: Амстердам, Атина, Барселона, Бон, Братислава, Брюксел, Букурещ, Копенхаген, Дъблин, Хелзинки, Лил, Милано, Порто, Стокхолм, Малта, Виена, Варшава и Загреб. ", "date": "2017.09.01", "title": "Вижте рекламния клип на България за седалище на Европейската агенция по лекарствата"}
{"url": "https://www.24chasa.bg/novini/article/6421089", "text": "Към 31 юли 2017 г. отчетеният финансов резултат на банковата система е 790 млн. лв. (при 909 млн. лв. реализирана печалба за седемте месеца на предходната година), показват данните за състоянието на банките, публикувани на страницата на БНБ. Общата сума на активите на банковата система в края на юли тази година е 93.4 млрд. лв., като спрямо края на юни се отбелязва нарастване с 0.4 на сто. През отчетния месец парите, паричните салда при централни банки и другите депозити на виждане се увеличават с 1.7 млрд. лв.(с 9.9 на сто), а делът им в общите активи достига 20.4 на сто (при 18.6 на сто в края на юни). Под влияние на падеж на облигации на българското правителство портфейлите с ценни книжа намаляват с 9.7 на сто до 12.1 млрд. лв., а техният дял в активите - до 12.9 на сто. Най-съществен е спадът при дълговите инструменти на разположение за продажба и при тези, държани за търгуване. Брутният кредитен портфейл (без кредитите и авансите за секторите централни банки и кредитни институции) в края на юли възлиза на 55.9 млрд. лв. и се увеличава през месеца с 0.7 на сто. Наблюдава се растеж в кредитирането на нефинансови предприятия (с 394 млн. лв.) и на други финансови предприятия (с 11 млн. лв.). При кредитите за домакинства и за сектор държавно управление е отчетено месечно намаление, съответно с 34 млн. лв. (0.2 на сто) и с 0.7 млн. лв. (0.1 на сто). Депозитите в банковата система възлизат на 79.8 млрд. лв. в края на юли, като за месеца се увеличават с 0.7 на сто. Нарастване се наблюдава при депозитите на всички институционални сектори с изключение на средствата от кредитни институции, които намаляват със 103 млн. лв. (2.2 на сто). Депозитите на домакинства през месеца се увеличават със 167 млн. лв. (0.4 на сто), на нефинансови предприятия - с 408 млн. лв. (1.9 на сто), а на сектор държавно управление - с 12 млн. лв. (0.6 на сто).", "date": "2017.09.01", "title": "БНБ: С близо 120 млн. лв. по-малко е печалбата на банките в края на юли"}
{"url": "https://www.24chasa.bg/novini/article/6421063", "text": "Нов удар срещу Берлин от страна на режима в Анкара – Министерството на външните работи на ФРГ потвърди ареста на още двама германски граждани в Турция. По този повод изданието Bild привежда острите души, които председателят на партията „Зелени“ Джем Йоздемир отправи към турските управляващи. „Ердоган не е президент, а похитител. Той тъпче с краката си достойнството на кабинета. Ситуацията е толкова сериозна, че не мога да кажа на никого с чиста съвест, че в момента се намир в безопасност в Турция. Финансовите потоци към турските джамии в Германия трябва да бъдат прекратени незабавно. Вече не можем да стоим спокойно, тъй като Ердоган се опитва да изгради в Германия паралелно общество\", подчерта Йоздемир за изданието, цитиран от \"Фокус\". По-рано тази седмица федералното правителство в Берлин също повиши градуса на напрежението в конфликта с Анкара. Канцлерът Ангела Меркел обяви, че Германия ще блокира преговорите за разширяване на митническия съюз между Европейския съюз и Турция. Германският лидер информира официално за намеренията си председателя на Европейската комисия Жан-Клод Юнкер и президента на Съвета на ЕС Доналд Туск.", "date": "2017.09.01", "title": "Джем Йоздемир: Ердоган не е президент, а похитител"}
{"url": "https://www.24chasa.bg/novini/article/6421097", "text": "Вицепремиерът Валери Симеонов ще внесе документи в прокуратурата за оспорване на приватизационния договор за БМФ. Това съобщи днес във Варна Симеонов, предаде БТА. Той уточни, че до дни предстои да бъде комплектованата документация за оспорването на договора за приватизацията и да бъде внесена в прокуратурата. Симеонов припомни, че пред Арбитражния съд на Сметната палата е обжалвано по думите му \"искане на БМФ да промени в движение условията на приватизационния договор\". Той допълни, че в момента документите са във Върховния касационен съд /ВКС/, таксата е платена и се чака произнасянето по обжалването. \"Искрено ми се ще да вярвам, че ВКС ще защити интересите на държавата и ще отхвърли иска на БМФ\", заяви още вицепремиерът.", "date": "2017.09.01", "title": "Симеонов ще оспорва приватизационния договор за БМФ в прокуратурата"}
{"url": "https://www.24chasa.bg/novini/article/6421101", "text": "Държавният глава Румен Радев поздрави мюсюлманската общност в България по повод празника Курбан Байрам, съобщиха от прессекретариата на президента.  „Позволете ми да отправя своите най-искрени благопожелания за здраве и благоденствие към вас и вашите семейства. Празниците са и време за равносметка на изживяни и споделени житейски и нравствени поуки, време за сплотяване, за доверие“, се казва в поздравлението на президента. „Вярвам, че пътят ни към доброто бъдеще и успехи е общ и е възможен с взаимно разбиране, милосърдие и вяра. Нека Вашите близки и Вашите домове бъдат благословени с мир и щастие“, се казва още в поздравлението на държавния глава до мюсюлманската общност в България.", "date": "2017.09.01", "title": "Радев поздрави мюсюлманите в България по повод празника Курбан Байрам"}
