{"url": "https://www.24chasa.bg/novini/article/7580473", "text": "Частният съдебен изпълнител (ЧСИ) Тотко Колев е лишен от права за 2 г., глобен е и с 4000 лв., тъй като е допуснал тежки нарушения по казуса с либийския танкер “Бадр”, довел и до международен конфликт. Решението е на Върховния касационен съд (ВКС) от 18 юли т.г. и е окончателно. За него съобщи първи правният сайт lex.bg. Скандалът гръмна в началото на т.г., когато стана ясно, че корабът е конфискуван в Бургас, а екипажът му свален. “Морска администрация” и Гранична полиция съдействали на Колев, който възложил танкера на българска компания след проведена публична продан заради дълг от над 9 млн. долара. Тогава които навлизат в тяхна територия. След различни реакции корабът бе върнат на пристанището в Бургас, докато приключи съдебната сага. Срещу ЧСИ Тотко Колев започнаха разследване за длъжностно престъпление и две дисциплинарни дела. Дисциплинарната комисия на Камарата на частните съдебни изпълнители наказа Колев, след като прие, че той е извършил 4 нарушения по случая с либийския кораб, като две от тях са особено сериозни и с тях е уронил престижа на професията, съдебните институции и международния авторитет на България. Каква е историята? През 1992 г. българската държавна компания “Булгаргеомин Лтд.” предявява претенции срещу либийската морска компания за над 9 млн. долара. Години по-късно българската компания е в несъстоятелност, а обединението “Булгаргеомин Лтд.” купило вземането на държавата. В края на 2017 г. либийският танкер е задържан на бургаското пристанище, а в началото на миналата година в кантората на Тотко Колев е постъпило искане от “Булгаргеомин Лтд.” за дело след издаден изпълнителен лист от съда в Бургас. Той е бил издаден след заповед за незабавно изпълнение на вземане от 9 230 362 долара, обезпечено с морска ипотека на танкера. Впоследствие На 17 януари 2018 г. от “Булгаргеомин Лтд.” поискали да бъде наложена възбрана на кораба, но длъжниците не разбрали за производството. Танкерът се води собственост на “Либиан Навигатор ЛТД” с адрес в Малта, но в молбата на българската фирма бил посочен адрес на длъжника не в островната държава, а в Бургас – на българското дружество “Уайт груп”. Пред ВКС Тотко Колев казва, че такава е била наличната му информация и е смятал бургаската фирма за надлежен представител на длъжника. Върховните съдии твърдят, че Колев срещу издадената заповед за изпълнение. Най-тежкото нарушение на Колев обаче е, че е пренебрегнал акт на съда в Бургас, с който е било спряно незабавното изпълнение. На 30 януари 2018 г. “Булгаргеомин Лтд.” поискала от него да извърши опис и публична продан на танкера и той насрочил описа за 8 февруари 2018 г. Колев изпратил призовка за принудително изпълнение до длъжника чрез капитана на кораба, който отказал да я вземе, но той я приел за редовно връчена. Ден преди насрочения опис адвокатът на длъжниците представил пред ЧСИ молба с определение на районния съд в Бургас, с което е спряно предварителното изпълнение. Тотко Колев поставил резолюция, че я оставя без уважение. С това описът на кораба бил извършен, а на 11 април танкерът бил продаден на “Булгаргеомин Лтд.” за 10 137 210 долара. ВКС обяснява, че Колев е бил длъжен да се подчини на разпореждането на съда и да преустанови всички изпълнителни действия. Другото тежко нарушение на Тотко Колев е, че не е уведомил НАП за започналото принудително изпълнение, за да бъде извършена проверка дали длъжникът има задължения към държавата. Съдът подчертава, че преди ЧСИ да получи такова удостоверение от НАП, той няма право да продължи производството. Последното установено нарушение на Колев е, че документите по изпълнителното дело са били разхвърляни в служебния му архив, а голяма част от тях били и с дублирани номера.", "date": "2019.07.28", "title": "Забраниха на Тотко Колев 2 г. да работи като ЧСИ заради либийския танкер"}
{"url": "https://www.24chasa.bg/novini/article/7580196", "text": "Момичето успяло да позвъни три пъти в полицията, за да даде информация къде я държат похитителите. По думите на семейството ѝ органите на реда не са взели обаждането на сериозно, а полицаите твърдят, че са имали проблеми с нейното проследяване. По думите на вече уволненият шеф на полицията Буда - Александра е крещяла по телефона: „Той идва, той идва”. Окончателно: Лидерът на управляващата партия в Румъния отива в затвора В петък беше установена къщата, в която е държано момичето – над 12 часа след телефонните обаждания. В сградата са намерени човешки останки, както и бижута, които момичето е носело. Те са дадени за анализ, като се предполага, че освен на Александра, бижутата могат да принадлежат на друго момиче, което изчезна през април. Задържан е 65-годишен мъж за разпит. Мога заяви, че шефа на Буда е бил уволнен, защото са нужни „драстични мерки”.", "date": "2019.07.28", "title": "Уволниха румънския шеф на полицията след убийството на 15-годишно момиче"}
{"url": "https://www.24chasa.bg/novini/article/7580202", "text": "На всички гранични пунктове и пътища в Сърбия има задръствания поради края на уикенда и засиления туристически поток, предаде Танюг. По най-нова информация на граничната полиция на излизане от ГКПП \"Градина\" на границата с България се чака 120 минути, на пункта \"Батровци\" с Хърватия - 60 минути, на \"Гостун\" - 20 минути, на \"Прешево\" - 30 минути, съобщи БТА. Поради задръстването на \"Градина\" на излизане от Сърбия за България се чака най-много и периодично се затваря за движение тунелът \"Прогон\", който се намира на около 12 км от граничния пункт. Това кара пътниците да смятат, че колоната автомобили откъм Ниш е дълга километри и стига чак до влизането в тунела, допълва вестник \"Блиц\".", "date": "2019.07.28", "title": "Задръствания! Най-много се чака на ГКПП \"Градина\" на излизане от Сърбия за България"}
{"url": "https://www.24chasa.bg/novini/article/7576456", "text": "„Подобен сценарий с авария не се е считал за възможен. Хората изобщо не са знаели как да се справят с радиацията”, заяви   Това е и причината за закъснялата евакуация на живущите край Чернобил – едва на втори-трети ден след аварията. По онези времена е съобщено на хората от Припят, че ще ги изведат от населените места само за около седмица, но никога повече не ги връщат по домовете им. Настанявали ги дори при непознати. След изселването ги допускат само два пъти за по няколко часа - първо на шестия месец след инцидента и след това на деветия, за да съберат някакви лични вещи. Година след инцидента ликвидаторите изхвърлят всякаква покъщнина и я закопават отвъд реката, тъй като предметите са носители на радиация и не трябва да се изгарят. По-късно някои от хората разкопават могили, въпреки че осъзнават, че шансът да открият своите вещи е минимален. В 30-километровия радиус днес живееят хора, а последната починала жена била на възраст между 80 и 90 години. Т.е. въпреки облъчванията, животът край Чернобил е възможен и продължава. „Спряхме в гора, където преди е имало село. Там видяхме огромно стадо с коне“, твърди Боян. Това са единствените животни, които виждат тримата българи по пътя към централата, освен кучета по КПП-тата. След аварията представителите на животинския свят са избити, тъй като се считат за заразени. Но общо 13 коня – 3 от зоологическата градина и 10 диви – се оставят, за да опасат отровната трева. Смята се за тях, че ще умрат така или иначе, защото вече са облъчени. Десетте диви животни обаче оцеляват и днес имат популация от около 150 коня. Това превръща тази част от Забранената зона в нещо като резерват. „Все още хората не отглеждат никакви домашни животни. Почвата е отровена, няма как да се обработва като земеделска земя, но растителността е в апогея си – избива през бетон, метал“, коментира Мария. „Влизаш в супермаркета в град Припят, който попада в 10-километровата зона, и пазарните колички си стоят – всичко е замръзнало. Изоставен град, призрачен. В блоковете видяхме комунизма на живо. Апартаментите са абсолютно еднакви“, спомня си тя. Домовете са почти празни, тъй като ликвидаторите е трябвало да изнесат всичко. Това, което прави впечатление на Илиян обаче, са изпочупените прозорци. Причината била, че войниците изхвърляли всички мебели директно през тях. Животът на ликвидаторите след дейността им за ограничаване на последствията от аварията в Чернобил е обречен. Те биват изолирани и живеят в тотално забвение. Не могат да създадат семейства, защото жените не искат деца от тях. Не ги взимат на работа, защото знаят, че ще ползват много болнични или ще се разболеят. „Училището в Припят е срутено наполовина, но учебниците си стоят по чиновете. В детската градина радиацията беше почти 5 пъти по-ниска, отколкото в София - 0,03 µSv/h. Обяснението за това е, че сградата е била затворена, когато инцидентът в Чернобил се случва, и радиационният облак не е успял да навлезе вътре”, разказва още Мария. Любопитно е, че в град Припят имало толкова квартали, колкото били на брой реакторите в „Чернобил”. Живущите от всеки комплекс са поддържали определен реактор. Сред атракциите днес попада лунапарк, който е трябвало да бъде открит на 1 май, но това никога не се случва. Същата съдба спохожда и футболно игрище, чийто терен в момента е гора. Интересен факт е и наличието на мека настилка по стълбите на басейна в града. Казват, че ликвидаторите я сложили, за да могат да го ползват, докато били в Припят.  Според тримата българи почти всичко съвпада с фактите от сериала „Чернобил”. \"Наистина хиляди автобуси са извозвали живущите при евакуацията. В Припят е имало 50 000 души. Когато военните навлизат в града, хората си се разхождат спокойно и изобщо не подозират какво се случва. Голяма грешка е, че им казват да слязат и да чакат пред блоковете, защото така поемат изключително много от лъчението. Друг пропуск е, че самите автобуси внасят радиация в Киев, защото не ги измиват на влизане”, разказва Боян. „В сериала единствено представят, че сякаш не всички работници в централата са били достатъчно подготвени, а целият град е бил само от атомни инженери. Убеден съм, че всички са били изключителни специалисти”, твърди Илиян. Както бе показно и в сериала, костюмите на пожарникарите, гасили пожара в централата, са хвърлени в мазето на болницата в Припят. Облеклата им са си останали там и до днес, но не допускат до тях, тъй като са силно радиационни. Някои от селата като Копачи например са съставени изцяло от могили със закопани къщи. Дървото поема радиацията и не може да се измие, а и не трябва да се гори, за да не разнася нови лъчения, което налагало „погребването” на домовете. „Това беше една от най-злокобните гледки – могили с надгробни плочи, на които пише „Това беше къщата на...”, разказват тримата младежи. Твърди се, че спасяват река Припят от замърсяване, като теорията е, че няма изтичане на радиация в подпочвените води. Водосточните тръби на град Чернобил обаче, който е в 30-километровия периметър, са разположени на 1 метър над земята. Това се налага, тъй като в замърсената почва биха поели голямо количество радиация, което ще направи водата негодна за пиене.", "date": "2019.07.28", "title": "От първа ръка за Чернобил: Погребват цели села, оставят 13 коня да опасат отровната трева (Снимки)"}
{"url": "https://www.24chasa.bg/novini/article/7580233", "text": "Около 1000 прасета в задните дворове в Добричка област трябва да бъдат изклани по време от обявеното от областния управител Красимир Кирилов бедствено положение, считано от 27 юли до 5 август – за 7 седем календарни дни. Прасетата, които се отглеждат в комплекси, са най-малко 65 000 – сочат данните на областната дирекция „Земеделие”. В Добричка област все още не всички общини са обявили площадки за загробване на животни. Щабът за изпълнение на областния план за защита при бедствия обяви бедствено положение на територията на област Добрич за бързото решаване и на двата проблема. В региона няма регистрирано огнище на африканска чума по свинете, мерките са превантивни. За същия период се забранява свободното събиране на трюфели, билки и горски плодове. За неспазването на разпорежданията ще следят служителите на държавните и ловни горски стопанства, като глобите достигат до 500 лв. Животно, открито в заден двор след бедственото положение, ще бъде умъртвено от представители на Областната агенция по безопасност на храните-Добрич, и загробено без право за консумация. По Закона за ветеринарномедицинската дейност глобата е от 150 до 1000 лв. Служителите на реда ще налагат санкции за нерегламентиран превоз на животни по пътната мрежа на територията на цялата област.", "date": "2019.07.28", "title": "Около 1000 прасета трябва да бъдат заклани в задните дворове в Добричка област"}
{"url": "https://www.24chasa.bg/novini/article/7580241", "text": "Руският опозиционер Алексей Навални е приет в болница с остра алергична реакция, каза неговата говорителка Кира Ярмиш, цитирана от Асошиейтед прес и БТА.  Навални, който бе лишен от свобода за 30 дни заради призив за участие във вчерашния неразрешен от властите протест, е бил откаран от ареста в болница тази сутрин. Навални, който никога не е имал алергии според говорителката, е със сериозни подутини на лицето и обрив по кожата. Опозиционерът бе инициатор на вчерашния протест срещу недопускането на независими кандидати до изборите за московски парламент на 8 септември. На него бяха задържани 1400 души.", "date": "2019.07.28", "title": "Алексей Навални е приет в болница заради остра алергична реакция"}
{"url": "https://www.24chasa.bg/novini/article/7580256", "text": "Един миньор загина, а двама бяха ранени при инцидент в оловно-цинкова мина Булмак край Крива Паланка в Северна Македония, предаде агенция МИА, цитирана от БТА.  Миньорите са пострадали при миниране на шахта в събота следобед. Двамата ранени, които са настанени в болница в Куманово, са в стабилно състояние и няма опасност за живота им. Те ще останат за допълнителни изследвания в болницата. Ръководството на компания Булмак изрази съболезнования на семейството на загиналия и пожела бързо оздравяване на ранените миньори.", "date": "2019.07.28", "title": "Един миньор загина, а двама бяха ранени в \nмина в Северна Македония"}
{"url": "https://www.24chasa.bg/novini/article/7580275", "text": "19-годишна неправоспособна шофьорка е причинила тежката катастрофа пътя Добрич Балчик днес. Момичето, управлявайки лек автомобил „Ауди” в посока към Добрич, навлиза в платното за насрещно движение и се блъска в „Опел”, в който пътували семейство с дете. След удара Ауди-то се преобърнало в канавка, като управлявалата колата, е останала затисната в нея, а двигателят се е запалил. Пристигналите на място пожарникари са го загасили, като са разрязали колата, за да извадят момичето, което е с различни травми в болница във Варна. Пътувалите с другата кола семейство с дете са прегледани в добричката болница и са освободени за домашно лечение.", "date": "2019.07.28", "title": "19-годишна без книжка се блъска в насрещото движение по пътя Добрич-Варна"}
{"url": "https://www.24chasa.bg/novini/article/7580312", "text": "Заместник-министърът на образованието и науката Карина Ангелиева ще открие утре ежегодното съвещание на Съвета на мениджърите на Национални антарктически програми (COMNAP). Това съобщиха от пресцентъра на Министерството на образованието и науката. Форумът ще започне в 9.00 часа в Гранд хотел Пловдив и ще продължи четири дни. България бе избрана за домакин заради международно признатите й успехи в изследването на Антарктида, се посочва в съобщението. На събитието ще присъстват 175 делегати от 30 постоянни и 6 асоциирани държави от цял свят. Те ще обсъдят предстоящия полярен сезон с кораби и самолети, както и координацията и сътрудничеството между националните антарктически програми.", "date": "2019.07.28", "title": "България ще бъде домакин на ежегодното съвещание на Съвета на мениджърите на национални антарктически програми"}
{"url": "https://www.24chasa.bg/novini/article/7580313", "text": "Служители по чистотата от община Казанлък събраха днес над 7 тона отпадъци, останали на връх Бузлуджа след събора на социалистите там в неделя, съобщиха от общинския пресцентър. От там уточниха, че акцията по почистването е започнала още в събота, след като били прибрани търговските сергии, и е завършила около 15 часа в неделя. В нея са се включили 12 служители на общинското предприятие \"Комунални дейности и поддръжка на инфраструктурата\", извозени са над 300 чували с боклуци. От общината се оплакаха, че част от отпадъците били захвърлени извън допълнително поставените в района 12 еднокубикови контейнери за смет тип \"Бобър\". Преди събора община Казанлък е окосила и изчистила мястото, където той по традиция се провежда - Историческа поляна. За да стане всичко това, БСП е сключила договор и е платила на община Казанлък 6300 лева, разкри представител на партията.", "date": "2019.07.28", "title": "БСП плати 6300 лева, за да почисти община Казанлък на Бузлуджа след събора"}
{"url": "https://www.24chasa.bg/novini/article/7580317", "text": "Министерството на развитието отбеляза, че „Иберия“ е запазила минимално ниво на услугите. Според синдикатите решението за стачка на летището в Барселона е свързано с голямата натовареност на служителите на фона на „отсъствието на диалог с ръководството на компанията“, предаде  Международното летище на Барселона е второто по големина в Испания след мадридското. През 2018 г. то е приело рекорден брой пътници: услугите на каталунската аерогара са използвани от около 50,1 милиона души. Това е с 6,1% повече, отколкото през 2017 г.", "date": "2019.07.28", "title": "73 полета са отменени от летище Барселона"}
{"url": "https://www.24chasa.bg/novini/article/7580320", "text": "Служителка от администрацията на община Стара Загора ще бъде уволнена дисциплинарно още утре, понеделник, след като си позволила на своя глава да разпространи по мейла, макар и неофициално, указания към кметовете от селата на общината, според които заради африканската чума трябва до 31 юли да се изколят всички домашни прасета, отглеждани от хората в личните им стопанства. Това съобщиха от общинския пресцентър. От там уточниха, че въпросната служителка са позовала на заповед на кмета Живко Тодоров, каквато заповед обаче никога не била издавана. Никога не било вземано и подобно крайна решение. За самоинициативата си служителката дори не била уведомила общинското ръководство и ненужна създала паника сред собствениците на прасета, отглеждани тип \"заден двор\". По-скоро препоръките от областната епизоотична комисия, но в пожелателен тон, са стопаните наистина да заколят животните от личните си стопанства, докато те са здрави. От там предупредиха, че след 5 август започват масови проверки по селата дали хората отглеждат нерегистрирани официално прасета. Ако бъдат открити подобни животни, те ще бъдат умъртвявани намясто, труповете им - прибрани, а собствениците им ще бъдат глобени, вместо да получат някаква компенсация, става ясно от указания, изпратени от областната дирекция по безопасност на храните до кметовете на общини. До момента в област Стара Загора няма констатирани огнища на \"африканска чума\". В областта само във ферми при промишлени условия се отглеждат над 190 хиляди прасета и властите уверяват, че са взети нужните превантивни мерки, за да бъдат запазени те от заразата. Смята се, че поне засега Стара планина пази област Стара Загора от болестта, тъй като вълната от болни животни все още не е успяла да я премине. Колко обаче са свинете в \"задните дворове\" на хората, е неясно. Директорът на областна дирекция \"Земеделие\" в Стара Загора Елка Бонева сочи като сериозен проблем факта, че представителите на местната власт - селски кметове и кметски наместници, не разбирали сложността на ситуацията. \"Често те не само, че не ни подкрепят, но и ни дават невярна информация\", обяви тя по време на заседание на областната епизоотична комисия.", "date": "2019.07.28", "title": "Дисциплинарно уволняват служителка, наредила на своя глава да се колят прасетата по селата"}
{"url": "https://www.24chasa.bg/novini/article/7580326", "text": "Мъж загина при катастрофа на три леки коли и ТИР край Драгоман. Пътният инцидент предизвика временно спиране на движението в двете посоки по път I-8 ГКПП \"Калотина\" - София в района на Драгоман от 9 до 10 км, съобщават от Агенция \"Пътна инфраструктура\". При катастрофата са се ударили три коли и ТИР, един мъж е загинал. Водачите изчакват на място.", "date": "2019.07.28", "title": "Мъж загина при верижна катастрофа край Драгоман"}
{"url": "https://www.24chasa.bg/novini/article/7580333", "text": "Километрични тапи се образуваха на двата изхода на Бургас заради горящи коли, които превърнаха в кошмар движението за местни и туристи по морето. Около 14 ч. първо пламна кола с великотърновска регистрация на влизане за магистрала \"Тракия\" за София до пътен възел \"Ветрен\", час по-късно се запали и такси на метри от бензиностанцията на \"ЛУКОЙЛ\" по пътя за Созопол. По чудо и двата инцидента се разминаха без жертви и пострадали. При пъривя пожар шофьорът предвидливо отбил встрани от пътя и навреме изкарал пътниците от колата преди да гръмне газовата бутилка. Горящата кола предизвика километрична тапа на изхода на Бургас в посока София и временно движенинето по аутобана бе пренасочено по стария път през Айтос и Карнобат. Без пострадали се размина и пламналото такси за Созопол, но образува голяма опашка към курортите на юг от Бургас. Колата се запалила в движение, но шофьорът реагирал бързо и изскочил бързо навън. По същото време, но в другото платно в посока за Бургас две коли катастрофираха до горящото такси и блокираха трафика и на влизане в Бургас от Созопол. При инцидента двама души пострадаха и бяха откарани в болница. Свидетели на двата инцидента станаха хиляди туристи, поели към морето в началото на лятната си отпуска.", "date": "2019.07.28", "title": "Кошмар: Пламнали коли блокираха изходите на Бургас"}
{"url": "https://www.24chasa.bg/novini/article/7580335", "text": "Румънец, задържан за отвличане на 15-годишно момиче в град Каракал, призна, че е убил две тийнейджърки, предаде Ройтерс, цитирана от БТА.  Това съобщи днес неговият адвокат по случая, който предизвика протести в страната заради бавната реакция на властите. Шейсет и пет годишният мъж е задържан в ареста, докато трае разследването за смъртта на 15-годишно момиче, изчезнало тази седмица, и на друго 18-годишно момиче от близко село, изчезнало през април. \"Той призна фактите\", каза адвокатът на заподозрения пред журналисти, като добави, че засега не може да съобщи повече подробности. Петнайсетгодишно момиче е изчезнало в сряда, след като се качило на автостоп от своето село за град Каракал. В четвъртък то се обадило три пъти на телефона за спешна помощ, като казало, че е отвлечено от някакъв мъж. Службата за спешна помощ не успяла веднага да установи откъде идва обаждането и полицията отишла в дома на мъжа едва в петък сутринта, около 19 часа след обаждането на момичето. В дома на заподозрения за отвличането бяха открити човешки останки, които още не са идентифицирани. Хиляди румънци протестираха снощи срещу правителството, огорчени от бавната реакция на полицията в този случай.", "date": "2019.07.28", "title": "Румънец, задържан за отвличане на непълнолетна, призна, че е извършил две убийства"}
{"url": "https://www.24chasa.bg/novini/article/7580391", "text": "Дванайсет жени, сред които българки, бяха лишени от свобода при полицейска проверка на заведение близо до автомагистралата Тетово-Скопие, предаде агенция МИА, цитирана от БТА.  Лицата са на възраст от 20 до 40 години и са от Сърбия, Албания и България. Те са задържани в полицейското управление в Тетово, след което ще бъдат предадени в отдела за трансгранична престъпност, миграции, чужденци и реадмисия в Тетово за по-нататъшна процедура.", "date": "2019.07.28", "title": "Задържаха 12 жени, сред които българки, при проверка на заведение близо до Тетово"}
{"url": "https://www.24chasa.bg/novini/article/7580162", "text": "При първото си участиев в разкопки студентът по биология Харисън Дюран от Калифорния открил динозавърски череп на 65 милиона години, съобщи Лайф. Харисън още от детството си обожавал динозаврите. Затова не било изненадващо, че решил да свърже с тях живота си. На конференция студентът се запознал с експерта Майкъл Хеланд и двамата веднага намерили общ език на базата на увлечението си по динозаврите, предаде БТА. Когато по-късно експертът предложил на Харисън да участва заедно с него в двуседмични разкопки в Северна Дакота, младежът веднага се съгласил. Миналата година в същата местност Хеланд открил динозавърски череп и затова решил да я изследва по-обстойно. Само няколко дни след началото на разкопките Харисън попаднал на череп на трицератопс, живял преди 65 милиона години. Става въпрос за най-значимата, но не и единствената находка, открита по време на разкопките. \"В детството си бях увлечен по динозаврите, затова сега съм много развълнуван\", сподели Дюран. Трицератопсът бе кръстен Елис, на името на собственика на терена, където бе открита находката.", "date": "2019.07.28", "title": "Студент откри динозавърски череп на 65 милиона години при първите си разкопки (Снимка)"}
{"url": "https://www.24chasa.bg/novini/article/7580170", "text": "Коли горят на км 357 на автомагистрала „Тракия“ на изход от Бургас в посока София, твърди . По думите му екипи на пожарната са се насочили към инцидента. Междувременно от  стана ясно, че кола се е запалила на изхода на Бургас на магистрала „Тракия” в посока София. Автомобилът е изгорял напълно. По думите на шофьора газовата уредба не е била включена.                                                                                                                                                                                                                                                                                                                                ", "date": "2019.07.28", "title": "Коли горят на \"Тракия\" (Видео)"}
{"url": "https://www.24chasa.bg/novini/article/7580173", "text": "Руският президент Владимир Путин поведе голям военноморски парад ден след полицейското насилие по време на антиправителствени протести в Москва, където бяха задържани над 1000 души, съобщиха Асошиейтед прес и БТА. Държавният глава на Русия се качи на борда на един от плавателните съдове, участващи в парада във Финския залив край Санкт Петербург. Това е най-голямата подобна проява от години. В нея участват 43 кораба и подводници и 4000 военнослужещи. Путин прекарва уикенда далеч от Москва, където близо 1400 души бяха задържани вчера от полицията, употребила сила срещу продемократични демонстранти. \"Нашият военноморски флот уверено обезпечава сигурността на страната, нейните национални интереси и е способен да даде достоен отпор на всеки агресор\", каза Путин на парада в честна Деня на военноморския флот, предаде ТАСС. \"Родината винаги е помнила и ще помни подвизите на руските моряци\", заяви той. \"Не само ще запазим тази висота, но и ще стигнем по-далеч - ще изградим . . . уникален по своите възможности флот, флот на силна, суверенна държава\", добави Путин.", "date": "2019.07.28", "title": "Путин на парад в Санкт Петербург, далеч от полицейското насилие в Москва (Снимки)"}
{"url": "https://www.24chasa.bg/novini/article/7580191", "text": "Франциск сведе глава в мълчалива молитва за мигрантите, наброяващи вероятно 150 души, които загинаха миналата седмица в Средиземно море при потъването на трафикантски плавателни съдове край бреговете на Либия. Той прикани вярващите на площад \"Свети Петър\" да се помолят с него за жертвите и техните семейства. Призивът му към международната общност бе отправен часове след като кораб на италианската брегова охрана с около 130 спасени мигранти на борда пристигна в Сицилия. Италия обаче не позволява на мигрантите да слязат, докато други страни не се съгласят да ги приемат.", "date": "2019.07.28", "title": "Папата: Трябват бързи действия, за да не умират повече мигранти в морето"}
{"url": "https://www.24chasa.bg/novini/article/7580424", "text": "Частични забавяния и прекъсвания в продажбата на електронни винетки са възможни в понеделник. Между 17 и 23 часа са планирани дейности по внедряване на актуализации на електронната система за събиране на пътни такси на база време и на база изминато разстояние, предаде  Възможно е да възникнат частични забавяния и прекъсвания, които биха могли да затруднят продажбите на електронни винетки, предупредиха от Агенция „Пътна инфраструктура”. За избягване на риска от проблеми с покупката на е-винетка по време на планираните актуализации на водачите се препоръчва внимателно да планират пътуването си по републиканската пътна мрежа и да купят електронната си винетка своевременно. Планираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.28", "title": "Продажбата на електронни винетки ще е затруднена няколко часа в понеделник"}
{"url": "https://www.24chasa.bg/novini/article/7580442", "text": "Бури и силни дъждове, последвали горещата вълна в Италия, отнеха живота на трима души през уикенда, предаде Франс прес, цитирана от БТА. Двадесет и шест годишна жена е убита при преминаване на мини торнадо съвсем близо до римското летище Фиумичино. Трагедията се разиграла тази нощ в 2 ч. местно време. Торнадото повдигнало колата на жената и я запокитило в парапет. Стихията изкоренила дървета, повалила електрически стълбове и осеяла зоната с разнородни отломки. По на север норвежка спортистка на 45 години, участвала в ултрамаратон в Доломитите, бе ударена от гръм и почина в разгара на надпреварата на 2000 метра надморска височина. Трагедията се разиграла вчера следобед. Днес близо до Арецо, южно от Флоренция, спасители откриха в канал, затлачен от кал и разнородни отпадъци и отломки, безжиненото тяло на 70-годишен мъж, чиято кола беше отнесена от рязко покачване на водата. През последните 24 часа на много места в Италия се изсипа и градушка и тя е нанесла щети за милиони евро, най-вече в района на Арецо. Пострадали са цели насаждения с тютюн, слънчогледи и царевица. Много оранжерии са понесли сериозни щети.", "date": "2019.07.28", "title": "Бури и силни дъждове отнеха живота на трима души през уикенда"}
{"url": "https://www.24chasa.bg/novini/article/7580446", "text": "Воля за съхраняване на ядреното споразумение с Иран изразиха във Виена представители на всички страни по сделката без САЩ. Срещата се проведе в атмосфера на заплахи от Техеран срещу плановете на няколко европейски сили да изпратят бойни кораби в Персийския залив, предаде  Преговорите във виенския хотел \"Пале Кобург\" бяха на ниво политически директори в дипломатическите ведомства на Иран, Великобритания, Франция, Германия, Русия и Китай. За среща на външните министри преговарящите още не са готови. \"Всички оставащи страни по ядреното споразумение са решени да спасят тази сделка, която е голямо дипломатическо постижение. Но Иран ще продължи малко по малко да отменя задълженията си, докато не види резултати от опитите за заобикаляне на американските санкции\", коментира Абас Арагчи, заместник-министър на външните работи на Иран. В Техеран беше обявено, че се подновява производството на тежка вода, която може да се използва за получаване на оръжеен плутоний. Пленяването на ирански танкер в Гибралтар в началото на месеца беше наречено нарушение на ядреното споразумение. А реакцията на Запада срещу ареста на британски танкер от Иран преди 9 дни беше определена като \"дестабилизираща\" за региона. В Ерусалим междувременно Бенямин Нетаняху обяви, че Израел вече разполага с ефективен надатмосферен щит срещу нападение с балистични ракети. \"Израел вече може да се справи с балистичните ракети на Иран или на когото и да било. Враговете ни трябва да знаят, че сме по-силни от тях и в отбраната, и в нападението\", коментира Бенямин Нетанюху, министър-председател на Израел.", "date": "2019.07.28", "title": "Страните по ядрената сделка с Иран се срещнаха във Виена в отсъствието на САЩ"}
{"url": "https://www.24chasa.bg/novini/article/7580399", "text": "Омбудсманката Мая Манолова е най-добрият кандидат за кмет на София за БСП, обяви от събора в Бузлуджа зам.-председателят Кирил Добрев. В офанзивата Манолова да участва в изборите се включи и емблемата Стефан Данаилов. Въпреки че, ако Манолова реши да се включи в битката за столицата, тя ще играе като независима, а БСП ще я подкрепи. Ако обаче Манолова се откаже, червените обсъждат като вариант и Костадин Паскалев, който също има много номинации. Той вече е бил кмет, но на Благоевград, има и опит като министър на регионалното развитие. Много по-голяма яснота имат социалистите за кандидатите си за районни кметове в София. Сред тях има лекар в Спешна помощ, двама общински съветници и архитект. Кандидатът на социалистите в “Изгрев” е 33-годишният лекар от спешната помощ д-р Делян Георгиев. Общинските съветници Николай Николов и Борис Цветков ще се борят за кметския стол съответно на “Красно село” и “Искър”. Николов нашумя с акцията за поставяне на камери срещу травеститите в центъра на столицата. Син е на социолога Юрий Асланов. В “Младост” БСП ще подкрепи кандидатурата на сегашния главен архитект на района Стефан Стефанов, който е номиниран от инициативен комитет. Много от номинираните са икономисти. Мениджърът в застрахователна компания Димитър Главинов ще се бори за “Слатина”. Икономист-информатик, но и експерт в областта на сигурността е Александър Вачев, номиниран за “Триадица”. Икономисти са и Николай Велчев, който ще играе за “Лозенец”, както Мая Александрова за “Люлин”. Предприемачът Георги Тодоров е кандидат за “Илинден”, а финансистите Александър Кьосовски и Владимир Петров ще играят съответно за “Витоша” и “Връбница”. Предприемач е и кандидатът за “Красна поляна” Георги Миланов, издигнат от инициативен комитет. В “Банкя” и “Панчарево” БСП ще подкрепи независимите Иво Пиперов и Радко Петров. В “Надежда”и “Студентски” пък разчитат на юристите Стоян Цветков и Георги Йорданов, както и Веселин Жечев за “Подуене”. Транспортният експерт Милко Панов е номиниран за “Нови Искър”, а училищният психолог и бивш кмет на Долни Богров Цецка Кочкова - за “Кремиковци”. Магистърът по национална сигурност Иван Виделов е за “Средец”, а в “Овча купел” БСП ще подкрепи издигнатия от инициативен комитет Ангел Маринов, който е юрист и също експерт по национална сигурност. Специалистът по военно дело и строителство Янко Янков е кандидатът за “Сердика”.", "date": "2019.07.28", "title": "Паскалев резерва на БСП за София, ако Манолова откаже"}
{"url": "https://www.24chasa.bg/novini/article/7580483", "text": "Земетресение с магнитуд 5,3 беше регистрирано днес край индонезийския остров Ява, предаде ТАСС, като се позова на Хонконгския център за наблюдение на сеизмичната дейност, цитирани от БТА.  Епицентърът на труса, станал в 22,25 ч. местно време, е бил в морето на 200 километра югозападно от Джакарта. Няма данни за пострадали хора, материални щети и опасност от цунами.", "date": "2019.07.28", "title": "Земетресение с магнитуд 5,3 край бреговете на Индонезия"}
{"url": "https://www.24chasa.bg/novini/article/7580491", "text": "В разгара на лятото, въпреки усилията на граничарите, отново се появиха опашки на пункт „Кулата”. Движението на отсечката между Симитли и Благоевград е интензивно, предаде  Опашки и на вход и на изход на „Кулата” имаше почти през целия ден. В следобедните часове чакането за шофьорите беше гарнирано с парещо слънце, високи градуси и сериозен задух в колите. Освен шофьорите на „Кулата”, челно с горещото време се сблъскаха и в Петрич. Температурата там достигна 40 градуса, а градът в следобедните часове опустя. В заведенията останаха само празните столове. В Петрич са готови да посрещнат още по-горещо време през следващата уикенд, когато температурите се очаква да са още по-високи. Кално свлачище затрудни движението в района на Кресненското дефиле. Заради силна буря, огромна скална маса с кал се свлече по главен път Е-79.", "date": "2019.07.28", "title": "Отново опашки на ГКПП „Кулата”"}
{"url": "https://www.24chasa.bg/novini/article/7580496", "text": "Започнаха тестовете на новата тикет система в София. До края на следващата година столицата трябва да има работеща система за електронно таксуване в градския транспорт. Така ще могат да се въведат нови начини за таксуване, според изминато разстояние или според времето на пътуване. До края на август трябва да бъдат оборудвани 36 превозни средства от различните видове, които се ползват в София - тролеи, трамваи, автобуси и метро. В тях се поставят т. нар. „валидатори” за картите и билетите, камери и устройство за продажба на билети от шофьорите. Идеята е системата за таксуване да бъде по-гъвкава. „Купуваме си един билет, който важи 90 минути, а също и на разстояние. В някои градове има различни зони, в които самото таксуване зависи от различните зони”, обясни директорът на Центъра за градска мобилност /ЦГМ/ Христиан Петров. Старият хартиен билет отива в историята, ще бъде заменен от нови електронни устройства. Тикет системата ще работи във всички видове градски транспорт - тролей, трамвай, автобуси и метро. Няма да се налага да носим различни пластики. Остава обаче възможността да купуваме билет от шофьора. Ще можем да зареждаме билети и на мобилния си телефон. Разработва се и услуга, чрез която да плащаме директно през дебитната или кредитната си карта, като тогава умните машини ще изчисляват вместо нас как да спестим от пътуване. „Ако сте имали 3 пътувания в градския транспорт по 1,6 лв. и сте ползвали вашата дебитна карта, в края на деня няма да ви се вземат 4,80 лв., а ще ви се вземат 4 лв., защото еднодневна карта струва 4 лв.”, уточни директорът на ЦГМ. Новата система трябва да заработи до края на следващата година. Вероятно промяната на тарифите ще стане едва в края на 2021 г. или в началото на 2022 г. Причината е, че за първата около година от работата на системата тя ще се ползва за събиране на данни.", "date": "2019.07.28", "title": "Започнаха тестовете на новата тикет система в София"}
{"url": "https://www.24chasa.bg/novini/article/7580498", "text": "Мъж и жена загинаха при катастрофа между тир и лек автомобил. И двете коли са с турски регистрационни номера. Сигнал за инцидента, станал край Драгоман, е подаден към 15.04 часа. Към мястото веднага са насочени полицейски екипи. Започва оглед на местопроизшествието. Пътят Драгоман-Калотина е временно затворен за движение на моторни превозни средства и в двете посоки. Водачите изчакват на място, съобщават от Агенция \"Пътна инфраструктура\". Образувана е километрична опашка от автомобили. Седем жертви на войната на пътя само за денонощие. Освен инцидентът на пътя София - Калотина, при катастрофа на пътя Варна - Бургас загина тричленно румънско семейство.", "date": "2019.07.28", "title": "Станаха две жертвите при жестоката катастрофа на пътя Драгоман - Калотина"}
{"url": "https://www.24chasa.bg/novini/article/7580156", "text": "Лошото време в района на словенския град Копер взе една жертва - 71-годишен мъж загина от удар на мълния, предаде Танюг. Според местната полиция мълнията е оставила следи по тялото на мъжа и по дървото, до което е стоял. Опитите човекът да бъде съживен са били напразни, съобщи БТА. Целият полуостров Истрия, който се намира в Хърватия и Словения, е обхванат от два дни от гръмотевични бури и поройни дъждове.", "date": "2019.07.28", "title": "Мълния уби мъж в Словения"}
{"url": "https://www.24chasa.bg/novini/article/7579978", "text": "Хиляди румънци протестираха снощи срещу правителството, огорчени от бавната реакция на полицията в случай на отвлечено 15-годишно момиче, което се предполага, че е убито, предаде Ройтерс. Петнайсетгодишно момиче е изчезнало в сряда, след като се качило на минаващ автомобил от своето село за град Каракал. В четвъртък то се обадило три пъти на телефона за спешна помощ, като казало, че е отвлечено от някакъв мъж. Службата за спешна помощ не успяла веднага да установи откъде идва обаждането и полицията отишла в дома на мъжа едва в петък сутринта, около 19 часа след обаждането на момичето. Заподозреният за нейното убийство 66-годишен мъж е задържан, а при обиск в дома му са открити човешки останки, предаде БТА. Полицията подозира, че те принадлежат на изчезналото момиче и на друго 18-годишно момиче от близко село, изчезнало през април, но още няма официално потвърждение от съдебните медици. Според медиите 2000 демонстранти са преминали през центъра на Букурещ в знак на протест срещу начина, по който са действали властите в този случай. Демонстрантите носеха плакати \"Корупцията убива\", \"Тяхната кръв е по вашите ръце\" и \"Убиват румънци\". По-късно те сложиха цветя и свещи пред министерството на вътрешните работи. Организаторите на демонстрацията съобщиха, че протестират \"против безразличието на властите, тяхната некомпетентност и липсата на съпричастност\". По-малки протести бяха организирани в други градове на Румъния.", "date": "2019.07.28", "title": "Хиляди румънци протестираха заради отвличането на 15-годишно момиче"}
{"url": "https://www.24chasa.bg/novini/article/7579997", "text": "\"За последно виждам детето през август 2013 година, като срещите ни са много трудни. В един момент загубих всякаква връзка с тях и се наложи да го обявя за общодържавно и по-късно и за международно издирване\", каза пред медията бащата на детето - Николай. Историята започва няколко месеца по-рано, с раздлялата между него и майката на сина му. 6 години по-късно, историята на мъжа, който опитва да върне сина си, все още не е приключила. \"6 месеца по-късно получих информация, че детето е локализирано и открито в Холандия. На първа инстанция съдът в Хага определи то да бъде върнато в България. На втора инстанция, за голямо мое учудване, съдът отказа да върне детето\", поясни бащата. През 2014 година в България тече дело за родителските права и съдът решава, че ще ги получи Николай. Той разполага с родителски капацитет и финансови възможности, каквито, отново според съда, при майката не са открити. Налице били и данни за отвличане в чужбина, но въпреки това, детето не се завръща. \"Въпреки че направих екзекватура, т.е., признаване на това решение в Холандия, тяхната Закрила на детето си позволи да обжалва, но екзекватурата беше анулирана. Съдът определи за личността и имуществото на детето, да отговаря тяхната Закрила на детето\", заяви Николай. Според адвокат Бекирска в държави от Северозападна Европа като Англия, Холандия, Германия или Норвегия, това е ежедневие. \"Те виждат едно дете - интелектуално добре развито и по някакъв начин, колкото и зловещо да звучи, си го харесват. Целта е това дете да бъде отнето от биологичните родители и евентуално да бъде дадено за осиновяване\", добави Николай. В писмо от холандската служба за Защита на децата отказват да коментират случая с мотив, че нямат практика да правят подобна информация публично достояние. Препоръките си дават само в съда, в закрити заседания, за да предпазят децата. Колегите им от българската агенция за закрила на детето също са изискали мотивите за взетото решение, както и информация дали междувременно за момчето се създават условия за запазване на българската му идентичност. До този момент обаче, отговор не са получили.", "date": "2019.07.28", "title": "Как чужд съд отне сина на български баща?"}
{"url": "https://www.24chasa.bg/novini/article/7580001", "text": "Британската опозиционна Лейбъристка партия ще направи всичко по силите си да предотврати излизане от Европейския съюз без сделка, заяви партийният водач Джереми Корбин, цитиран от Ройтерс. Борис Джонсън встъпи в длъжност в сряда с обещанието да осигури Брекзит до 31 октомври, без \"ако\" или \"обаче\", както той каза, и правителството започна усилена подготовка за напускане на ЕС без споразумение със съюза, допълни БТА. \"Ще направим всичко, за да предотвратим излизане без сделка и всичко, за да попречим на това правителство\", заяви Корбин пред телевизия \"Скай нюз\". На въпрос за изгледите за свикване на вот на недоверие срещу правителството, Корбин отвърна, че ще проучи ситуацията, когато парламентът възобнови работа през септември след лятната си ваканция..", "date": "2019.07.28", "title": "Британските лейбъристи ще направят всичко възможно да предотвратят Брекзит без сделка според лидера им"}
{"url": "https://www.24chasa.bg/novini/article/7579840", "text": "Президентът на Венецуела Николас Мадуро предупреди вчера, че е готов да арестува поддръжниците на връщането на страната в междуамерикански договор за военно сътрудничество, одобрено от Национално събрание, предаде Франс прес. \"Кранът е готов\", заяви президентът социалист, намеквайки за ареста през май на заместник-председателя на Националното събрание Едгар Самбрано, чиято кола беше откарана камион с кран за репатриране в централата на разузнавателната служба СЕБИН. \"Ето го крана на Гонсалес Лопес (директора на СЕБИН), кранът е готов. Кранът излиза да търси престъпници, които искат Венецуела да бъде завзета. Справедливост! Справедливост!\", извика Мадуро на церемония по произвеждане в чин на военни в Каракас. Държавният глава прочете решението на Върховния съд, който в петък анулира одобрено от депутатите законодателно споразумение, предвиждащо връщане на Венецуела в Междуамериканския договор за взаимопомощ (TIAR). ", "date": "2019.07.28", "title": "Мадуро плаши с арест депутати, искащи връщането на Венецуела в междуамерикански договор за военно сътрудничество"}
{"url": "https://www.24chasa.bg/novini/article/7579856", "text": "Анонимен дарител предоставя 400 000 лева за превръщането на къщата на Райна Княгиня в София в музей, съобщи   Последните години от живота си - Освобождението, тя прекарва там, за да последва съпруга си в София, който става депутат. \"Първият етаж и приземният етаж са построени от Райна Княгина, а след това къщата е надстроена от нейния трети син Владимир и неговите наследници\", каза родственикът на Райна Княгиня - Здравчо Здравчев. Днес е в широкия център на София, но тогава къщата била в покрайнините на града, разказват родствениците. Районът бил известен като \"поборническия квартал\", т.е. населяван от хора, свързани с революционните борби. Между жилищни блокове, годините били на път да унищожат това историческо бижу. \"Тя е построена с дарения в натура остовно от поборници, които са били близки до Райна Княгиня и всеки с каквото е могъл, е помогнал. Тя е била в доста притеснено финансово положение, мъжът й е починал рано, оставил я е вдовица с много деца, така че къщата е скромна\", каза още зам.-кметът на Столична община - Тодор Чобанов.", "date": "2019.07.28", "title": "Дарител даде 400 000 лв. за превръщането на къщата на Райна Княгиня в музей"}
{"url": "https://www.24chasa.bg/novini/article/7579826", "text": "Рекордните над 25 млн. лева дневно харчи държавата за обществени поръчки от началото на годината до 27 юли. Това показват данните на Агенцията по обществените поръчки, цитирани от  . Междувременно се запазва и тенденцията половината от всички жалби срещу процедури на държавната и местната власт да бъдат основателни. Друга една четвърт от поръчките се оказват незаконни в последствие. През 2019 г. държавната и местната власт са сключили над 11 300 договора на обща стойност 5,12 млрд. лева. На ден това означава, че държавата вече харчи с рекордните за последните пет години 25 300 000 лева. От началото на годината до 27 юли са обявени общо 6601 поръчки като 1/6 от тях се финансира с евросредства. Най-много пари тази година държавата отделя за строителство, следват доставките и услугите. Възложителите с най-много поръчки са общините. \"За никого не е тайна, че общините са основните бенефициенти по европейските програми, с тях те успяват да осигурят една част от своите средства за инфраструктура, екология, социални и културни дейности\", коментира Десислава Стойкова, юрисконсулт в Националното сдружение на общините. Проблем, с който все по-често се сблъска местната власт остава обжалването. \"За съжаление, публична тайна е, че има фирми, които практикуват като бизнес, като спорт, обжалването на обществените поръчки. Една жалба срещу обществена поръчка може да забави процеса в рамките на една година, минимум\", каза Стойкова. Решение на този проблем така и не е открито към момента. Обжалванията не могат да отпаднат, защото в почти половината от случаите се оказват основателни. От началото на годината обжалваните обществени поръчки в Комисията за защита на конкуренцията са 624. От тях решение има в 452 случая. Близо 40% от процедурите са върнати за преразглеждане от възложителите, останалите жалби са се оказали неоснователни. И докато антимонополната комисия проверява обществените поръчки предварително и при сключване на договори. Последващ контрол извърша Агенцията за държавната финансова инспекция. За първите две тримесечия на годината се е оказало, че поръчки на обща стойност 25 700 000 лева са незаконни. Това са 1/4 от сключените и изпълнени вече договори. В част от случаите проверките се извършват много след приключване на процедурите и не може да бъдат наложени наказания.", "date": "2019.07.28", "title": "Държавата е похарчила над 25 млн. лв. на ден за обществени поръчки тази година"}
{"url": "https://www.24chasa.bg/novini/article/7579764", "text": "Доходите на домакинствата и растежът на потреблението в Китай остават стабилни въпреки някои вътрешни и задгранични насрещни ветрове, сочат данни от скорошно проучване на инвестиционната банка UBS, предаде  . Около 78% от 3000-те допитани посочват, че заплатите им са се увеличили, което е с 3% повече в сравнение с предишното проучване. В същото време повече собственици на имоти отбелязват увеличаване стойността на тяхната собственост през последните две години, докато 70% от анкетираните съобщават за по-добро финансово състояния, а 55% се чувстват много добре защитени финансово. Някои семейства с ниски доходи посочват, че намаляването на данъците е облекчило тежестта върху домакинствата, а около 33% са увеличили потреблението си на нетна база през последните 12 месеца, което е с 21% повече в сравнение с предишното проучване. Изглежда отрицателното влияние на търговските търкания между Китай и САЩ е незначително върху потребителските разходи, доверие и финансиране. Доверието на анкетираните към бъдещите им доходи, финансово състояние и защита през следващите 12 месеца остава стабилно, което според банката ще подкрепи потреблението, макар и с по-бавни темпове. Китайските потребители са по-склонни да харчат за неща, които ще подобрят качеството им на живота, например спорта, образованието, екскурзиите и грижите за здравето, и да отложат разходите за не толкова спешните като закупуването на автомобил, се казва още в доклада.", "date": "2019.07.28", "title": "Ръстът на потреблението в Китай остава стабилен въпреки предизвикателствата"}
{"url": "https://www.24chasa.bg/novini/article/7579878", "text": "Черноморието ни е абсолютно прекрасно - това е така, откакто се помня. Ако идваш с мисълта, че се намира на много красиво място и не ти пречат блокове и коли, е чудесно. Тъй като всичко полудя по гръцкото Беломорие, аз съм го видял много. Тогава българите не ги допускаха до там. Така коментира състоянието на родния морски туризъм този сезон пред   големият български актьор Стефан Данаилов. \"Първото море беше с мама и татко във военната станция на \"Свети Константин\". Все едно съм роден в морето. Много обичам море. Баща ми е планинар, но аз обичам морето\", уточни Ламбо. Той направи сравнение с това, което е бил по онова време, и това, което е сега у нас и в Гърция. \"Много е голяма разликата, защото тогава нямаше там много българи. Но аз се наситих, 2-3-4 години. Дори спрях да ходя. Викахме Гърция е много готина, направих ред глупости. Продадох си едно место тука, но ми писна, защото не можеш всеки ден да ядеш, риби совлаки, скучно ми беше. Нека ходят българите, нека да видят какво е, но нашето е чудесно. Скъпо, скъпо, но пък е друго\", каза той. Според актьора много сме жестоки по отношение на това, което го имаме. \"Какво ти става като кажеш това не е така, онова не е така. Какво да направим? Като има бетон до морето дай да го оплюем и да отидем в Гърция. Аз съм за пазене, но в началната вълна на великата демокрация стана страшното. Защо тогава не скачахме\", попита Ламбо. Стефан Данаилов в момента е на турне по родното Черноморие. Решил се на него точно преди една година. В заведение се срещнал с Аня Пенчева, с която не се е срещал години наред. На следващия ден се видели и актрисата му предложила една пиеса с роля за него. Данаилов повикал своята племенница да му прочете пиесата, защото той вече недовиждал. Историята му харесала. И тогава си казал \"защо не\". За актьора имаше и изненада. В ефира се пови великата българска актриса Татяна Лолова, при това с дрехи за карате. Лолова призна на Ламбо: Обичам те! Тя припомни и любопитна случка със Стефан Данаилов. Сърцето на актьора излязло от ритъм. Тогава колегата му Васко Михайлов веднага го завел в болница, а по-късно вечерта Данаилов успял да върти две девойки на веднъж в нощно заведение. Данаилов коментира и събирането на БСП на Бузлуджа и отправи критики към вицепремиера Валери Симеонов. \"Виж какъв подлец е този Валери Симеонов. Всички тука сега гледаме неговата \"Скат\" и неговата телевизия не предават нашата партийна телевизия. Така, понеже не мога да отида горе, защото ме боли, не гледах събитието, само репортажи. Но много добре мина. Корнелия интелигентно говори, не се помпа\", каза Данаилов. Коментирайки решението си да убеди Нинова да не подава оставка след евроизборите, Ламбо каза: \" Всеки човек има своите скрупули. Някой я заблуди, че прави нещо по начина, по което тя не може да го реализира. Имахме личен разговор. Непрекъснато говоря с това момиче. Казах ѝ, че това е най-голямата глупост, жалко за нейния труд. Знам колко мъки и притеснения ѝ е коствало това. Разбирам моралните ѝ скрупули, но ще плюят, ще плюят, но ще мине\". Коментирайки възможността Мая Манолова да стане кандидат кмет на София, Ламбо каза: Харесвам я. Тя се е утепала за кмет на София. Тя е юрист и знае проблемите на хората. Дано да бъде нашият кандидат\".", "date": "2019.07.28", "title": "Татяна Лолова пред Ламбо: Обичам те!"}
{"url": "https://www.24chasa.bg/novini/article/7579880", "text": "Руският риболовен траулер \"Сянхайлин-8\" с екипаж от 15 руснаци и двама южнокорейци, задържан на 17 юли от севернокорейски граничари, а вчера - освободен, е пристигнал в южнокорейското пристанище Сокчо, предадоха световните агенции, цитирайки местните власти. Корабът бил задържан, когато се насочвал от пристанище Сокчо към Японско море за лов на раци. Според севернокорейското външно министерство съдът бил спрян за \"нарушаване правилата за навлизане и престой на територията на КНДР\", съобщи БТА. Компанията собственик на кораба била уведомена, че причина задържането било навлизането на съда в зона от 50 мили, за съществуването на която руската страна не е знаела. До вчера корабът се намираше в севернокорейския пристанищен град Вонсан.", "date": "2019.07.28", "title": "Задържаният руски риболовен кораб вчера е освободен и пристигна в Южна Корея"}
{"url": "https://www.24chasa.bg/novini/article/7579882", "text": "Анализаторът и политолог Алекс Алексиев е починал. Тъжната новина съобщи във фейсбук профила си Илиян Василев, който изказва съболезнознавия на семейството му. Алексиев, син на бележития български писател и карикатурист Райко Алексиев и внук на Никола Алексиев, дългогодишен активист на ВМРО от Солун, е починал тази нощ. Ето съобщението на Илиян Василев за Алекс Алексиев във фейсбук: \"С тежко сърце и болка споделям че Алекс ни напусна тази нощ. Искрени съболезнования на Лори, на децата и на роднините. Много тежка лична загуба - истински приятел, партньор и ментор. Живя изключителен живот и въпреки че бе прокуден от тоталитарния режим, остави сърцето си и душата тук, в Родината. Много се гордееше с изложбата на баща си - Райко Алексиев - като изпълнен синовен дълг за момче, което никога не е имало баща. Не зная дали хората разбраха какъв изключителен човек беше Алекс - и като интелект, като морал, като възрожденски дух и като изключителен професионалист. Аз имах тази огромна привилегия, за което съм благодарен на съдбата. Почивай в мир, Алекс! България загуби един от най-големите си синове\".", "date": "2019.07.28", "title": "Почина политологът Алекс Алексиев"}
{"url": "https://www.24chasa.bg/novini/article/7579895", "text": "Млад мъж беше наръган с нож след скандал между роми, възникнал зад жилищен блок в Роман в събота вечерта, съобщиха от полицията във Враца, цитирана от  . Сигнал за инцидента е подал бащата на потърпевшия – М.М, който се обадил към 20 часа в събота. Униформените са установили, че синът му Г.М. е с прободна рана в гърба, която е получена след разправия с Г.Т. И двамата участващи в скандала мъже са на по 31 години от града край Искъра. Раненият е откаран с линейка във филиала на спешния център в Роман, откъдето е транспортиран във Враца. Прегледан и обслужен е, след което е пожелал да си тръгне от здравното заведение, въпреки нараняването, което е получил – в лявата част на гърба. Състоянието на наръгания се е влошило, стана ясно по-късно и близките му търсят линейка, която да го закара в болница, заяви пред \"Конкурент\" Мариян, брат на пострадалия Георги Т.  По данни на близките на пострадалия, нападателят размахал ножа, когато жената на наръгания се опитала да изгони двете си деца от конфликтния район. Наръганият мъж се оказал между нападателя и жена си, като отнесъл удар в гърба, обясни братът на ранения мъж. Сигнал за инцидента подал бащата на потърпевшия – Митко М., който също като нападателя е задържан за 24 часа. Мъжът, който е размахал ножа – Г.Т., е задържан с мярка до 24 часа в ареста. Белезниците щракнали и около ръцете на бащата на потърпевшия – М.М. Уведомен е дежурния прокурор в Мездра. По случая в районното управление в Роман е образувано бързо производство, допълват от полицията.", "date": "2019.07.28", "title": "При скандал наръгаха с нож млад мъж в Роман"}
{"url": "https://www.24chasa.bg/novini/article/7579328", "text": "“Имам страхотна стара кожена карта с нишани, знам къде е златото, но нямам пари, за да направя изкопаването.” С такова предложение производители на фалшиви монети отиват при човек с пари и му предлагат “общ бизнес”. Показват картата с легенди, нишани на дупки, камъни, стъпки и др. Осигуряват се машини и започва търсенето. Наистина отдолу се намира гърне със злато. Бързо се прави оценка и “беднякът” взема половината пари, а оставя цялата “колекция” на заможния човек. После се оказва, че монетите са фалшиви. Такива сценарии доскоро са отигравани у нас. Другият хит допреди години е бил със Пак се намира заможен човек с пари, който финансира изкопаването по указанията, и се намира съкровище, което после се оказва фалшиво. “Производството на фалшификати на културно-исторически ценности се развива изключително интензивно. В България обаче вече няма будали хора с много пари, които да бъдат излъгани, затова всичко, което се произвежда, се изнася навън”, разказа пред “24 часа” проф. Иля Прокопов, археолог и един от най-добрите нумизмати, който проучва древните монети и тяхната циркулация. Българите са сред най-добрите фалшификатори в света. Имат солидна подкрепа и закрила и работят по поръчка. Сред тях има такива, които могат да произведат всичко със съвременната техника, и то само по снимка. Изкусни майстори са на монети и антична пластика - каменна или бронзова, които се търсят в богатите държави. Нашите археолози и историци още не са срещали суперобразци на предмети от Българското средновековие, защото те просто не се търсят масово на международния пазар, чийто “господар” бил Рим. “Българинът е изключително талантлив, находчив и интелигентен. За съжаление, използва тези си качества не за нещо градивно. Намира ниша на световния пазар, долавя тенденциите и веднага се възползва. Огромна част от трафика и сделките с фалшификати освен елемент на измама, където винаги някой плаща, има и огромна опасност от промяна на историята, фалшифициране на историческата истина”, допълва проф. Прокопов. В последните години все по-малко се срещат нискокачествените фалшификати. Вече обемите намаляват, но пък качеството е изключително високо. Изнасяме не само предмети, но и дори калъпи, матрици за сечене на монети. Любими пазари на нашите производители са САЩ, арабските страни, по-малко в Западна Европа, защото там става все по-трудно да измамиш богат човек. Наши фалшификати са засичани в Япония и Южна Корея.     Проф. Прокопов, който води рубрика в специализиран американски сайт, твърди, че там са се оплакали колекционери от Южна Корея, които са купили античен предмет, оказал се българско менте. Имало дори и случай с чужд фонд, който приел като гаранция антична колекция, оказала се също наше съвременно производство. “Преди време се срещнах с един колекционер от Сицилия, който ми каза, че голяма част от монетите, които са там, никога не са съществували. Мафията е започнала още в края на XIX век да прави изключително красиви ментета на монети и съдове, които са били подарявани на богати, влиятелни хора, с високо обществено положение. Мусолини пресича този бизнес, но и до днес най-красивите и уникални съдове от VI-IV в. пр. Хр. са фалшиви екземпляри”, допълва археологът. Категоричен е, че “смехотворни” фалшификати вече почти няма. Рядко се използва за изработка на менте злато проба 9999, защото е ясно, че в древността, ползваното злато от природата има естествени примеси, дава пример специалистът. Казва, че като истински балканец за него най-красивите монети са тези с портретите на Филип V и Персей - гравирани от голям майстор, който си е написал името. Такива сребърни тетрадрахми излизат от района на Югозападна България, но са рядко срещани.   Други монети, които предизвикват възхищение, са с изображението на Аполон на тетрадрахми от остров Тасос - младежка фигура с венец от бръшлян. Мода сред нумизматите са монетите от Сиракуза в Сицилия, за които също се твърди, че са сред най-красивите в света. Не са много наистина добрите специалисти у нас, които “Заради това и решихме миналата година в Югозападния университет да открием единствената у нас и на Балканите магистърската програма за нумизматика, експертиза и оценка на културно-исторически ценности. Има голяма нужда от висококвалифицирани специалисти с познания за културно-историческото наследство, специфични умения в областта на нумизматиката, експертизата и оценката на културно-исторически ценности, разпознаване на фалшификати. Има нужда от експерти и оценители в музеи, архиви, библиотеки, банкови институции, митнически служби, МВР. Знаете, че по делата срещу иманяри заключенията на вещите лица са най-важните, на които стъпва съдът”, коментира проф. Прокопов, който води и лекции в университета.", "date": "2019.07.28", "title": "Българи сред най-добрите фалшификатори на антики"}
{"url": "https://www.24chasa.bg/novini/article/7579899", "text": "Румънско семейство с малко бебе загина при челен сблъсък с товарен камион в района на село Горица. Инцидентът станал около 10:15 часа днес на пътя Варна - Бургас, в района на с. Горица. Автомобил \"Опел\" с румънска регистрация и т.а.\"МАН\" са се блъснали челно. На място са загинали жена и дете от лекия автомобил, водачът му е в тежко състояние. На място текат действия по изясняване на причините и обстоятелствата, довели до инцидента. Временно се налага отклоняване на движението в двете посоки през с. Рудник (Мелницата) - с. Попович - гр. Обзор и обратно. Около 12:30 е починаъл мъжът на семейството, съобщиха от пресцентъра на ОДП - Варна.", "date": "2019.07.28", "title": "Румънско семейство загина край Варна (Обновена)"}
{"url": "https://www.24chasa.bg/novini/article/7579902", "text": "Почина уважаваният лекар и бивш шеф на Бърза помощ във Враца д-р Георги Бончев, пише  . Бащата на адвокат Росен Бончев е издъхнал тази сутрин, месец след  През изминалия месец д-р Бончев се бори за живота си, като оцеля след 5 тежки операции, извършени от медиците в столичната болница \"Софиямед\". 84-годишният мъж издъхнал тази сутрин от получените травми, които се оказаха несъвместими с живота. Тялото на лекаря ще бъде докарано утре във Враца и едва тогава ще бъде насрочена дата за неговото погребение. Със сигурност за пътния инцидент ще бъде образувано наказателно дело срещу моториста, блъснал фатално д-р Бончев.", "date": "2019.07.28", "title": "Почина д-р Георги Бончев, когото моторист прегази на пешеходна пътека във Враца"}
{"url": "https://www.24chasa.bg/novini/article/7579906", "text": "Благотворителен концерт „Да направим добро!“ обедини таланти от цялата страна в усилията за набиране на средства за лечение на старши пожарникар Тихомир Кръстев, дългогодишен служител СДБПЗН – МВР, съобщиха от МВР. На сцената на летния театър „Кайлъка“ в Плевен излязоха млади таланти от Плевен, Хасково, Перник, а на благотворителна изложба – базар бяха представени детски рисунки. Събраните средства от инициативата, проведена под патронажа на началника на политическия кабинет на министъра на вътрешните работи Михаил Златанов, ще бъдат преведени на Тихомир Кръстев по банков път. Тихомир Димитров Кръстев започва работа в системата на МВР през 1981 година. През годините той става командир на екип и командир на отделение, награждаван е многократно за постигнати професионални резултати. Преди година, след заболяване от амиотрофична склероза, старши пожарникар Тихомир Кръстев започва да губи сили. Лечението е скъпо и семейството не може да се справи само в тази битка. Всички, които желаят да подадат ръка на нашия колега, могат да го направят чрез паричен превод по откритата банкова сметка: Банка ДСК IBAN: BG 39 STSA 9300 0021 0804 95 Тихомир Димитров Кръстев", "date": "2019.07.28", "title": "Старши пожарникар от Плевен се нуждае от средства за лечение"}
{"url": "https://www.24chasa.bg/novini/article/7579916", "text": "17-годишен софиянец падна от около двайсет метра височина в асансьорна шахта и загина на място, съобщи Цветелина Рандева, говорител на Областната дирекция на МВР - Бургас. Инцидентът е станал в изоставен строеж на ул. \"Съединение\" в Приморско, след х-л \"Престиж\" в близост до ММЦ – Приморско. Съобщението за инцидента е получено днес около 01.05 ч. в Районно управление - Приморско. Констатирано е, че причина за инцидента е панорамна снимка, която загиналия младеж и негов 17-годишен приятел решили да направят от изоставената сграда. След инцидента младият очевидец алармирал полицейските служители, които отцепили местопроизшествието и извършили първоначален оглед. Тялото на младежа е откарано за аутопсия в отделение \"Съдебна медицина\" при УМБАЛ – Бургас. 17-годишният свидетел на трагедията е обяснил, че заедно със свои приятели наели квартира в Приморско за лятната ваканция. Решили импулсивно да направят панорамни снимки, като не преценили риска и въпреки обезопасяването на недовършения стореж, проникнали в сградата и се изкачили до последния й етаж. По случая е образувано досъдбено поризводство. Работата продължава от служители на Районно управление – Приморско.", "date": "2019.07.28", "title": "Момче падна фатално в асансьорна шахта, докато си прави селфи на строеж"}
{"url": "https://www.24chasa.bg/novini/article/7578167", "text": "- Още като ученик със страст, пробудена от романтичната мечта за друг свят, Георги се включва в нелегалната младежка организация, известна като РМС. Но много скоро в резултат на предателство през февруари 1944 г. той е арестуван и получава 15-годишна присъда като малолетен. Не излежава тази присъда, защото в резултат на настъпилите събития на 8 септември 1944 г. вратите на Сливенския затвор са разбити и всички политически затворници са освободени. Сред ликуващите вижда майка си и това за него било особено вълнуващо... Веднъж полицаят счупил стол, удряйки го в изблик на ярост, че не получава нужното му признание за “вините”, които му вменяват. - Разпитът се въртял все около пишещата машинка, на която в ония времена са писали нелегалните позиви. Тежък беше споменът му за едно особено “изобретение” за мъчение. Наричали го “египетско молене”. То е стоене с лице към стената, със завързани ръце на гърба, а тялото се допирало само на две опорни точки: челото и краката, отстоящи на около половин метър от стената. Стоиш, докато тялото се подуе, стоиш до припадък. От това “египетско молене” моят съпруг имаше белег на челото, наричаше го “нишан”. Много пъти съм се заглеждала в този белег и ми е ставало жал... - Да, претвори го в поезия и го беше “заключил” в цял цикъл от стихотворения. Те бяха в основата на неговата дипломна работа в Литературния институт “Максим Горки” в Москва още през 1950 г. А членове на Френската академия оценили като chef d'oeuvre (шедьовър) четиристишието му: И тази дума “шедьовър” някои от тях са написали върху книгата Les oiseaux volent contre les vents с преведените на френски език от Атанас Ванчев дьо Траси стихове на Георги Джагаров. Това е истински звезден миг за Поета през далечната 1982 г. - Цели 6 години той се впряга в ярема на писателските работи за решаване на въпроси от творчески и битов характер. Правеше го всеотдайно, с убеждението, че изпълнява родолюбива мисия. И така до 1972 г., когато - пак с решение на “високото място”, той е освободен от поста. А аз в този момент ще бъда облечената с доверието му негова слушателка, на която той с огорчение ще каже: “Правят ме чиновник” - за избирането му като един от зам.-председателите в Държавния съвет. “И чирак им бях” - за писателите, на които е служил всеотдайно, но те все били недоволни. - Вероятно от онова неназовано с име “нещо”, което - на този или на онзи - им е пречело да бъдат “по” и “най” и те не са имали възможността да се осъществят докрай. Такава впрочем е човешката природа: винаги е ненаситна и като гладен звяр тя винаги ще казва: “Това ми е малко, искам повече!” - И двамата обичаха България. Бяха родолюбци и двамата - страдалци за съдбата на отечеството ни. Живков - такъв-онакъв, но той с прагматичния си усет бе разбрал, че Георги Джагаров е поет бунтар. Но го беше взел под крилото си Хем да го укроти, хем да чуе от него някои горчиви истини, които блюдолизците около него не са смеели да му кажат! “Всички се съгласяваха с него  - свидетелства полковник Ани Младенова, личната медицинска сестра на Живков. - Само Георги Джагаров му казваше: “Не сте прав, другарю Живков”. Тези разговори са ставали по време на т.нар. ловна дружинка. - Не Живков еднолично е взел решението за забраната на филма. Историята, свързана с репресията, упражнена върху пиесата и филма, е дълга, но ако трябва да се вдигне завесата към този спектакъл, определено трябва да се каже, че той е режисиран отдалече, от една “дълга ръка”. Живков само е спуснал завесата по нечие нареждане. Знае се чие!  Самият той дава отговор в своята архивна книга: “Пием по цели нощи с Любчо Шарланджиев... давим мъката си, лекуваме рани...”. Но при Георги и пиенето имаше своята мотивация. В драмата си “Тази малка земя” чрез главния герой проф. Радев той изрича думи откровения, които звучат като присъда: РАДЕВ:  Наистина, защо човек пие... Защото му доставя удоволствие? Нее!  Човек пие, защото тук, в тази черупка, става нещо. Ферментация някаква - нещо ври и кипи... Или ще пуснеш парата, или ще се взривиш. Друг изход няма. Може би има, но той не е за мене. Аз съм земен човек, от плът и кръв - и една шепа сиво вещество в запас... Изкушавам се да цитирам и думите на Поета по повод “запивките” на видните български писатели Емилиян Станев и Димитър Талев със съпругите си в компанията и на литературния критик проф. Георги Цанев и неговата съпруга - поетесата Бленика. Това са думи, казани години след тяхната смърт: “Бяха истински мъже и българи, мразеха фалшивото поведение, живяха като големи човеци, с цялата си лудост и страсти”. - Да. Минка, майката на прокурора, има за прототип майката на Георги. Това е моята свекърва, която почтително наричах мама Руска. За нея Георги ми е разказвал случая, който е в сферата на легендите и се родее с героинята от Вазовия разказ “Една българка”. Било е студена зимна привечер, когато майка му сама, само с един запален фенер в ръката, тръгва от село Бяла, прекосява 25-те километра през Балкана, сподиряна от вой на вълци и тайнствата на нощта, но и закриляна сякаш от звездното небе, за да се изправи сутринта пред вратата на полицейския участък в Сливен, където е затворен нейният син. Тя търси отговор! Тя протестира само със силата на майчиното сърце! Диалогът между нея и полицая е особено силен момент в драмата и той прозвучава и на английски език от сцената на авангарден театър в Лондон, когато през есента на 1967 г. се състоя премиерата на “Прокурорът”. - Направи го не по своя воля. Живков в личен разговор с него му обещал, че той само щял да му дава идеите си, а иначе пак можел да си пише. “Правят ме чиновник”, с потъмнели очи Георги ми сподели тази горчива за него новина. Бяха срязали пъпната връв, която го свързваше с писателите, с чието всекидневно присъствие той бе свикнал. А това влизане “в голямата власт”, както се изразявате вие, на него не му бе нужно. Той не гонеше някаква кариера, по-голяма от тази, която притежаваше, а тя бе кариерата на свободния творец. Той не е мечтал да бъде политик - от ония, уж професионалните, които бяха потърсили в политическата кариера единственото за тях убежище, след като не бяха постигнали израстване в собствената си професия. - Като казах, че Георги Джагаров е имал завидната кариера на “свободен творец”, аз не съм изцяло права. Няма такъв творец, който да е вън от обществото и да си пее и чурулика сам като птичка божия. Няма! Затова по-скоро го определям с един оксиморон - наричам го “свободен пленник”. Живеещият свободен само по дух творец все пак е “пленник” на едно общество, устроено със съответните закони, дадености и задължения, с които всеки, живеещ в това общество, трябва да се съобразява. И Георги го показа на дело: цели 18 години той бе в ешелона на “висшата власт”, изпълняваше задължения и поръчения, но и през това време той е дочувал как птицата у него е потрепвала с крилца - в очакване да полети! Но тя бе затворена в клетка и много скоро - още през 1974 г., под диктовката на тази птица, Георги записва (и датира) един текст, който днес ми звучи като епитафия и ме натъжава. - “В гърдите ми живее някаква птица, тя пее весели и тъжни песни, понякога аз ги записвам и в това намирам смисъл да живея. Когато умра, тази птица ще изхвърчи от мене и ще продължи да пее горе, в синевата на небето, накъдето и аз се стремях, но приживе не можах да стигна. 30.IX.1974 г.” Следва подпис. - С Людмила Живкова не е работил. Георги не бе в нейното делово обкръжение. Но тя ни е канила няколко пъти на нейните вечери - събираше интелектуален елит в своя дом на бул. “Толбухин” и във вилата в Бояна. Липсата на тази “заедност” в работата на двамата обаче не бе пречка да изпитват уважение един към друг, което се е изразявало в различни техни изказвания и поддръжки. Но аз бях свидетел само на един момент, който ми бе достатъчен да разбера когато чух нейните думи: “Джагаров, само стихотворението “България” ти стига, за да останеш в българската литература”. Каза тези думи в антракта на някаква премиера в Народния театър. - Истината е с много лица... Зависи кой, кога и какво ще разкаже. Но аз, г-н Ковачев, не съм в числото на тези “летописци”. По една-единствена причина - просто не съм била там! Аз бях от другата страна на “барикадата” - в нашия дом, където Поетът се връщаше като в чистилище. Но сега, след години, мога да кажа само едно - Георги бе най-свободният “семеен” поет сред всичките свои колеги, чиито жени ги следяха и им вдигаха скандали. Не, това аз не съм си позволявала, разбирала съм го. Дали ми е тежало? Нямам спомен за такова усещане, вероятно в някои моменти - да. Но аз съм очаквала той сам да разбере и... да седне пред белия лист в минутите на мълчание. Нещото, което правеше най-добре. И още нещо: нямам нито желанието, нито правото да оборвам каквито и да били писаници за тези бохемски, както ги наричате и вие, вечери, когато съпругът ми е бил в обкръжението на “пеперуди и комари”, (цитирам чужд израз), ако те го въздигат или заклеймяват, подвластни единствено на своята фантазия, на която и съвестта им е била подчинена. Може би ще се получат прелюбопитни четива? - Не, никога не съм присъствала на веселбите в “Тихия кът”. А вкъщи го посрещах с всеопрощаваща и леко иронична усмивка. Бе ми дори жал. Той ме поглеждаше в очите с молба за разбиране. И този път! Била съм умна, казвам си аз днес, та не съм му вдигала скандали, не съм го разпитвала. Сякаш моят ангел хранител ме е съветвал да не развалям магията, която все още бе жива, макар и вече приземена. - Ех, г-н Ковачев! И вие ли? Имал САМО 6 или 7 стихосбирки?! Как да ви отговоря за това “само”, след като в нашата, в българската литература Христо Ботев има приживе САМО “Песни и стихотворения от Ботьова и Стамболова”. Вапцаров има САМО “Моторни песни”. А прекрасният лирик Димчо Дебелянов, убит на фронта едва 29-годишен, НЕ издава приживе своя книга. През 1929 г. Димитър Подвързачов и Николай Лилиев съставят първата стихосбирка на поета - 13 години след смъртта му. В стилистиката на този въпрос ще отговоря, че Георги Джагаров има САМО три оригинални стихосбирки: “Моите песни” (1954, 1955); “Птици срещу вятъра” - лирика, (1956), и “В минути на мълчание” (1958). И трите са преиздадени заедно едва през 1985 г. - юбилейна за Поета. Преди това той издава два антологични сборника, които съдържат наред с нови стихотворения и ядро от подбрани от автора творби от първите му три стихосбирки. Тези сборници са: “Понякога” (1975, 1979) и “Сезони” (1981). Да прибавя и малкото сборниче “Стихотворения” към “Библиотека за ученика” с 4 преиздания след първото в 1972 г. Тази книжка бе съставена от литературния критик Любен Георгиев с едва полученото съгласие на автора... “Защо поетът НЕ ИЗПОЛЗВА таланта си, за да напише повече стихове?” Ясно е защо. Бе впрегнат в ярема на властта - това, от една страна, а от друга - той СЪЗНАТЕЛНО - не желаеше да издава и преиздава свои творби, докато заема високия пост. За разлика от едни свои събратя по перо, които държаха всяка година да издават свои книжки само и само да имат клеймото на поредната година! С една дума - вижте ме! - Ако си припомня библейската притча, ще кажа, че сред мнозината “призвани” той бе от малцината “избрани”. Погледнато в тази светлина, естествено е да кажа: “Да, той беше галеник на съдбата. Но веднага трябва да уточня, че има два вида галеници. Едните не са избрани от Бога, а са “погалени” от привнесени към тях и дарени им неща не в духовен смисъл, а в сферата на дадени им привилегии и материална осигуреност. И някои от тези погалени от съдбата люде проиграваха всичко, което бяха получили даром. Ставаха единствено консуматори. Георги бе от божите избраници! Дарен бе да бъде Поет, да бъде стожер на българското слово, да милее за народ и държава. Но този “галеник на съдбата” всъщност бе един страдалец! Всичко у него (включително и любовта) се пречупваше през призмата на драмата, стигаща до трагизъм и - в някаква форма - до елегичност, граничеща с песимизъм. За това той е бил критикуван от високата трибуна на властта лично от Тодор Живков, който според мен само е огласял нечие чуждо мнение - мнение на ревностен защитник на “правата партийна линия”. Имаше си ги Георги през целия свой Да, имаше си той своите отрицатели, своите “коректори” на поведението му. Те бяха с претенцията, че трябва да го вкарат и той да не излиза от... “Фермата”, ако мога да перифразирам Джордж Оруел и да направя някаква аналогия с тяхното мислене и с мисленето на автора. - Ако българските “ценители”, демонстриращи “грижа” за Поета, са му вгорчавали дните с неразбиране и преднамереност, то един писател от света “зад желязната завеса” - лорд Чарлс Пърси Сноу, написва статия есе за него - “Георги Джагаров - либералният комунист”. Публикува я в списание през есента на 1968 г. - само 1 година след премиерата на “Прокурорът” на лондонска сцена през 1967 г. В края на това есе Сноу пише: “Фалшивите надежди прогонват доброто. Има моменти, когато е необходимо да бъдеш песимист, когато песимизмът е единствената база, върху която градиш истинските надежди”. - Броени дни преди смъртта му от БНТ проведоха интервю с Поета. Това беше на 6 ноември 1995 г. в болничната стая на ВМИ. На въпроса “Кой да спаси България? В какво вярвате?” Георги отговори: “Ох, България! България... Тя е моята звезда, тя е моето слънце, тя е смисълът на моя живот. България - кой да я спаси? Тя сама себе си трябва да спаси. На нас не ни е казана истината докрай. А това значи, че ние правим политика с лъжи. А с лъжа политика не се прави. Лъжата е гибелна политика. Ако не внимаваме като народ, ще загинем за няколко десетилетия. И това не са прокоби. Това е моята почти безнадеждна болка. Затуй се обръщам към младите момичета и момчета, към честните, смели, умни деца на България. Те трябва да излязат напред, да се обединят, да разберат съдбата ни, да рискуват, да ни посочат пътища. И да ни поведат!” Само 10 дни след дългото интервю на БНТ, на 16 ноември 1995 г., пак в болничната стая записах на касетофон един от последните ми разговори с моя съпруг. То не бе разговор, а по-скоро монолог от мисли за съдбата на България. Последните му думи бяха: “Вярвам в оцеляването на нашия народ. Въпреки всичко - вярвам!” На 30 ноември 1995 г. в 10 часа Георги Джагаров напусна земния свят. Душата му отлетя като птица, оставила в песните си посланието за днешния ден на България. А любознателният читател ще намери още неща за Поета в книгата ми “Георги Джагаров. ПОСЛАНИЕТО”, която предстои да излезе.", "date": "2019.07.28", "title": "Георги Джагаров единствен се осмелявал да каже: \"Не сте прав, другарю Живков!\""}
{"url": "https://www.24chasa.bg/novini/article/7579967", "text": "Движението по път I-5 Русе – Бяла при км 7 се осъществява временно в една лента поради ПТП, съобщиха от АПИ. Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост.                                                                                                                                                                                                                                                                                                                       ", "date": "2019.07.28", "title": "ПТП затвори едната лента на пътя Русе - Бяла"}
{"url": "https://www.24chasa.bg/novini/article/7579969", "text": "\"Благодаря на десетките хиляди социалисти и симпатизанти, които вчера дойдоха на Бузлуджа. Вие сте истински, искрени, силни. Вашата вяра, енергия и усмивки дават на много българи надежда за промяна\". Това написа председателят на НС на БСП Корнелия Нинова във фейсбук.                                                                                                                                                                                                                                                                                                                       ", "date": "2019.07.28", "title": "Нинова благодари на десетките хиляди симпатизанти, които бяха на Бузлуджа"}
{"url": "https://www.24chasa.bg/novini/article/7572612", "text": "Симона и Ивелина са едва на 12 г., когато създават първия си фалшив профил във фейсбук. Измислят си име, град, години и така Петя Тодорова на 18 г. от Бургас става почти реална, но само онлайн. Двете приятелки започват всичко на шега, просто за забавление, но едва две години по-късно вече са създали 7 профила и всички с крадена самоличност. Момичетата вземат снимки от други социални мрежи като инстаграм. Стремят се да крадат фотографии на популярни руски моделки, защото не са толкова разпознаваеми в България. Симона успява да развие единия от фалшивите си профили дотолкова, че фейсбук ѝ забранява да приема повече покани за приятелство. Получавах над 3 хил. лайка на снимките. Всеки ден получавах по 90 предложения за приятелство. Стана много бързо, не очаквах”, разказва момичето. Тя всеки ден отделя часове в развиването на профила и така се пристрастява към това си занимание. Едва на 12 г. тя успява да влияе на мнението на хиляди хора с постовете и снимките, които публикува във фалшивия си профил. “Веднъж един руснак ми писа, че иска да съм му рекламно лице във фейсбук, но това нямаше как да стане”, казва момичето. Тези, които правят фалшиви профили във фейсбук, са предимно на възраст между 16 и 18 г. Помежду си нямат проблем да се саморазкрият. Дори създават общи чатове, в които показват истинската си самоличност. “Някои станаха приятели в реалния живот. Споделяха си за всекидневието. Казваха, че просто им е забавно да управляват фалшиви профили. Други искаха да се запознават с нови хора и затова го правеха”, разказва Симона. Според нея фалшивият профил се разпознава лесно. Обикновено е с необичайни имена, живее извън България, има хиляди приятели и понякога препубликува снимки на повече от един човек. Въпреки че тенденцията е на над 10 години, все още има много хора, които правят фалшиви профили във фейсбук. Тази заблуда на другите онлайн дори си има термин. Нарича се кетфиш   Названието идва от едноименния В него се показва любовта, която се заражда в интернет между фотографа Янив Шуман и по-голямата сестра на негова почитателка, Меган Пиърс. След разследване, което той и неговите приятели правят, се разбира, че Меган не е истинската самоличност на човека, който стои зад профила. Вместо привлекателно 20-годишно момиче на всички съобщения отговаря Анджела - жена на средна възраст, която има две деца с тежки ментални заболявания. Единственият начин да се откъсне от реалността е виртуалният свят, в който създава десетки фалшиви профили и ги свързва в едно голямо онлайн семейство. Филмът носи голяма слава на Янив Шуман в САЩ и той започва да прави телевизионното предаване “Кетфиш” по Ем Ти Ви. Риалитито показва различни случаи със запознанства в интернет. До момента са заснети и излъчени 7 сезона. Официалната статистика на “Фейсбук” показва, че социалната мрежа има 2,35 млрд. активни потребители всеки месец, но за първата четвърт от годината са изтрити малко над 2,2 млрд. фалшиви профила. Числото е когато компанията заличава 1,2 млрд. профила. От фалшивите профили могат да се печелят пари, но не и по легален начин. Пример за една от най-големите измами с фалшив фейсбук профил е случаят с Александър Николов през 2017 г. Той измами 40 души със самолетни билети за 40 хил. лева. Зад самоличността на Александър обаче се оказа Спас Василев от Кочериново. Той лъгал различни хора през фалшивия акаунт за това, че може да закупи много евтини самолетни билети до различни дестинации. По-късно извършителят беше задържан и осъден на 7 месеца затвор, но за други провинения. Симона не е злоупотребявала с фалшивите си профили в социалните мрежи и съжалява, че изобщо ги е създала. “Беше ми забавно как 20-годишни се връзват на акъла на 12-годишно хлапе. Пишех си всеки ден с непознати, но това е пълна загуба на време”, казва Симона, която сега е на 16 г. Тя отдавна е спряла да влиза във фалшивите профили, които е направила, и вече лесно разпознава измамниците във фейсбук.  ", "date": "2019.07.28", "title": "Над 2 млрд. фалшиви профила във фейсбук са изтрити тази година"}
{"url": "https://www.24chasa.bg/novini/article/7579735", "text": "Турската полиция използва сълзотворен газ, за да разпръсне протестна демонстрация на сирийски мигранти срещу решението на властите в Истанбул да депортират от града нелегално пребиваващите сирийски граждани. Има арестувани, предаде БТА. Група сирийци в Истанбул се включиха в демонстрация, организирана по инициатива на организации на сирийските мигранти, която се състоя в квартала Фатих в Истанбул. Участниците носеха в ръце плакати с надписи на арабски език и арабски знамена. Сирийците се опитаха да огласят прокламация до властите, в която се настоява да бъдат спрени мерките на властите за депортиране на сирийските мигранти от Истанбул. Но полицията не разреши на демонстрантите да огласят прокламацията и използва сълзотворен газ срещу тях. Станаха сблъсъци между сирийците и полицията. През това време група турски граждани протестираха срещу сирийците, само намесата на полицията успя да предотврати евентуален ръкопашен бой между двете групи. Тези дни властите в Истанбул дадоха срок до 20 август нелегално пребиваващите в мегаполиса сирийски мигранти да бъдат депортирани обратно в областите, където са регистрирани и в лагерите. А други, които са без адресни регистрации или са с криминални прояви, се екстрадират обратно в Сирия. Решението на турските власти предизвика големи протести и напрежение сред сирийците. Турският министър на вътрешните работи Сюлейман Сойлу предупреди, че няма да позволят съпротива и демонстрации срещу решението на турските власти. Председателят на Дружеството на сирийските мигранти Йозгюдер Ръдван Кая обвини турските власти, че провеждат сегрегационна политика спрямо сирийските мигранти.    ", "date": "2019.07.28", "title": "Сълзотворен газ срещу протест на сирийски мигранти в Истанбул, има арестувани (Снимки)"}
{"url": "https://www.24chasa.bg/novini/article/7579757", "text": "Земетресение с магнитуд 6.3 по Рихтер имаше близо до японския остров Хоншу, според Геоложката служба на САЩ (USGS), цитирана от БГНЕС. Според сеизмолозите трусът е бил регистриран на дълбочина 375.8 км. Епицентърът се намира на 144 километра югоизточно от град Сингу. До момента няма информация за жертви и разрушения.", "date": "2019.07.28", "title": "Земетресение удари Япония"}
{"url": "https://www.24chasa.bg/novini/article/7579761", "text": "Китай стартира кампания за подобряване здравето на учениците от основните и средни училища, заявиха от Министерството на образованието, цитирано от  . Ще бъдат въведени повече часове по физическо, каза на пресконференция Уан Дъфън от министерството. Той добави, че сред другите мерки са облекчаване на натоварването върху учениците и повече усилия за култивирането на здравословни навици. Наднорменото тегло и късогледството се превръщат във все по-голям проблем за китайските ученици. През 2018 г. около 54% от децата и тийнейджърите в страната са били с късогледство, сочат статистиките. Уан Дъфън отбеляза, че превенцията и контролът на заболяването са сред основните цели на кампанията.", "date": "2019.07.28", "title": "Китай стартира кампания за по-доброто здраве на учениците"}
{"url": "https://www.24chasa.bg/novini/article/7579732", "text": "Жълт код за високи температури е в сила за 19 области на страната днес, според справка в сайта на НИМХ, цитиран от  . Предупреждението за високи температури е в сила за областите Видин, Монтана, Враца, Плевен, Ловеч, Габрово, Велико Търново, Русе, Сливен, Стара Загора, Пловдив, Пазарджик, София област и град, Перник, Кюстендил, Благоевград, Хасково и Ямбол. В тези области времето ще бъде горещо с максимални температури над 35 градуса. Възможни са здравословни проблеми за чувствителни и болни хора, възрастни и деца. Днес над България ще е предимно слънчево. Около и след обяд в западната половина от страната ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще интензивни. Ще има условия за градушки. През нощта срещу понеделник валежите ще продължат и ще обхванат и централните райони от страната. Ще продължи да духа до умерен вятър от изток-югоизток. Ще е горещо с максимални температури между 33° и 38°. Атмосферното налягане е по-ниско от средното за юли и ще продължи да се понижава. По Черноморието ще бъде слънчево. Ще продължи да духа слаб до умерен вятър от изток-югоизток. Максималните температури ще са между 27° и 30°. Температурата на морската вода е 26°-27°. Вълнението на морето ще бъде 2-3 бала. В планините ще е предимно слънчево. Около и след обяд в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24°, на 2000 метра - около 19°. Екстремален индекс за пожароопасност има на места в областите Плевен и Русе днес, сочи справка на сайта на НИМХ. Екстремалният индекс означава, че са възможни бързо разпространяващи се много силни пожари с въвличане на дървесните корони и че пожарите са трудни за овладяване. За останалите територии на областта важи оранжев индекс, който означава, че опасността от пожари е много голяма. Такава опасност има и на места в областите Монтана, Плевен, Велико Търново, Разград, Силистра, Добрич, Стара Загора, Хасково, Ямбол и Бургас. Тази степен на предупреждение означава, че има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2019.07.28", "title": "19 области в страната са в код жълто заради опасни жеги"}
{"url": "https://www.24chasa.bg/novini/article/7579775", "text": "Вирусът на африканската чума по свинете може да се предава и чрез кърлежи. Подобни случаи обаче били засечени само в Африка и на Иберийския полуостров, но не и в Източна Европа. Това обясни деканът на Биологичния факултет в СУ проф. Стоян Шишков в предаването . Комарите обаче не били преносители. Според него отсрлелването на диви животни не бил най-удачния начин да се ограничи разпространението на болесттта, защото така, подплашени, те започвали да се местят. По думите на чл. кор. Христо Найденски инфекцията имала характер на пандемия. Двамата учени определиха мерките, които взима държавата като адекватни. Те обаче са на мнение, че загробването на животните не е най-удачния начин, но единствено възможния поради липсата на екарисажи. Чл. кор. Найденски уточни, че преди години е имало 13 екарисажи. Той отново отново повтори, че опасност за хората няма.", "date": "2019.07.28", "title": "Експерти: Чумата по свинете може да се предава и чрез кърлежи, но само в Африка"}
{"url": "https://www.24chasa.bg/novini/article/7579778", "text": "В 7.39 ч. в неделя сутрин е регистрирано земетресение с магнитуд 2 по скалата на Рихтер на територията на България, по Черноморието, съобщава  . Земният трус е с епицентър на 6 км северно от Черноморец и на 12 км източно от Бургас, с дълбочина 7 км.                                                                                                                                                                                                                                                                                                                       ", "date": "2019.07.28", "title": "Трус на 12 км източно от Бургас"}
{"url": "https://www.24chasa.bg/novini/article/7579781", "text": "По непотвърдена информация е възможно днес председателят на Европейската комисия Жан-Клод Юнкер да посети британската правителствена резиденция Чекърс за разговори с премиера Борис Джонсън, съобщи А министрите от кабинета му започнаха активна работа. Финансовият министър Саджид Джавид планира да обяви, че ще отпусне около 1 милиард лири за финансиране на подготовката за Брекзит без споразумение, пишат медиите на Острова. Допълнителното финансиране ще включва средства за мащабна информационна кампания за напускането, откриването на 500 нови работни места в британската Гранична полиция и нова инфраструктура около пристанищата.", "date": "2019.07.28", "title": "Британското правителство отпуска до 1 млрд. лири за подготовка на твърд Брекзит"}
{"url": "https://www.24chasa.bg/novini/article/7579789", "text": "Около 40 000 литра петрол се изля вчера край Чили след инцидент при терминал на минна компания на патагонския остров Гуарельо, съобщиха властите, цитирани от Франс прес и БТА. Разливът е станал в зона, известна с чистотата на водата си и с богатата си екосистема, в най-южните части на Чили. В същия района работи Тихоокеанската минна компания (CAP), една от най-големите в страната. Военни кораби от чилийския флот бяха изпратени, за да помогнат за ограничаване на щетите. С тях пътува и екип от специалисти в борбата със замърсяването. Местните власти започнаха разследване на причините за инцидента.", "date": "2019.07.28", "title": "Към 40 000 литра петрол се разляха край Чили"}
{"url": "https://www.24chasa.bg/novini/article/7579795", "text": "Кално свлачище от 200 кубически метра се изсипа на главен път Е-79 и вече осем часа затруднява движението в Кресненското дефиле, съобщи БГНЕС. Свличането е станало към 23 часа снощи на входа на дефилето при село Крупник. Цяла нощ и сутринта пътят се разчиства от фадроми. Движението се пропуска на етапи, рано сутринта трафикът в посока Гърция е интензивен, предаде  . Временно движението по път I-1 Симитли - Кресна от км 382 до км 390 се осъществява в една лента поради свлачища по пътното платно. Регулира се от Пътна полиция, информират от агенция \"Пътна инфраструктура\". Временно е ограничено и движението в двете посоки по пътя Пазарджик - Пловдив в района на Мало Конаре поради ПТП . Движението се регулира от Пътна полиция. Обходният маршрут е през с. Огняново.", "date": "2019.07.28", "title": "Кално свлачище затруднява движението в Креснеското дефиле"}
{"url": "https://www.24chasa.bg/novini/article/7579822", "text": "30-годишен мъж от Благоевград загина от токов удар в заведение в с. Мурсалево, община Кочериново, съобщи БГНЕС. Инцидентът е станал в събота вечерта.</span></p><p><span>Мъжът е бил с приятели, когато крушката е изгоряла. Той се е качил на стол и при опита да завие нова, бил ударен от ток.", "date": "2019.07.28", "title": "Ток уби 30-годишен от Благоевград, докато сменял елекрическа крушка"}
{"url": "https://www.24chasa.bg/novini/article/7579831", "text": "Общо 29 души бяха ранени, от които шестима тежко, след като голям клон на дърво падна сред публиката на театър на открито в северния германски град Шверин, предаде ДПА. Представлението беше прекъснато и зрителите бяха изпратени по домовете си. Ранените бяха приети в болница. Полицията не съобщи други подробности. Според в. \"Шверинер фолксцайтунг\" инцидентът се е случил по време на парти в стила на 90-те години на миналия век. Клонът е паднал върху щанд, продаващ бира, допълва БТА.", "date": "2019.07.28", "title": "Клон на дърво падна на представление в Шверин и рани 29-има"}
{"url": "https://www.24chasa.bg/novini/article/7579836", "text": "16-годишно момче е загинало в катастрофа на пътя Пазарджик – Пловдив, съобщи  . Инцидентът е станал на моста над река Луда Яна. Движейки се по посока за Пловдив, микробус е бил ударен от опел, който навлязъл в лентата за насрещно движение. В резултат на удара бусът се е преобърнал на пътя. Загиналото момче от Ракитово се е возило в буса, в него била и жена, която е откарана с множество травми в болница. Временно пътят за Пловдив в района до село Мало Конаре е затворен. Обходният маршрут е през селата Огняново или през Мало Конаре. По-късно от АПИ съобщиха, че е възстановено движението по път I-8 Пазарджик - Пловдив в района на Мало Конаре.", "date": "2019.07.28", "title": "16-годишно момче загина на пътя Пазарджик - Пловдив"}
{"url": "https://www.24chasa.bg/novini/article/7580009", "text": "Интензивен е трафикът през граничните пунктове: \"Калотина\", \"Кулата\", \"Маказа\", \"К.Андреево\", \"Лесово\", \"Русе\", \"Кардам\" и \"Дуранкулак\", съобщиха от ГД \"Гранична полиция\". На българо-сръбската граница на ГКПП \"Калотина\" трафикът е интензивен на вход и на изход за леки автомобили. На българо-гръцката граница на ГКПП \"Кулата\" и ГКПП \"Маказа\" трафикът е интензивен на изход за леки автомобили. На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на вход и на изход за леки автомобили. На българо-румънската граница на ГКПП \"Русе\", ГКПП \"Кардам\" и ГКПП \"Дуранкулак\" трафикът е интензивен на вход за леки автомобили. На българо-македонската граница трафикът е нормален на всички гранични контролно-пропускателни пунктове.", "date": "2019.07.28", "title": "Интензивен трафик през граничните пунктове"}
{"url": "https://www.24chasa.bg/novini/article/7580013", "text": "„Искаме наистина личностите, които избираме в местната власт да бъдат възприети така, че да следват и политиката на ГЕРБ, и да имат одобрението на гражданите“, каза Даниела Дариткова в предаването „Неделя 150“.", "date": "2019.07.28", "title": "Дариткова: Ако Радев наложи вето върху актуализацията на бюджета - ще е проява на лош политически вкус"}
{"url": "https://www.24chasa.bg/novini/article/7580019", "text": "Повече от 1000 пътници бяха спасени от влак, попаднал в наводнение. Сред тях и бременни жени, съобщи Нова ТВ. Влаковата линия била залята от придошла река, след проливни мусонни дъждове, недалеч от Мумбай. Пътниците чакали помощ цели 15 часа, като нямали храна и вода. Според властите няма пострадали. Целият регион около Мумбай е засегнат от тежки наводнения, вече няколко дни. Улици в многомилионния град също бяха заляти от вода. На места прекъсна и електрозахранването.", "date": "2019.07.28", "title": "Над 1000 пътници, сред тях и бременни, са спасени от наводнен влак в Индия (Снимки)"}
{"url": "https://www.24chasa.bg/novini/article/7580100", "text": "Алекс Алексиев е син на големия български писател и карикатурист Райко Алексиев, който е убит от комунистическата власт след 9 септември 1944 г. Синът му емигрира в САЩ и се завръща за пръв път в България след промените от 10 ноември 1989 г. Алекс Алексиев става съветник на министър-председателя Филип Димитров. През 1992 г. името му е замесено в бурния политически живот и противопоставянето между БСП и СДС. В края на първото десетилетие на ХХI век Алекс Алексиев окончателно се установи в България.  През последните години Алекс Алексиев бе председател на Центъра за балкански и черноморски изследвания, отговорен редактор на \"Bulgaria Analytica\" и редовен коментатор и анализатор на политическите събития у нас. Той правеше анализи за редица медии, имаше критична гледна точка спрямо Русия на Владимир Путин и Турция на Реджеп Ердоган. Освен това беше научен сътрудник в института \"Хъдсън\", с дългогодишен стаж в американския тинк танк за глобална политика RAND corporation. През 2014 г. той се опита да влезе в политиката, кандидатирайки се за независим депутат, но не влезе в парламента. Поклон пред паметта му!", "date": "2019.07.28", "title": "Кой беше Алекс Алексиев"}
{"url": "https://www.24chasa.bg/novini/article/7580109", "text": "Кипърската полиция арестува днес 19-годишна британка по подозрения, че е дала фалшиви показания за групово изнасилване, заради което бяха задържани дванайсет израелски тийнейджъри, предаде Ройтерс. Израелците, седем от които още са в ареста, ще бъдат освободени до края на деня, съобщиха източници от полицията. Петима други бяха освободени миналата седмица. Дванайсетте израелци бяха задържани по заповед на съд, след като 19-годишната британка се оплака, че е била нападната в хотелска стая в курорта Агия Напа. Младежите отхвърлиха обвинението, предаде БТА. \"Не е имало никакво изнасилване\", каза друг източник от полицията. Израелският министър на образованието Рафаел Перец заяви вчера по повод случая в Кипър, че трябва да се проучат подробностите. \"Сигурни сме, че децата на Израел имат най-високи морални стандарти\", каза Перец пред журналисти.", "date": "2019.07.28", "title": "Кипър арестува британка за лъжлив сигнал за групово изнасилване"}
{"url": "https://www.24chasa.bg/novini/article/7580115", "text": "Около 300 души бяха евакуирани от къмпинг до крайбрежието на Северно море. Това е станало след като гъстият дим от избухнал наблизо пожар започнал да става опасен за човешкото здраве, предава Deutsche Welle. Огънят се е разпалил в късните часове на съботния следобед на засадено с царевица поле край езерото Крансбург, на около 100 километра западно от Хамбург, уточни  . 68 души са преминали през лечение заради вдишване на големи количества от дима, а седем души са хоспитализирани. Полицията съобщи, че повече от 200 души са били изпратени на мястото да гасят пожара. Когато огънят е избухнал в къмпинга е имало около 1800 души. Пожарникарите са овладели стихията бързо, което е позволило повечето от тях да останат на мястото без да има опасност за здравето им. За сега все още не е ясно какво е причинило инцидента. Властите подозират повреда в работещ на полето комбайн.", "date": "2019.07.28", "title": "300 души бяха евакуирани заради пожар в Германия"}
{"url": "https://www.24chasa.bg/novini/article/7580105", "text": "Йордан Иванов или както се е нарекъл Дан от Пазарджик пребори изпит по английски език на университета Кеймбридж, на който се явяват кандидат-гимназисти, съобщи  . „Казвам се Дан. На 10 години съм и уча в училище \"Васил Левски\". Обичам да играя, а освен това ми доставя удоволствие и да рисувам. Посещавам и театрално училище. В театъра, който е зад мен съм бил не само, за да наблюдавам други хора как играят, но за да участвам и самият аз. Също така ходя на уроци по фехтовка с баща ми, а освен това и на уроци по английски език, където получавам много знания”, това момчето казва за себе си на много добър английски. На изпита по английски за кандидат-гимназисти към университета Кеймбридж няма нито една грешка. „На 3-годишна възраст проговори на английски и в началото не му обръщах внимание, докато се заслушах, че води цели диалози, докато си играеше. Тогава го помолих да ми преведе какво казва и той съвсем беше наясно какво се говори. По това време в града ни нямаше школи, които да поемат толкова малки деца, така до 6-годишна възраст той се самообучаваше. Вкъщи не можехме да му помагаме много, защото нито аз, нито татко му сме англоезични”, казва майката на момчето Герхана Николова. „Аз винаги съм вярвала в него и съм му го показвала, но понякога в стремежа си да не го надценя и по този начин да му направя лоша услуга съм му казвала, че не е важен резултатът, важно е на каквото и състезание да отиде, да се забавлява и накрая той да е доволен от себе си”, допълва майката. В училище Дани предпочита да го наричат с английско му име Дан, което си измислил сам. Майка му казва, че се сеща много по-бързо за думите на английски, отколкото на български. Той не изостава с отличен успех обаче по нито един от другите предмети, а освен усета към чужди езици, има и други таланти – посещава театрална школа, рисува. С толкова много таланти пред Дан все още търси това, което го прави най-щастлив. Какъвто и да е изборът му занапред, той ще има успех, защото прави всичко с любов и желание и усеща подкрепата на родителите си. „Да искаш да знаеш и… да ти е забавно”, това според него е ключът към успеха.", "date": "2019.07.28", "title": "Третокласник от Пазарджик взе изпит за кандидат-гимназисти към Кеймбридж отлично"}
{"url": "https://www.24chasa.bg/novini/article/7580150", "text": "21-годишен мъж е загинал, след като колата му е паднала в дере. Това съобщиха за   от МВР. Инцидентът е станал тази сутрин в района на Владая в столицата.                                                                                                                                                                                                                                                                                                                                ", "date": "2019.07.28", "title": "21-годишен загина, след като колата му падна в дере"}
