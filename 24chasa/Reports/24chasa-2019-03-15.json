{"url": "https://www.24chasa.bg/novini/article/7349473", "text": "Някои университети са поискали по-високи такси за някои специалности, но повишението в повечето случаи е символично. Това показва проектът за таксите за кандидатстване и обучение във висшите училища за 2019/2010, публикуван за обществено обсъждане. Софийският университет например вдига таксата за “Туризъм” от 420 на 460 лв. 600 вместо 560 лв. ще се плаща във “„Връзки с обществеността”, “Комуникационен мениджмънт”, “Журналистика” и “Книгоиздаване”. Същото е повишението в “Европеистика” и “Политология”. “Филология” се увеличава от 300 на 400 лв. за задочно обучение. “Философия” от 540 се вдига на 580 лв. за редовно обучение, “Графичен дизайн” и “Музикални медийни технологии и тонрежисура” пък от 730 на 780 лв. Намаляват се таксите на три от специалностите във Физическия факултет – „Учител по природни науки в основна степен на образованието“, „Физика и информатика“ и „Физика и математика“, от 400 на 200 лева. За втора поредна година новоприетите студенти с максимален състезателен бал във Факултета по математика и информатика, професионално направление „Математика“, специалности „Математика“ и „Статистика“ в бакалавърска степен се освобождават от заплащане на годишната такса за обучение за първата година. Пловдивският университет пък повишава “Администрация и управление” от 460 на 500 лв. В Югозападния университет в Благоевград педагогиката се увеличава от 560 на 575 лв. Проектът за утвърждаване на таксите ще обхване 155 000 студенти и 5000 докторанти в редовна и задочна форма на обучение. ", "date": "2019.03.15", "title": "Университети вдигат таксите с 30-100 лв."}
{"url": "https://www.24chasa.bg/novini/article/7349552", "text": "Голямо количество контрабандни цигари иззеха служители на ГДБОП при спецоперация в София. Това стана ясно от съобщение на сайта на ГДБОП. Спецоперацията е реализирана на 13 март от служители на ГД „Борба с организираната престъпност“ под наблюдението на Специализираната прокуратура. В хода й са задържани двама души в склад до столичното Околовръстно шосе (недалеч от с. Казичене) при разтоварване на камион с 332 000 кутии цигари „Уинстън класик“, укрити зад „тапа“ от стречирани палети с бутилки. Цигарите били пакетирани в същите палети, „маскирани“ зад по един ред бутилки. При претърсване на лекия автомобил на единия от задържаните, паркиран пред склада, са намерени документите на втори камион, пристигнал от Гърция предишния ден. За часове вторият ТИР е открит на паркинг в столичния ж.к. „Люлин“. Изяснено е, че преди да пристигне на паркинга, е оставил до склада на околовръстното шосе теглено от него хладилно полуремарке. В него са намерени и иззети още 420 000 кутии цигари от марките „Реджина“, „LD“, „Фаст“ и „Карелия“. Цигарите били подредени зад „тапа“ от замразени тестени продукти. С разкриването на нелегалната акцизна стока е образувано досъдебно производство. Събраните доказателства показват, че става дума за престъпна дейност, започнала през ноември 2018 г. Освен за участие в престъпен сговор (престъпление по чл. 321, ал.6 от НК), на двамата задържани при специализираната операция са повдигнати обвинения за държане на акцизни стоки без бандерол в големи размери. Установява се дали цигарите са били предназначени за българския пазар или за черния пазар на друга държава. На обвинените е наложено прокурорско задържане до 72 часа. На 16 март 2019 г. в Специализирания наказателен съд ще бъде внесено искане за налагане на мярка за неотклонение „задържане под стража“ за всеки от тях. Според   контрабандата е организирана от \"царицата на месото\" Мила Георгиева. Преди време Георгиева бе замесена в сделки с месо и източване на ДДС и от тогава остава пракора й. През 2015 година Мила бе арестувана и посочена за тартор на банда за мокри поръчки, която бе разбита при спецакция на ДАНС. Освен нея, са арестувани бившият ѝ мъж Михаил Георгиев, брат ѝ Ангел Ангелов, доведеният ѝ брат Максим Кулишев, бившата барета Мирослав Стоянов, Георги Божилов-Тениса и Олег Попов. След издирване е хванат и Пламен Цеков-Тлъстуша. Синът на Мила и Михаил - Мартин Георгиев - Джито успява да се изплъзне, но три години по -късно се предава в ГДБОП. Смята се, че бандата е планирала поне пет мокри поръчки, които обаче останали неизпълнени. Сред мишените им бил Жоро Шопа, в чиято къща в Барселона преди няколко дни бяха задържани Ветко и Маринела Арабаджиеви. Три години по-късно делото срещу Мила Георгиева и хората все още е в спецсъда. То обаче е само за разпространение на наркотици. Обвиненията, че бандата има в портфолиото си убийства, са прекратени от наблюдаващите прокурори. Разследването за мокрите поръчки и палежите също е прекратено през 2016 г. поради липса на доказателства, остава само обвинението за участие в група за наркотици.", "date": "2019.03.15", "title": "\"Трафик нюз\": Подозират \"царицата на месото\" Мила Георгиева за контрабанда на цигари"}
{"url": "https://www.24chasa.bg/novini/article/7349580", "text": "Международната общност днес пое ангажимента да намали значително пластмасовите изделия за еднократна употреба до 2030 г., предаде Франс прес, цитирана от БТА. Според природозащитници това обещание е недостатъчно, за да разреши проблема със замърсяването на планетата. След дълги дискусии в Найроби 170-те страни членки на Асамблеята на ООН за околна среда сключиха споразумение с цел намаляване на потреблението на пликове, чаши и прибори от пластмаса, които са на едно от челните места сред осемте милиона тона пластмаси, които всяка година се озовават в океаните. Но в заключителното комюнике на Асамблеята се споменава само на два пъти глобалното затопляне и нито един път изкопаемите горива, които го подхранват. То беше прието точно днес, когато в целия свят се провеждат стачни действия на ученици за повече усилия в борбата с климатичните промени. Според документа \"страните се ангажират да се справят със щетите, нанесени върху нашите екосистеми от употребата и нетрайното елиминиране на пластмасови продукти, по-специално като намалят значително пластмасовите продукти за еднократна употреба до 2030 година\". Според източници, близки до дискусиите, няколко развити страни, сред които и САЩ, са упражнили натиск, за приемането на по-малко амбициозни цели от първоначално предвиденото. В началото на седмицата се говореше, че ще бъде поставена цел за \"взимане на прогресивни мерки, за да се отърве светът от пластмасите за еднократна употреба до 2025\", припомня Франс прес.", "date": "2019.03.15", "title": "Спогодба: Намаляват  значително пластмасовите чаши за еднократна употреба"}
{"url": "https://www.24chasa.bg/novini/article/7349610", "text": "Задържаният за атаката в Нова Зеландия Брентън Тарант е бил в България през ноември миналата година. Това съобщи главният прокурор Сотир Цацаров след срещата на службите при премиера Бойко Борисов. Той е бил в страната ни в периода 9-15 ноември 2018 г. На 9 ноември е пристигнал у нас с полет от Дубай. На следващия ден наема автомобил и пътува до исторически места в България. Посещава Дряново, Плевен, Велико Търново, Благоевград, Пловдив, Асеновград, Бачково, Казанлък, Банско Перник и други. На 15 ноември заминава за Букурещ, където наема отново автомобил и от румънска територия се придвижва до Унгария. На Балканите Тарант е бил и през 28- 30 декември  2016 г., тогава е бил в Сърбия и Черна гора. Главният прокурор обясни, че в момента се събира информация за местата където е пътувал, кредитните карти и сим картите. У нас той е отсядал предимно в къщи за гости. Полицията проверя и списъците на пътниците в самолета. Към момента няма данни да има връзки с други българи. По никакъв начин не искаме този акт да се се свързва с България, защото ние сме толерантен народ, подчерта вицепремиерът Екатерина Захариева. Вътрешният министър Младен Маринов обясни, че се проверява целия маршрут на терориста и местата където е преспивал. Проверяваме и дали има лица, които са го съпровождали, каза още Маринов. За момента не се налагало да се вземат допълнител и мерки около джамиите  в България. Брентън Тарант, който изби 49 души в две джамии в Крайстчърч, е носил пълнители за автомати с надписи на български. Те са за битки в Руско-Турската, както и Балканската война, при които сме побеждавали турците. Изписани са били и имената на българските владетели Фружин и Константин-Асен.", "date": "2019.03.15", "title": "Цацаров: Задържаният за атаката в Нова Зеландия е обиколил исторически места в България"}
{"url": "https://www.24chasa.bg/novini/article/7349619", "text": "Главно мюфтийство на Мюсюлманско изповедание в Република България остро осъжда извършените терористични актове срещу джамиите в Новозеландския град Крайстчърч на 15 март 2019 г., при които загинаха повече от 50 души по време на петъчна молитва. Това се посочва в декларация на мюсюлманското вероизповедание по повод терористичния акт в Нова Зеландия днес, получена в БТА. Тя е от името на мюсюлманската общност в България. \"Неприемливи и дълбоко укорими са актовете на насилие, насочени срещу невинни хора, независимо от религиозните, етническите и културни различия. Тези брутални актове нанасят неизлечими рани на човешката цивилизация и компрометират стремежа за мирно съжителство\", се посочва в декларацията. \"Още веднъж станахме свидетели на тежко престъпление, подбудено от омраза и ксенофобия. Говоренето на ангро от политиците за извличане на политически дивиденти, използването на езика на омразата и откритите призиви за разединение на обществото от отделни крайнодесни или крайнолеви организации в последните 10-15 години ето че, си дават плодовете\", се посочва още в декларацията. В нея пише още, че огромна тежест пада върху средствата за масова информация, обществениците и интелектуалците, които оформят общественото мнение. Отбелязва се, че за съжаление, провалът е във всички направления по отношение на хуманизма и човешките права. \"Апелът ни е главно към медиите - да не прибягват към разпространение, публикация или допускане на говорене, подбуждащо омраза към религиозните общности, малцинствата и към всички хора като цяло. От манифеста на терориста от Крайстчърч разбираме, че силно е повлиян от Балканите и Европа, а ние всички знаем, че Балканите са буре с барут\", пише още в декларацията на мюсюлманското вероизповедание. В декларацията се допълва, че \"с оглед на това, ние, живеещите, векове наред в тези земи сме длъжни да запазим добрия тон, съвместното съжителство и мира на света за нашите деца и бъдещите поколения\". Омразата, враждебното отношение, оправдаването на ненавистта, расизма, ксенофобията, антисемитизма, ислямофобията или други видове омраза, подхранват предразсъдъците и води до тежки последствия, се заявява в декларацията. В нея пише още, че \"политическата и медийна пропаганда, основана на омраза и расизъм провокира насилие срещу определени хора и за съжаление винаги се намират такива, които да се влияят от това\". Мюсюлманско изповедание поднася най-искрените си съболезнования на семействата на загиналите и пожелава бързо възстановяване на ранените. Изразява солидарност и съчувствие към всички мюсюлмани в Нова Зеландия и се моли за силно търпение.", "date": "2019.03.15", "title": "Главното мюфтийство: Осъждаме терора срещу джамиите в Крайстчърч"}
{"url": "https://www.24chasa.bg/novini/article/7349627", "text": "Самоубийствено нападение беше извършено днес срещу хора, напускащи село Багуз, последния бастион на \"Ислямска държава\" в Източна Сирия. Това съобщи Ройтерс, като се позовава на очевидец и представители на подкрепяната от САЩ въоръжена коалиция \"Сирийски демократични сили\", които щурмуват позициите на джихадистите в Багуз, предаде БТА. Очевидецът заявил, че три жени детонирали експлозиви на сборния пункт за мирните жители и предали се джихадисти, напускащи Багуз по предоставения от коалицията безопасен коридор. По предварителни данни в резултат на нападението има убити и ранени. \"Сирийските демократични сили\" съобщиха, че е било извършено самоубийствено нападение, но не посочиха подробности.", "date": "2019.03.15", "title": "3 жени със самоубийствена атака срещу напускащи последния бастион на ИДИЛ в Сирия"}
{"url": "https://www.24chasa.bg/novini/article/7349637", "text": "Президентът на Косово Хашим Тачи заяви днес, че зад убийството на лидера на косовските сърби Оливер Иванович стои шефът на престъпността в северно Косово Милан Радойчич, както и че разследването е показало, че Белград е поръчителят на убийството, предаде Танюг, като се позовава на медиите в Прищина, съобщи БТА. \"За Косово е от жизнено значение убийството на Иванович да бъде разкрито, а всичко показва, че следите водят до сегашната власт в Белград и факта, че тя е наредила убийството на Иванович. Целият свят трябва да знае този факт\", каза Тачи. Медиите в Прищина допълват, че Милан Радойчич е известен като лидер на сърбите в северно Косово и шеф на престъпните среди, който сътрудничи с паралелни сръбски структури и е известен с много добрата координация с правителството в Белград. Прокуратурата на Косово издаде заповед за издирване на Радойчич като главен заподозрян за убийството на Иванович. Отговорността за убийството на Оливер Иванович е на президента на Сърбия Александър Вучич, твърди и косовският вицепремиер Енвер Ходжай, цитиран от \"Газета експрес\". Той заяви това след като директорът на сръбската правителствена Служба за Косово Марко Джурич каза, че зад убийството на Иванович стоят Хашим Тачи и председателят на косовския парламент Кадри Весели.", "date": "2019.03.15", "title": "Белград и Прищина се винят взаимно кой стои зад убийството на Оливер Иванович"}
{"url": "https://www.24chasa.bg/novini/article/7349652", "text": "Китайският луноход \"Юйту-2\" измина 163 м на обратната страна на Луната, преди в сряда отново да премине в спящ режим заради настъпилата необичайно хладна нощ, съобщи ТАСС. Спускаемият апарат \"Чанъе-4\" също премина в спящ режим, предаде БТА. Отначалото на януари \"Юйту-2\" е изследвал няколко скалисти образци. Това ще позволи на специалистите да установят произхода на горния слой на лунната повърхност. Апаратът също изпрати на Земята първите снимки на далечната страна на Луната, направени от близко разстояние. Лунната нощ ще е около две седмици. След това \"Юйту-2\" ще продължи работа. Макар и мисията му да е предвидена за три месеца, апаратът е в добро състояние. \"Чанъе-4\" беше изстрелян от космодрума Сичан на 8 декември миналата година. Той успешно кацна на далечната страна на Луната на 3 януари и пусна лунохода \"Юйту-2\".", "date": "2019.03.15", "title": "Китайският луноход \"Юйту-2\" измина 163 м \nна Лунатa"}
{"url": "https://www.24chasa.bg/novini/article/7349673", "text": "Словесната война между Турция и Израел продължи и днес, като турският президент Реджеп Тайип Ердоган порица сина на израелския премиер Бенямин Нетаняху, който заяви преди това, че някогашният Константинопол се намира \"под турска окупация\", предаде Асошиейтед прес. През последните дни обидни реплики си размениха и самите Нетаняху и Ердоган. Първият нарече турския лидер \"диктатор\", а Ердоган отвърна, окачествявайки израелски премиер като \"крадец\" и \"тиранин\", предаде БТА. Синът на Нетаняху - Яир Нетаняху също на свой ред провокира Ердоган, като написа в Туитър тази седмица, че Истанбул \"е всъщност град, който се нарича Константинопол! Столица на Византийската империя и център на православното християнство над хиляда години преди турската окупация!\" Ердоган отвърна, като на предизборен митинг в Турция нарече сина на израелския премиер \"неморален\". \"Вие окупирахте цяла Палестина!\", каза той. \"Ако светът търси страна, която гнети, това е Израел. Ако търсят терористична държава, това също е Израел\", добави турският лидер.", "date": "2019.03.15", "title": "Словесната война между Турция и Израел продължи и днес"}
{"url": "https://www.24chasa.bg/novini/article/7349442", "text": "Близо 2 млрд. лв. ще поиска България за жп транспорт за следващия програмен период, заяви транспортният министър Росен Желязков на конференцията “Европейска солидарност в инвестиционната политика”. Тя беше организирана в петък от Камарата на строителите в България и председателя на Комисията по регионално развитие в ЕП Искра Михайлова. Желязков уточни, че за модернизацията на жп линията София - Северна Македония прогнозната сума е 800 млн. лв., а до Сърбия - 400 млн. лв. Проектите в сектора за периода 2021 - 2027 г. ще бъдат определени през следващите няколко месеца. В момента се подготвят два пътни проекта - магистралата Русе - Велико Търново и скоростният път Видин - Монтана - Враца, като целта е те да бъдат изградени след 2020 г. С висока степен на проектна готовност е и продължението на линия 3 на софийското метро - участъкът от “Хаджи Димитър” до жк “Васил Левски”, който включва 3 метростанции, и от ул. “Шипка” до бул. “Цариградско шосе”, където има 4 станции. Във водния сектор ще се поискат средства за подобряване на корабоплаването по Дунав. На конференцията присъства и вицепремиерът Томислав Дончев, който увери, че до края на годината процесът на провеждане на обществени поръчки ще бъде изцяло дигитализиран. Повишаване на добавената стойност на икономиката, дигитализация и високи технологии и повече комерсиализация на продукти от български университети ще са приоритетите на страната ни за следващия програмен период. 2% от портфейла на ЕБВР може да бъдат насочени към България, заяви директорът на офиса в България Лариса Манастирли. Зам.-председателят на ЕИБ Вазил Худак съобщи, че в момента годишно на България се дават 50 млн. евро, но ЕИБ възнамерява да увеличи тази подкрепа, като фокусът ще бъдат устойчивите инфраструктурни проекти и технологичните компании. По време на конференцията строителите поискаха от вицепремиера Дончев да се въведе минимален праг на цените при провеждането на обществени поръчки за инфраструктурните обекти за следващия програмен период. Според тях начинът на ценообразуване трябва да е на пазарна основа и да има правила, по които да се определя цената при сключване на договора и при етапите на строителството.", "date": "2019.03.15", "title": "След 2021 г. България иска пари от ЕС за пътища, жп и метрото"}
{"url": "https://www.24chasa.bg/novini/article/7349740", "text": "САЩ, в съгласие с Европейския съюз, Австралия и Канада, днес наложиха нови санкции срещу руски физически и юридически лица заради \"продължаването на агресията им\" срещу Украйна, предаде Франс прес. Санкционирани са шест физически лица и осем руски компании, сред които оръжейни компании. Те са включени в санкционния списък заради атаката срещу украински кораби в Керченския проток край Крим през ноември миналата година и заради подкрепата за проруските сепаратисти в Източна Украйна. Сред санкционираните физически лица има четирима руски представители на националната служба за гранична охрана и на бреговата охрана, замесени в атаката срещу трите украински кораба в Керченския проток. Санкциите предвиждат замразяване на авоари и забрана за търгуване със санкционираните, предава БТА. \"Призоваваме Русия да върне на Украйна конфискуваните кораби и да освободи задържаните членове на екипажа и да спазва суверенитета и териториалната цялост на Украйна\", се казва в изявление на Държавния департамент. Двадесетте и четирима украински моряци са в руски арест след инцидента в Керченския проток. В изявлението на департамента се припомня, че откакто \"Русия е започнала кампанията си на агресия срещу Украйна\" и окупацията на полуостров Крим, САЩ и техните трансатлантически партньори \"показаха твърдото си противопоставяне на незаконните руски дейности, в това число и атаката в Керченския проток\". Същевременно ТАСС съобщава, че Канада е внесла в списъка си с антируски санкции 114 физически лица и 15 компании. Агенцията се позовава на изявление на канадската външна министърка Кристия Фрийланд. В частност под канадските санкции попадат ръководителят на руската държавна нефтена компания Роснефт Игор Сечин, ръководителят на банката ВТБ Андрей Костин, бизнесменът Игор Ротенберг, пълномощният представител на руския президент в Южния федерален окръг на Руската федерация Владимир Устинов и директорът на руската гвардия Росгвардия Виктор Золотов. В санкционния списък попадат и компаниите Туполев, МиГ и Сухой.", "date": "2019.03.15", "title": "САЩ и Канада въведоха нови санкции срещу Русия"}
{"url": "https://www.24chasa.bg/novini/article/7349726", "text": "Румънският премиер Виорика Дънчила заяви днес в Прага, че Чехия заема десето място в класацията на чуждестранните инвеститори в Румъния, като има над 1000 чешки фирми в Румъния, предаде Аджерпрес. На съвместна пресконференция с чешкия си колега Андрей Бабиш тя заяви, че двамата са обсъдили необходимостта от разширяване на сътрудничеството в различни сектори, предаде БТА. \"Призовах за съществено засилване на диалога между Румъния и Чехия във всички аспекти. Искам да подчертая много добрия стадий на двустранните икономически и търговски отношения. В края на 2018 г. общият им обем е достигнал 4,67 милиарда евро, което представлява рекорд спрямо предишните години\", посочи Дънчила. Тя отбеляза, че в Румъния присъстват над 1000 чешки фирми и че страната е на десето място в класацията на чуждестранните инвеститори в Румъния, а Румъния се намира на 15-то място в класацията на търговските партньори на Чехия. \"Бих искала да окуража компаниите от Румъния да бъдат по-уверени във възможностите за достъп на румънските продукти до чешкия пазар\", посочи още Дънчила, като спомена готовността на румънската страна за разширяване на сътрудничеството в области като дигитализацията, киберсигурността, енергийната сигурност и други.", "date": "2019.03.15", "title": "Дънчила призова за засилване на икономическото сътрудничество с Чехия"}
{"url": "https://www.24chasa.bg/novini/article/7349344", "text": "Апелативният съд в Пловдив остави за постоянно в ареста общинския съветник от град Стамболийски Атанас Мавродиев, като така потвърди решението на по-долната инстанция. Той не се явил 4 пъти на делото си в Окръжния съд, без да удостовери причините за това, сочат в мотивите си апелативните магистрати. По този начин той е демонстрирал недопустимо процесуално поведение в производство, в което личното му явяване било задължително. Апелативният съд посочва, че е  налице недобросъвество поведение от стана на Мавродиев и при по-лека мярка за неотклонение има риск за нормалния ход на процеса срещу него.", "date": "2019.03.15", "title": "Оставиха в ареста съветник от Стамболийски, 4 пъти не отишъл в съда"}
{"url": "https://www.24chasa.bg/novini/article/7349368", "text": "Лидерът на БСП Корнелия Нинова събра политическия съвет на коалицията \"БСП за България\" преди заседанието на Националния съвет в неделя, съобщиха от пресцентъра на партията. На срещата е обсъдена политическата обстановка в страната и парламентарната криза. Дискутирани са платформата \" Визия за Европа\", броят и кандидатите на коалиционните партньори и гражданската квота в листата за евродепутати, както и имена на кандидати за водач.", "date": "2019.03.15", "title": "Корнелия Нинова събра политическия съвет на коалиция \"БСП за България\""}
{"url": "https://www.24chasa.bg/novini/article/7349381", "text": "Националният съвет на СДС дава мандат на председателя и ръководството да проведат преговори с другите български партии членки на ЕНП, във връзка с европейските избори през май. Това реши Националният съвет на партията току-що, след като  Лидерът и ръководството получиха мандат и за продължаване на преговорите за сключване на коалиционно споразумение с \"Демократична България\" при следните параметри: 1. Обединяване около обща позиция, че основната цел на демократичната общност е промяна на порочния и неефективен управленски модел 2. Обединяване около обща позиция, че ще работим за: приемането на България в Европейския банков съюз, Еврозоната, Шенген, повишаване стандарта на живот, силна структурна, регионална и кохезионна политика. 3. Обединяване около обща позиция, че ще се противопоставим на идеята за Европа на различни скорости и ще работим против опасните тенденции, налагани от евроскептици, крайно леви, крайно десни и популисти, поставящи под заплаха постиженията и ценностите на Обединена Европа. 4. Избраният/те кандидат/и и техните партии от коалицията да поемат категоричен ангажимент, че ще изберат групата на ЕНП и ще останат в нея до приключването на мандата си. За нас ЕНП в най-голяма степен олицетворява съхранението на ЕС и защитава интересите на България в него. 5. В наименованието на коалицията да се съдържа абревиатурата СДС, като предложението на Националния съвет е: коалиция от партии \"Демократична България – СДС\". 6. Подреждането на листата за евроизборите да стане по най-демократичния начин, а именно - чрез отворени вътрешни избори. Ако това не се приеме, на СДС да се даде между първо и трето място в листата с кандидат-депутати за Европейския парламент. Националният съвет очаква отговорите на поставените към Демократична България въпроси до 22 март 2019 г., поставиха срок сините. Националният съвет на СДС ще се събере на извънредно заседание на 23 март в Ловеч.", "date": "2019.03.15", "title": "СДС готов на преговори за евроизборите с ГЕРБ и с \"Демократична България\""}
{"url": "https://www.24chasa.bg/novini/article/7349372", "text": "Собственикът на изба \"Джиро Трейд\" в пловдивското село Първенец Тодор Неделчев ще лежи 2 години и 6 месеца зад решетки, постанови Апелативният съд. За 3 години и 6 месеца пък няма да има право да управлява автомобил. На 13 юли 2017 г. на кръстовище в Пловдив Неделчев блъснал 87-годишен колоездач и по непредпазливост е причинил смъртта му. Възрастният мъж е карал велосипед, натоварен с 9 литра прясно мляко, и пресичайки улицата, е бил ударен от товарния автомобил на Неделчев. Според магистратите при своевременна реакция от негова страна шофьорът е могъл да предотврати фаталния резултат. Присъдата не е окончателна и подлежи на обжалване.", "date": "2019.03.15", "title": "Винарски бос влиза в затвора за 2 години и 6 месеца"}
{"url": "https://www.24chasa.bg/novini/article/7349334", "text": "Посолството ни в Китай оказва съдействие на  . По последни данни от посолството в Пекин операцията е приключила успешно. Това съобщиха от пресцентъра на Министерството на външните работи. Българският посланик Григор Порожанов посети и разговаря с пострадалия преди операцията в болницата на Медицинския колеж в Пекин. Със съдействието на посолството ни българският гражданин е провел и разговор със своята майка. Служителите на мисията ни в Пекин са внесли в касата на болницата лични дарения за операцията, възлизащи на 16 500 юана (близо 2400 евро) и са се свързали с българската общност в Пекин с призив за оказване на финансова помощ на пострадалия. Министърът на външните работи Екатерина Захариева лично следи случая. По нейни изрични указания по-рано през седмицата посолството гарантира пред болницата в Пекин, че лечението на българския гражданин ще бъде платено. Стойността на цялостното му лечение е около 300 000 юана (около 40 000 евро). Очаква се част от сумата да бъде покрита и от местния китайски застраховател. Министерството на външните работи е в контакт и с китайското посолство в София, което изрази готовност при необходимост бързо да бъдат издадени китайски визи за роднините на пострадалия. Българският гражданин е в тежко състояние, след падане от мост в китайската столица на 9 март.", "date": "2019.03.15", "title": "Външно: Посолството ни в Китай съдейства на тежко пострадалия българин в Пекин"}
{"url": "https://www.24chasa.bg/novini/article/7349328", "text": "Малка флотилия от рибарски плавателни съдове устрои протест в подкрепа на Брекзит днес в Североизточна Англия преди започващия 14-дневен \"Поход за излизане\". Начело на похода ще застане изявеният привърженик на Брекзит Найджъл Фараж, предадоха ДПА и БТА. Флотилията влезе в град Нюкасъл по течението на река Тайн, за да привлече вниманието върху \"смъртната присъда, която представляват за британските рибари и рибарски селища споразумението на (премиера) Тереза Мей за излизането и осуетяването на Брекзит от парламента\". Снощи бившият лидер на Партията за независимост на Обединеното кралство Найджъл Фараж заяви, че е \"възмутително\" депутатите да подкрепят предложението на Мей за продължаване на срока за Брекзит отвъд първоначално предвидената дата 29 март. Фараж, който сега е политически коментатор и член на Европейския парламент, каза, че премиерът е обещала \"50 пъти\", че Великобритания ще напусне ЕС на 29 март. \"Нашите политици отново ни излъгаха. Това е последната капка\", заяви той и призова хората да се присъединят към неговата нова Партия на Брекзита. Заместникът на Мей Дейвид Лидингтън каза днес пред радио Би Би Си, че все още се надява Великобритания да напусне ЕС \"възможно най-скоро по организиран начин\", ако парламентът подкрепи споразумението й при третото му гласуване следващата седмица. Мей заяви, че ще поиска Брекзит да бъде отсрочен за 30 юни, ако депутатите подкрепят споразумението й, но ще поиска и по-дълга отсрочка, ако отново му се противопоставят, след като преди това на два пъти го отхвърлиха с голямо мнозинство. Протестът \"Поход за излизане\" е насрочен да започне утре в североизточния град Съндърланд, където на референдума за членството в ЕС през 2016 г. беше обявено първото мнозинство в подкрепа на Брекзит, и да приключи в Лондон на 29 март.", "date": "2019.03.15", "title": "Рибарски лодки на протест в подкрепа на Брекзит преди утрешния поход на Фараж"}
{"url": "https://www.24chasa.bg/novini/article/7349374", "text": "Председателят на парламента на Северна Македония Талат Джафери съобщи днес, че законите, които президентът Георге Иванов отказа да подпише, а са били приети с мнозинство от две трети, ще се смятат за приети, а останалите ще бъдат върнати в парламентарна процедура, предаде агенция МИА, цитирана от БТА. Президентът Иванов отказа да подпише 15 закона, гласувани в парламента и изпратени до него с името Северна Македония. Четири от тях са приети с мнозинство от две трети. Той бойкотира новото име на държавата и отказа да смени и табелата на президентството с досегашното име Република Македония. Преди време Иванов отказа да подпише указа за Преспанския договор и закона за езиците, макар депутатите да ги гласуваха за втори път. Председателят на парламента Талат Джафери ги изпрати в Държавен вестник със своя подпис.", "date": "2019.03.15", "title": "Законите, които президентът на Северна \nМакедония не подписа, ще се смятат за приети"}
{"url": "https://www.24chasa.bg/novini/article/7349419", "text": "Гърция подкрепи днес призива на левия боливийски президент Ево Моралес за постигане на споразумение чрез преговори за решаването на тежката политическа и финансова криза във Венецуела, предаде Асошиейтед прес, цитирана от БТА. Редица европейски страни са сред 50-те държави, включително Съединените щати, които подкрепиха лидера на венецуелската опозиция Хуан Гуайдо срещу президента Николас Мадуро. Тези страни от ЕС призоваха за президентски избори, които да решат проблемите във Венецуела. Партията на гръцкия премиер Алексис Ципрас СИРИЗА обаче има приятелски връзки с левите партии от Южна Америка и изрази подкрепа към Мадуро. Моралес се срещна днес с Ципрас в Атина при едно от редките си посещения в Европа и призова гръцкия премиер да окаже натиск в ЕС за преговори между венецуелското правителство и опозицията, за да се излезе от кризата. \"Изразих сериозно безпокойство във връзка със ситуацията във Венецуела, където финансовата и хуманитарната криза се задълбочават\", заяви Ципрас. \"Единствената опция в близките дни е диалог, включващ всички страни - от правителството и опозицията - да седнат на една маса, за да спрат ескалацията на кризата и да избегнат евентуален кървав граждански конфликт\". Боливийският президент подчерта по-рано днес, че вмешателство във вътрешните работи на друга страна не предвещава нищо добро. \"Историята учи, че има много интервенции отвън, като случая с Либия и Ирак, и те никога не са дали решение\", каза Моралес след среща с гръцкия премиер Алексис Ципрас. \"Тъкмо обратното, това унищожи демокрацията\", каза боливийският президент. Моралес е един от малкото латиноамерикански лидери, подкрепящи озовалия се в трудно положение Мадуро, чиято страна се намира в хуманитарна криза, отбелязва Ройтерс. \"Единственото решение е диалог и това е, което европейските страни трябва да подкрепят\", посочи Моралес. \"Опозицията във Венецуела би трябвало да седне на една маса с официалните власти на тази страна за диалог и да намери решение\", добави боливийският президент. Наричайки Ципрас \"моя брат Алексис\", боливийският лидер заяви, че е поискал подкрепата на Гърция в трудните търговски преговори между ЕС и страните от Южна Америка. Той каза, че неговото правителство ще получи съвети от експерти в Атина за това как да постигне \"туристическото чудо\" на Гърция - страна с население от 10,7 милиона души, която беше посетена от над 30 милиона туристи миналата година.", "date": "2019.03.15", "title": "Гърция подкрепи призива на Ево Моралес за диалог във Венецуела"}
{"url": "https://www.24chasa.bg/novini/article/7349431", "text": "Турският вицепрезидент Фуат Октай и външният министър Мевлют Чавушоглу заминават за Нова Зеландия, където при терористично нападение бяха убити 49 души, съобщи електронното издание на в. \"Сабах\", цитирано от БТА. Турският президент Реджеп Тайип Ердоган съобщи, че се е обадил по телефона на генерал-губернаторa на Нова Зеландия Патси Реди и е осъдил от името на всички мюсюлмани терористичното нападение в Крайстчърч. Ердоган е изказал мнение, че не става дума за индивидуален акт и е настоял да бъде разкрита организацията зад нападението, при което бяха убити 49 души и 48 бяха ранени, в т.ч. трима турци. Турският президент информира също, че Фуат Октай и Мевлют Чавушоглу ще заминат за Нова Зеландия.", "date": "2019.03.15", "title": "Ердоган за атентатите в Нова Зеландия: Не е индивидуален акт, да разкрият организаторите"}
{"url": "https://www.24chasa.bg/novini/article/7349445", "text": "Вицепремиерът Екатерина Захариева, директорът на Главна дирекция “Национална полиция\" Христо Терзийски и шефът на ГДБОБ Ивайло Спиридонов вече влязоха на съвещание в Министерския съвет при премиера Бойко Борисов. Съвещанието ще търси   Брентън Тарант, който изби 49 души в две джамии в Крайстчърч, е носил пълнители за автомати с надписи на български за битки в Руско-Турската, както и Балканската война, при които сме побеждавали турците.", "date": "2019.03.15", "title": "Службите влязоха на съвещание при премиера (Видео)"}
{"url": "https://www.24chasa.bg/novini/article/7349496", "text": "Съединените щати предупредиха албанската опозиция да не използва или подстрекава към насилие по време на митинг, планиран за този уикенд, предаде Асошиейтед прес, цитирана от БТА. Десноцентристката опозиция, водена от Демократическата партия, организира митинг утре с искане за оставка на правителството, обвинявайки кабинета в корупция. Опозиционни депутати, които се отказаха от парламентарните си места, отхвърлиха призивите за диалог от страна на премиера социалист Еди Рама и от САЩ и ЕС. В публикувано днес изявление американското посолство заяви, че опозицията \"се е отказала от задълженията си\". Предишни митинги в Тирана прераснаха в насилие, като полицията използва сълзотворен газ, напомня АП.", "date": "2019.03.15", "title": "САЩ към албанската опозиция: Протестирайте мирно утре"}
{"url": "https://www.24chasa.bg/novini/article/7349507", "text": "Италианският вицепремиер и вътрешен министър Матео Салвини осъди антимюсюлманската атака в Крайстчърч, където екстремист атакува джамии и уби 49 души, предаде ДПА. Салвини каза, че съжалява, че някои хора са направили връзка между неговата крайнодясна политика и кървавото нападение в Нова Зеландия, предаде БТА. Терористът, атакувал две джамии, използва оръжия, на чиито пълнители били изписани няколко имена. Едно от тях е на Лука Траини, италиански неонацист, който миналата година откри в италиански град безразборна стрелба срещу цветнокожи и рани шестима души. След стрелбата тогава стана ясно, че Траини се е кандидатирал на местните избори от партията на Салвини, но не е спечелил. Салвини тогава се опита да потуши породилата се полемика, като каза, че неконтролираната имиграция само отчасти може да бъде набеждавана като причина за действията на Траини. \"Онзи, който стреля по хора е престъпник, независимо от цвета на кожата на неговите жертви. Но е много ясно, че безконтролната имиграция, инвазията от последните години води до социален бунт\", каза тогава Салвини. Днес след атаката в Нова Зеландия италианската опозиционна депутатка Алесия Морани беше сред онези, които свързаха това изказване на Салвини с екстремисткото насилие в Нова Зеландия. \"Помните ли думите на Салвини за Траини? Това беше само преди година. Защо днес вътрешният министър не говори? Какво мисли той за Крайстчърч?\", написа депутатката в Туитър. В отговор на това Салвини нарече в Туитър атаката в Крайстчърч \"клане\" и каза, че я осъжда и че изпитва абсолютно презрение към \"жалките и неморални убийци\". Той допълни, че се моли за невинните жертви. Вицепремиерът накрая добави, че съжалява онези, които казват, че вината е винаги на Салвини.", "date": "2019.03.15", "title": "Салвини осъди атаката в Нова Зеландия: Онзи, който стреля по хора е престъпник"}
{"url": "https://www.24chasa.bg/novini/article/7349514", "text": "Брентън Тарант е бил в България в края на миналата година като е възможно да е установил и връзка с паравоенни формирования. По това подозрение започнаха работа българските специални служби, научи “24 часа”. Информацията е докладвана и на премиера Бойко Борисов, при когото Със сигурност  е бил в България в края на миналата година. Лицето му е било засечено от камери по българските гранични пунктове. Тарант е пристигнал с полет от Австрия. След кратък престой у нас е заминал за Румъния. На Балканите Тарант е обикалял още и Сърбия, и Черна гора. Засега присъствието на Тарант е установено чрез камери и работа със службите на останалите държави. Чака се обаче паспортна информация от Нова Зеландия и пълен профил, по който да бъде довършено разследването.", "date": "2019.03.15", "title": "Стрелецът от Нова Зеландия е бил в България, търсят връзка с паравоенни групи (Видео)"}
{"url": "https://www.24chasa.bg/novini/article/7349530", "text": "Държавната антикорупционна комисия в Северна Македония съобщи днес, че ще извърши проверка на имотното състояние на президента Георге Иванов, предаде агенция МИА. Мандатът на Иванов изтича на 12 май тази година, а проверката се прави с цел да се види какви промени са настъпили в имотното му състояние по време на двата му мандата, предаде БТА. Миналата седмица антикорупционната комисия обяви, че проверява и повишенията и назначенията в армията, които са подписани от Иванов преди изборите.", "date": "2019.03.15", "title": "Проверяват имотното състояние на македонския президент Георге Иванов"}
{"url": "https://www.24chasa.bg/novini/article/7349548", "text": "САЩ обявиха днес въвеждането на санкции срещу Международния наказателен съд в Хага и ще отказват визи на лица, които инициират или участват в разследвания и съдебно преследване на американски служители пред съда, заяви днес държавният секретар Майк Помпейо, цитиран от ДПА и Франс прес. \"Днес обявявам политика на американски визови ограничения срещу служители, пряко отговорни за всякакви разследвания на МНС срещу американски военнослужещи\", каза Помпейо пред журналисти, цитиран от АФП. Държавният секретар посочи, че първите забрани за издаване на визи вече са обявени, без да разкрива за колко лица се отнасят, предаде БТА. В началото на ноември 2017 г. прокурорката на МНС Фату Бенсуда обяви, че е поискала от съдиите правомощия да започне разследване на военни престъпления, извършени в рамките на афганистанския конфликт, най-вече от американската армия. В безпрецедентна атака срещу тази международна институция, натоварена да се произнася по военни престъпления и престъпления срещу човечеството, на която САЩ не са член, през септември 2018 г. Белият дом заплаши съдиите и прокурорите от МНС със санкции, ако вземат на прицел американци или израелци. Искането за разследване обаче все още е в сила, заяви Помпейо. Той каза, че целта на тази нова политика е да бъде накаран МНС да промени насоката си спрямо САЩ и техните съюзници. Биха могли да последват по-нататъшни мерки, включително икономически санкции, предупреди Помпейо. \"МНС атакува върховенството на закона в Америка\", каза Помпейо и добави, че \"не е прекалено късно да бъде променен курсът и ние настояваме съдът да го направи веднага\". Помпейо описа МНС като организация, която има \"широки и непонятни\" правомощия. Помпейо визираше конкретно исканията за разследване на американските военни действия в Афганистан. Първият американски дипломат отказа да даде данни колко хора са засегнати от новите санкции на САЩ.", "date": "2019.03.15", "title": "САЩ въвеждат визови санкции срещу Международния наказателен съд в Хага"}
{"url": "https://www.24chasa.bg/novini/article/7349551", "text": "Останките на младия босненец Давид Драгичевич, чиято съмнителна смърт предизвика антиправителствени протести в страната му, бяха повторно погребани днес в австрийско гробище, където стотици присъстващи настояха за окончателно изясняване на случая, предаде ДПА, цитиран от БТА. Давид Драгичевич изчезна в Баня Лука преди година, а шест дни по-късно тялото му бе намерено в една река и смъртта му бе определена като самоубийство. Той бе обвинен в кражба, но родителите му обявиха, че е бил убит от полицията, а обвиненията са били изфабрикувани. Тяхното движение \"Справедливост за Давид\" първоначално бе фокусирано върху искането за прозрачно разследване за смъртта на сина им, но се превърна в изразител на недоволството от управлението на Милорад Додик, политикът, който представлява сръбската общност в колективното босненско председателство. Останките на Давид бяха прехвърлени в австрийския град Винер Нойщат, южно от столицата Виена, където живее майка му. \"Това е второ погребение за Давид, който бе убит от властите на Република Сръбска\", каза бащата Давор Драгичевич на погребението. Стотиците присъстващи скандираха \"Справедливост за Давид\" с вдигнати юмруци. Бащата на Давид е издирван от босненските власти, които обявиха, че той застрашава обществения ред с протестите си. В Австрия живее голяма босненска общност от около 200 000 души.", "date": "2019.03.15", "title": "Стотици присъстваха на повторното погребение на босненец, чиято смърт предизвика протести"}
{"url": "https://www.24chasa.bg/novini/article/7349308", "text": "Нигерийският футболист Екундайо Джайеоба, който стана шампион на България с \"Левски\" и пловдивския \"Локомотив\", е арестуван за измами с банкови карти и се намира в следствения арест в София, съобщи  Той е заподозрян, че е част от банда, занимаваща се с този вид престъпна дейност. По първоначална информация, през неговата банкова сметка преминавали транзакциите на измамниците. Предстои да се изяснява неговата вина в случая. “Да, Джайеоба беше задържан. Казват, че е за измами с карти. Много неприятен случай. Жалко, че така се развиха нещата. Дайо е много свестно момче и добър футболист. Беше основна част от нашия отбор. Дано да бъде оправдан и скоро излезе на свобода”, коментираха хора от ръководството на \"Гранит\" (Владая), където нападателят се подвизаваше в последно време. Четвъртодивизионният тим участва в столичната АОГ – Юг. Нигериецът вече 19 години живее и играе в България и се чувства наполовина българин. През 2011 г. Джайеоба бе пребит пред дискотека във Велико Търново.", "date": "2019.03.15", "title": "Шампион с \"Левски\" и \"Локо\" (Пд) арестуван за измами с банкови карти"}
{"url": "https://www.24chasa.bg/novini/article/7349279", "text": "Хванаха и затвориха в килия 600-килограмов крокодил, тормозел жителите на австралийския остров Батърст. Той се хранел основно с кучета. Това съобщи австралийският портал „Найн нюс”, цитиран от Властите оставили животното в ареста на местния участък. А влечугото е „обвинено” в изяждането на 12 кучета и нападение над рибар. \"Присъдата\" скоро била произнесена и крокодилът е преместен във ферма. Местни жители споделиха, че са виждали влечугото да преследва хора. „Изяде всички кучета, а има и много деца в околността, които се къпят във водата. Беше въпрос на време да изяде някой малчуган”, споделя един от притеснените родители. Огромният хищник ще остане в специална ферма за крокодили в компанията на женски от своя вид. Влечугото ще живее още 50 години, смятат специалисти. Не навсякъде по света обаче крокодилите са смятани за опасни. В индийско градче в началото на януари жители погребаха своя, по думите им - приятел - крокодила Гангарам, умрял от естествена смърт на цели 130 години. На погребението на влечугото дошли над 500 човека, по данни на индийското издание „Хиндустан Таймс”. Имало е и цяла траурна процесия. Тялото на крокодила е докарано до гроба му с трактор, обсипан с цветя. По думите на жителите - децата дори без проблем плували до един от най-опасните хищници в света, без да се притесняват за живота си. Индийците хранили своя приятел с ориз и боб. Смятат да му направят и паметник.", "date": "2019.03.15", "title": "\"Задържаха\" 600-килограмов крокодил в Австралия, изял 12 кучета, преследвал хора"}
{"url": "https://www.24chasa.bg/novini/article/7349285", "text": "Несебър е включен в общ проект с прочутия Санторини от групата на Цикладските острови на Гърция, сред които е прочутият Санторини. Договорът сключил кметът Николай Димитров по Програмата за транснационално сътрудничество \"Балкани - Средиземно море 2014-2020\" по проектно предложение \"Паметници в природата: креативно съжителство\", в който водещ партньор е Европейският център за византийски и пост-византийски паметници в Солун. Проектът ще се изпълнява 2 години и освен Цикладките острови, в него влизат и община Тира, гърция, Гръцкия център за морски изследвания, Сдружението за кипърски проучвания в Кипър и техния отдел \"Гори\" към Министерството на земеделието, Институтът за културни паметници \"Гани Страцимири\" в Албания. Наблюдаващи партньори са Вселенска патриаршия в Истанбул и Гръцката асоциация за градско и регионално планиране. В рамките на проекта ще се проучва в каква степен пилотните региони са засегнати от човешката намеса и от промените в климата като ще се обърне специално внимание на биоразнообразието, на хабитатите в защитените природни местности ина опазването на застрашените видове и културното наследство. Целта била да се защитят природните дадености и културното наследство в балканско-средиземноморския регион. При изпълнението на проекта фокусът ще бъде насочен към изследване на връзките между природата и културата на базата на нова сертификационна система, която представлява специално разработен модел за популяризирането и опазването им. Общият бюджет на проекта е 1 289 306 евро, от който за Община Несебър са предвидени 236 954 евро.", "date": "2019.03.15", "title": "Несебър в общ проект със Санторини"}
{"url": "https://www.24chasa.bg/novini/article/7349302", "text": "във връзка с изпълнение на Административен договор № BG16RFOP002-1.004-0002-C02 “Повишаване качеството, ефективността и ефикасността на предлаганите от Патентно ведомство на Република България услуги за бизнеса, свързани със закрилата на обектите на индустриална собственост“, финансиран от Оперативна програма „Иновации и конкурентоспособност“, съфинансирана от Европейския съюз чрез Европейския фонд за регионално развитие Във връзка с изпълнението на  , “Повишаване качеството, ефективността и ефикасността на предлаганите от Патентно ведомство на Република България услуги за бизнеса, свързани със закрилата на обектите на индустриална собственост“, на  , oт , в  , на  , гр. София, ул. ”Росарио” № 1, ще се проведе  , на който ще бъде представен проект “Повишаване качеството, ефективността и ефикасността на предлаганите от Патентно ведомство на Република България услуги за бизнеса, свързани със закрилата на обектите на индустриална собственост“, финансиран от Оперативна програма „Иновации и конкурентоспособност“, съфинансирана от Европейския съюз чрез Европейския фонд за регионално развитие. На събитието пред всички заинтересовани лица ще бъдат представени целите, дейностите и очакваните резултатите от изпълнението на проекта.", "date": "2019.03.15", "title": "Патентно ведомство ще проведе \"Информационен ден\"  по ОП \"Иновации и конкурентноспособност\" на 19 март"}
{"url": "https://www.24chasa.bg/novini/article/7348996", "text": "Президентът на Косово Хашим Тачи заяви, че Косово ще отговори директно с армия и полиция, като истинска държава, на заплахите от Сърбия, предаде Танюг. Президентът каза, че подялбата на Косово е стара сръбска идея, но това няма да стане. \"Безкомромисно ще защитаваме нашия интегритет и независимост\", заяви той за Клан Косова, предаде БТА. За споразумението, което ще бъде сключено с Белград, ще се вземе решение на референдум и с мнозинство от две трети в парламента, тоест с гласовете на най-малко 80 депутати, каза президентът. \"Не вярвам да има депутат, който би гласувал против присъединяването на /Прешевската/ долина към Косово\", каза Тачи, който оцени идеите за международна конференция за Косово като опасна, тъй като това подразбира и включването на Русия в нея. \"Отворена е и идеята за Балкански съюз. Това е опасна идея. Ние сме за ЕС. Нашето бъдеще са НАТО и ЕС, не регионален съюз. Това е недопустимо\", заяви президентът. Според Тачи албанците, живеещи в Прешевската долина в южна Сърбия, са най-дискриминираната етническа общност в цяла Европа, съобщават още медиите в Прищина. \"Сърбия се интересува само от територията, не от албанците, които живеят там\", каза Тачи и добави, че за разлика от тези албанци, сърбите в Косово имат същите права като всички останали граждани. По думите му Сърбия вижда местните хора само като бреме, пише вестник \"Зъри\" и добавя, че Тачи е заявил, че няма да се откаже, докато не присъедини тази област към Косово. \"Зъри\" пише още, че по думите на Тачи работата за присъединяване на Прешевската долина към Косово е по-лесна от борбата за свобода и създаването на независимостта на Косово.", "date": "2019.03.15", "title": "Тачи: Косово ще отговори директно с армия и полиция на заплахите от Сърбия"}
{"url": "https://www.24chasa.bg/novini/article/7347526", "text": "Свръхмодерен мултимедиен център работи от вчера в Българската телеграфна агенция. Новата зала разполага със система за панорамна прожекция на 180 градуса, най-големите тъчскрийн екрани в България и висококачествен звук. “Тази зала цитира като интериор фасадата на БТА. Тук се получава площад, агора, на която да се правят събития от най-различно естество”, каза доц. Георги Лозанов - директор на дирекция “Културни комуникации” в агенцията.  Само след 3 месеца БТА ще успее да покаже пълния капацитет на залата, тъй като ще бъде домакин на най-голямото медийно събитие у нас - шестия световен конгрес на информационните агенции. Той ще се състои от 13 до 15 юни в НДК, но част от събитията ще бъдат и в новия център. “Ще дойдат представители на над 100 агенции. Присъствие потвърдиха и участници от други медии - “Ню Йорк таймс”, “Ал Джазира”, “Дойче веле”, Си Ен Ен. Очакваме също представители на телевизии, вестници и радиа”, каза генералният директор на БТА Максим Минчев. ", "date": "2019.03.15", "title": "БТА си направи мултимедиен център"}
{"url": "https://www.24chasa.bg/novini/article/7348995", "text": "Тази сутрин започнала операцията   На 9 март, след инцидент в китайската столица, 31-годишният Николай Маринов е с тежки счупвания на гръбнака, ребра, подбедрица и по краката, както и със сериозен кръвоизлив в корема. Операцията му струва 40 000 евро, а застраховката му не покрива напълно тази сума. Първоначално интервенцията беше забавена заради липсата на средствата. Министерството на външните работи посочват, че е дало гаранция на болницата, че парите за лечението на Николай ще бъдат изплатени, предаде  Лекарите са посъветвали неговите близки да са до него след края на интервенцията, за да помагат за възстановяването на младия мъж. Родителите му Красимира и Горан Илиеви обаче са категорични, че нямат средствата, които са необходими, за да заминат. Двамата отхвърлиха и възможността инцидентът със сина им да е опит за самоубийство. Красимира разказа, че са успели да се свържат и да говорят за кратко с Николай. \"Зарадвах се да го чуя. Първата ми дума беше \"как си\". Не съм го питала как се случи, защото за мен е важно той да е добре и да се оправи\", сподели майката на Николай Маринов. От посолството ни в Пекин са потърсили родителите на Николай, за да ги информират за инцидента със сина им. Бащата на младия мъж Горан казва, че не е повярвал на чутото в първия момент. \"Мислех да затворя и да се обадя веднага в полицията. Представиха се и вече ми казаха имената. Тогава вече изтръпнах\", сподели той. Родителите на Николай Маринов разказаха, че двамата се издържат от една пенсия от 320 лева, защото жената е безработна, а мъжът е с онкологично заболяване и няма как да си позволят да пътуват до Китай, за да видят сина си. Информирани са от институциите в Пекин, че трябва да приготвят и сериозна сума пари за лечението на Николай. Красимира и Горан казаха още, че са благодарни на консулската ни служба в китайската столица за съдействието, което са им оказали и очакват резултатите от операцията на своя син.", "date": "2019.03.15", "title": "40 000 евро е операцията на падналия българин от мост в Пекин, открита е дарителска сметка"}
{"url": "https://www.24chasa.bg/novini/article/7349007", "text": "Турция очаква Русия да й достави през юли зенитно-ракетни системи С-400 и е решена да не отстъпва от сделката с Москва. Това заяви днес турският президент Реджеп Тайип Ердоган, съобщи \"Хюриет дейли нюз\", цитиран от БТА. \"Приключихме с този въпрос. За нас е изключено да направим крачка назад\", заяви Ердоган пред турска частна телевизия. Президентът добави, че Турция същевременно не е затворена и за предложения от САЩ за покупката на системи Пейтриът. Във връзка с турската икономика Ердоган заяви, че независимо от нарастващите предизвикателства в глобалната икономика Турция има капацитета да покаже \"положителни нива на растеж\" от началото на второто тримесечие. \"Оставихме кризите зад гъба си\", изтъкна той, допълвайки, че тази година развитието ще се придвижи към \"много по-добро място\" за Турция.", "date": "2019.03.15", "title": "Ердоган: Русия ще ни достави ракетите С-400 през юли, няма да правим крачка назад"}
{"url": "https://www.24chasa.bg/novini/article/7349012", "text": "Случаите на насилие в училище трябва да бъдат идентифицирани предварително, а не постфактум да бъдат констатирани. Това заяви заместник-министърът на образованието Таня Михайлова пред журналисти в Ловеч в отговор на въпрос, свързан с последните случаи на насилие в училище, цитирана от БТА. Михайлова определи като абсолютно недопустимо на територията на училище, дори и в обществото като цяло, да има насилие. По думите й има достатъчно механизми, които могат да се използват. Тя призова самите училищни екипи да бъдат много сензитивни, защото има индикатори, които се забелязват преди да се случат такива проблеми и да се насочват към определени мерки, свързани с работа с детето. \"В училище освен знания, трябва да се възпитава и да се развива емоционалната зрялост. За мен такива случаи са признак на липса на такава емоционална зрялост\", каза заместник-министърът. Тя припомни, че има механизъм за противодействие на тормоза, Етичен кодекс за всяко училище. \"В този смисъл, всички мерки, които са възможни и които могат да бъдат взети, са на ниво училище. Когато там тези механизми не сработват, случаите трябва да бъдат отнесени към РУО, към Държавна агенция за закрила на детето и всеки, който е свързан с грижата за децата, да направи най-доброто от себе си. За случая в Ловеч с разпространения клип, на който при опит да преустанови бой между две момичета, възпитател проявява насилие над едното от тях, Михайлова заяви, че е разпоредена проверка.  По думите й обаче трябва да се вземат мерки конкретно и към лицето, което снима, защото то реално просто е бил свидетел на случващото се. \"Смятам, че нашето общество не може и не бива да толерира такива случаи. Недопустимо е да стоиш отстрани, да записваш и да не правиш нищо, а да констатираш насилие\", каза още заместник-министърът. В Ловеч Таня Михайлова присъства на представянето на мобилно приложение на Съюза на българските автомобилисти \"Велошампион\" в СУ \"Св. Климент Охридски\". Тя бе наградена от СБА с почетен знак. Предстои по-късно да открие Националното състезание по математика за ученици от профилирани гимназии и паралелки на средни училища с чуждоезиков профил. В Ловеч е предвидена и среща с ръководството на града, с директори и учители по математика, информатика и природни науки, както и посещение на ремонтирани училища и детска градина \"Зора\".", "date": "2019.03.15", "title": "Зам.-министър на образованието: Логично е възпитателят от Ловеч да напусне работа"}
{"url": "https://www.24chasa.bg/novini/article/7349003", "text": "Медицински университет - Варна организира за шеста поредна година \"Дни на отворените врати\" на  Бъдещите кандидат-студенти ще имат възможност в рамките на два дни да посетят учебните бази в четирите факултета към университета – Медицина, Дентална медицина, Фармация и Обществено здравеопазване, както и в Медицинския колеж. Поканени са ученици от Варна и страната, които имат интерес към медицинските науки и здравните специалности, както и учители, родители и всички желаещи да посетят Медицинския университет. Освен че ще имат възможност да получат информация за специалностите и кандидатстването, посетителите ще могат да видят симулаторите, използвани за обучение на студентите, музейната сбирка по анатомия – кости, органи, 3D холограми, дигиталните 3D технологии в денталната медицина, да присъстват на лабораторни експерименти и атрактивни химични опити, микроскопски и макроскопски наблюдения, демонстрации на живо с високотехнологична апаратура, демонстрация „виртуална класна стая\", да посетят първата в страната университетска аптека във Факултета по фармация, залите за спорт, танци и репетиции. Към момента във варненския медицински университет се обучават над 5700 студенти, сред които и 1600 чужденци от 48 държави. Университетът привлича младите хора с модерната си материално-техническата база, съвременните високотехнологични методи на преподаване, възможностите за реализация и дипломите, които са признати във всички страни от ЕС.", "date": "2019.03.15", "title": "Дни на отворени врати в Медицински университет – Варна на 22 и 23 март"}
{"url": "https://www.24chasa.bg/novini/article/7349027", "text": "Премиерът на Унгария Виктор Орбан заяви днес, че неговият народ желае след евроизборите Европа да има нови лидери и \"нов старт\", за да бъде предотвратен упадъкът на континента, предадоха Асошиейтед прес и Ройтерс, цитирани от БТА. По думите му трябва да бъде сложен край на \"кошмара Съединени щати на Европа\", така че Европа отново да принадлежи на европейците. Орбан каза, че е горд със заслугата на Унгария за възпирането на \"нашествието на мигранти\" през 2015 г. Той подчерта, че без християнската култура \"в Европа няма да има свободен живот\". Изявлението на унгарския премиер бе направено дни преди Европейската народна партия (ЕНП) да обсъди евентуалното замразяване на членството на Орбановата партия ФИДЕС или нейното изключване от групата. Някои представители на десноцентристката ЕНП твърдят, че със своята реторика срещу мигрантите и ЕС, както и с авторитарното си управление Орбан се отклонява от християндемократическите ценности.", "date": "2019.03.15", "title": "Орбан: Унгарците искат нови лидери и нов старт на Европа след изборите"}
{"url": "https://www.24chasa.bg/novini/article/7348992", "text": "Европейската комисия потвърди днес новината на френския вестник \"Либерасион\", че се е самоубила Лаура Пинятаро, завеждала отдел \"Човешки ресурси\" в правната дирекция на институцията, предаде БТА. Пинятаро е посегнала на живота си на 17 декември миналата година. Говорител на ЕК днес заяви, че белгийската полиция е завършила разследването си две седмици по-късно със заключението, че причините за смъртта й били лични. Според статията на френския вестник служителката е получила задачата да намери правни основания за незаконното назначаване на генералния секретар на ЕК Мартин Зелмайер преди година. Четири дни преди нейното самоубийство Европейският парламент прие резолюция със 71 на сто от гласовете, в която настоя Зелмайер да подаде оставка заради нарушаването на европейското законодателство при неговото назначаване. Изданието цитира назовани и неназовани източници, според които Пинятаро си е давала сметка, че трябва да излъже, за да изпълни задачите, получени от Зелмайер. В статията се отбелязва, че същевременно тя е била в сложни отношения със съпруга си, също служител на ЕК, затова е напуснала дома им непосредствено преди да се самоубие. Говорителят на ЕК днес заяви, че отрича твърденията в статията възможно най-решително, защото съдържали неприемливи обвинения, нямали нищо общо с действителността, били злонамерени и неуважителни. Той добави, че това се прави в момента, в който ЕК води много деликатни преговори и процеси от изключителна важност за ЕС. Той определи обвиненията като нечовешки и невероятни. Говорителят не отрече, че Зелмайер е присъствал на заседания в ЕК, на които са били подготвяни отговорите по въпросите, поставени от ЕП и свързани с неговото назначение. \"Либерасион\" отбелязва, че присъствието на Зелмайер на тези срещи е било в разрез с правилата за поведение на европейските чиновници, които забраняват участие в обсъждането на въпроси, които лично ги засягат пряко или косвено (конфликт на интереси). По думите на говорителя Зелмайер присъствал на срещите, за да може ЕП да получи \"изчерпателни отговори\". Според цитираните от изданието свидетели, преди смъртта си Пинятаро им е съобщила, че в разрез с разпорежданията на Зелмайер да не се предоставя пълната информация, поискана от ЕП и от омбудсмана на ЕС, е предала всички искани от институциите документи. На основата на получените от нея данни омбудсманът изготви заключение, че изборът на Зелмайер не е бил съобразен с буквата и духа на действащите правила, и за това отговорност носят всички еврокомисари, гласували единодушно за неговото назначение.", "date": "2019.03.15", "title": "Шефка на \"Човешки ресурси\" в Еврокомисията се е самоубила през декември"}
{"url": "https://www.24chasa.bg/novini/article/7349029", "text": "Учени увериха, че развитието на земеделието през неолита е допринесло за еволюцията на човешката челюст, съобщи Франс прес. Това е улеснило също произнасянето на съгласните \"ф\" и \"в\", предаде БТА. Изследването, което смесва лингвистика и палеоантропология, подкрепя виждането, че езикът е свързан с биологични промени, започнали през неолита (6000 - 2100 г. пр. Христа), когато се появили земеделието и отглеждането на домашни животни. \"Езикът обикновено не е изследван като биологичен феномен - заяви Балтазар Бикел от университета в Цюрих. - Това е донякъде странно, защото езикът е част от самите нас, както системите за комуникация при животните.\" Преди неолита Хомо сапиенс използвал зъбите си, за да сдъвче бързо месото от животни, които е убил, или плодовете, които е събрал. Проучване на праисторически черепи показа, че докато при децата горните резци минавали пред зъбите на долната челюст, у възрастните хора горната и долната челюст се застъпвали. Ако изтеглите горната си челюст назад до такава степен, че да се допре до долната челюст, ще установите, че ще ви е трудно да произнесете съгласните \"ф\" и \"в\", отбелязаха Бикел и колегите му. В храненето на Хомо сапиенс настъпили промени, свързани с консумация на мляко и сирене. Производството на глинени съдове за съхраняване на храна също е било важно за началото на земеделието. Така зъбите на горната челюст запазили първоначалното си положение - да минават пред тези на долната челюст. Резултатите от изследването са публикувани в сп. \"Сайънс\".", "date": "2019.03.15", "title": "Развитието на земеделието през неолита допринесло за еволюцията на челюстта ни"}
{"url": "https://www.24chasa.bg/novini/article/7349046", "text": "Турската централна банка ще продължи да използва ефективно всички налични инструменти в опит да постигне стабилност на цените, заяви днес управителят на финансовата институция Мурат Четинкая, цитиран от Ройтерс и БТА. Четинкая говори на годишното общо събрания на банката. По думите на гуверньора индикаторите за инфлацията показват относително по-умерен курс през последните месеци, а тенденцията на подобрение в баланса по текущата сметка е станал по-забележим. През февруари турската инфлация се задържа на ниво от 19,67 процента, спадайки под символичния праг от 20 процента за първи път от август. Състоянието на икономиката е основен въпрос за турските избиратели с наближаването на местните избори на 31 март.", "date": "2019.03.15", "title": "Турската централна банка: Ще използваме всички инструменти за борба с инфлацията"}
{"url": "https://www.24chasa.bg/novini/article/7349049", "text": "Унгарският премиер Виктор Орбан трябва да направи повече, за да не бъде изключена неговата партия ФИДЕС от политическото си семейство - Европейската народна партия. Това заявява в публикувани днес откъси от интервю пред списание \"Шпигел\", председателят на групата на ЕНП в Европарламента Манфред Вебер, цитиран от Ройтерс и БТА. \"Ако Виктор Орбан не успее да създаде доверие през следващите дни сред партиите от ЕНП и критиците си, тогава нещата стават сложни\", посочва Вебер. Свалянето на плакатите \"е начало, но само толкова\", каза той. С тези думи той имаше предвид решението на Орбан да премахне плакатите с послание, че председателят на Европейската комисия Жан-Клод Юнкер и американският финансист от унгарски произход Джордж Сорос заговорничат да наводнят Европа с нелегални мигранти от мюсюлманските страни. В сряда в ЕНП ще има тайно гласуване, на което ще бъде решено дали Фидес да бъде изключена.", "date": "2019.03.15", "title": "Манфред Вебер: Орбан трябва да направи повече, за да не изключим ФИДЕС от ЕНП"}
{"url": "https://www.24chasa.bg/novini/article/7349062", "text": "Митничари на ГКПП \"Лесово\" предотвратиха опит за контрабанда на 255 опаковки с хормон на растежа \"Humatrope\" на стойност повече от 120 000 лева и 130 кутии цигари без акцизен бандерол, съобщиха от митницата в Бургас. Медикаментите са били скрити в резервоарите на законно превозваните трансформатори, а цигарите - във фабрични кухини на шофьорската кабина на товарния камион, управляван от български гражданин. Шофьорът, контрабандната стока и превозното средство са задържани. По случая е образувано досъдебно производство.", "date": "2019.03.15", "title": "Предотвратиха опит за контрабанда на лекарства и цигари на \"Лесово\""}
{"url": "https://www.24chasa.bg/novini/article/7349079", "text": "Министерството на външните работи на Турция съобщи днес за ново отлагане на посещението на руския министър на външните работи Сергей Лавров, предаде ТАСС. \"Визитата на външния министър на Русия Сергей Лавров в Анталия, където на 18 март 2019 г. трябваше да се състои заседание на руско-турската група за стратегическо планиране, е отложена\", се посочва в изявление на ведомството, без да се уточняват причините за промяната. Първоначално се планираше визитата на Лавров да се състои на 12 март, но после тя бе отложена за 18 март.", "date": "2019.03.15", "title": "Отново отложиха визитата на Лавров в Турция"}
{"url": "https://www.24chasa.bg/novini/article/7349083", "text": "Сръбският външен министър Ивица Дачич заяви днес, че Сърбия най-остро осъжда терористичните нападения в Нова Зеландия и изтъкна, че въпреки някои съобщения нападателят няма нищо общо със Сърбия и злоупотребата с нейното име трябва да бъде осъдено, предаде Танюг, цитирана от БТА. При терористични нападения в две джамии в Нова Зеландия бяха убити 49 и тежко ранени 20 души, а на оръжието на един от нападателите бяха изписани с кирилица няколко сръбски имена. Някои медии коментираха, че той е бил вдъхновен между другото от сръбски нападения срещу мюсюлмани. \"Сърбия няма нищо общо с това, не искаме никой да отмъщава за нито една сръбска жертва в света. Осъждаме този вид злоупотреба. Това вреди на сръбските интереси и ще арестуваме всеки, за когото подозираме, че има такива интереси\", каза Дачич на пресконференция в Белград. Министърът съобщи, че при нападенията в Нова Зеландия няма пострадали сръбски граждани.", "date": "2019.03.15", "title": "Ивица Дачич: Терористът от Нова Зеландия няма нищо общо със Сърбия"}
{"url": "https://www.24chasa.bg/novini/article/7347606", "text": "Тазгодишните достойни българи допълниха списъка добротворци със свои номинации на 17-ото издание на инициативата “Достойните българи на годината”. Носителят на голямата награда “Златният ритон” Кирил Петков, който създаде харвардската програма в СУ и Центъра за приложни изследвания, посочи   Петков сподели: “През 2018 г. тя получи наградата “Уолтър Чанинг”, която до този момент не е давана в историята на “Харвард”, и е единственият българин старши професор там. Изследванията ѝ са публикувани в най-авторитетните международни научни издания, има своя лаборатория и страхотна репутация. Получи наградата заради изследвания как здравето на жената по време на бременноста се отразява на цялостното развитие на детето. Д-р Фичорова показа как завършил медицина в България може в най-престижния университет с невероятен труд и талант.” Според младия лекар Шеип Панев, лекуващ безплатно самотни възрастни в селата на Северозапада, достоен българин е  Лекарят по уши, нос и гърло е създател на националната програма “Детско здраве” в “Пирогов”, която работи от 6 г. Чрез нея профилактични прегледи са направени на около 12 000 деца в цяла България. Д-р Меджидиев е и председател на столичната колегия на Българския лекарски съюз. Създал е и програма за специализации на млади лекари в топболници в чужбина. Спасителят на премръзналите щъркели Сафет Халид от Дулово не забрави да напомни на всички, че не е бил сам. Помага му 55-годишният  Доброволецът е известен с подкрепата си за възрастни хора от родното село на Сафет - Завица. Пенсионираният миньор Исеин Мадански от рудоземското село Чепинци, построил с двете си ръце мост, написа името на своя съселянин  строител от Чепинци. “Трудолюбив човек, койтопомага на всеки и във всичко без пари”, описа го Мадански. Според Росица Ленкова, която дари 53 000 лева, събрани за лечение на починалата ѝ от рак дъщеря Николета на други три деца, място в списъка на достойните има нейната приятелка   Определи я като Освен, че ѝ помогнала да събере сумата за дъщеря си, тя постоянно прави това и за нуждаещи се болни, социално слаби, възрастни хора. Помогнала на дечица да купят национални носии. “Събра пари и за колега в МВР, който беше опериран в София”, разказа Ленкова. Димитра Димова, акушерката, която с фелдшера Димитър Алексиев спаси 850-грамово бебе в амбулаторията на Генерал Тошево, номинира пожарната бригада на  там. “На път към адрес през нощта открихме пострадал от катастрофа в с. Спасово. Колата му се беше врязала в дърво и беше невъзможно да го извадим. Обезболихме го, звъннахме на 112. Пожарникарите дойдоха и за 5-6 минути отрязаха дървото, за да измъкнат човека. Възхитих им се”, каза Димова. Оля Архипова, дъщерята на починалия зад волана шофьор на училищен бус Румен Архипов, който обаче спаси 13 деца, написа: “ Кюстендил”. Кои са те? Хора самоинициативни, които облагородяват паркове и градинки в Кюстендил със собствени средства и труд. “Тази събота ще почистват Хисарлъка, преди това ремонтираха детския кът там, който е много посещаван. Садиха и дървета в центъра на града. Това си е чисто добротворчество!”, възкликна Оля Архипова. Румен Костадинов, полицаят, извел децата от автобуса, шофиран от Румен Архипов, го номинира отново. пък е героят на репортерката Кристина Газиева от Би Ти Ви. Тя получи награда за репортажите си, с които помогна на 9-годишния Стефан Радойчев да продължи лечението си в Румъния. Д-р Дария Бояджиева е жената въпреки физическото си ограничение. Номинарана е заради смелостта и упорството си да сбъдне своята мечта. Колегата ѝ Николай Дойнов от Нова тв, който спечели отличието “достоен българин” за журналистически разработки в сферата на историята, номинира  - винопроизводители от Ивайловград. Дават поминък не само на Ивайловград, но и на целия район. На Еньовден организират празник, на който присъстват българи, турци и гърци. Поддържат и малък манастир в околностите на Ивайловград. “Да възродиш нещо загробено, да го направиш печелившо и да дадеш работа на хората, е достойно дело”, мотивира избора си тв водещият. Заедно с колежката си Ани Салич единодушно номинират и  - колекционер на стари картини, книги, икони. “Дарява като луд на читалища, църкви, библиотеки. Издал е със собствени средства книгата “Приказката България”, в която разказва модерната история на България. Будител!”, коментира Дойнов Писателят  е героят на Стойчо Яковски, спасил момченце от задушаване. Цветкашин разказва българската история по увлекателен начин и така кара хиляди младежи да я изучат и познават. 70-годишният  е сред най-възрастните действащи планински спасители. Номинира го колегата му Румен Баряков от планинската служба в Банско. - и не само своя, но и на двете си деца, които е направил също планински спасители”, разказа Баряков. Колегите му от Дупница пък номинират ръководителя си  Съпругата му наскоро му направила забележка, че си лягал с обувките. За да е готов за поредната спасителна акция. Спасителят на бедстващи в морето Емил Петров от Св. Влас номинира жертвоготовния поп  моряк и плувец от екипа му. Момчето, което само вдигна паметник на опълченци, номинира баща си  “Често кара храна и въглища за печката на пазача на манастира “Свети Иван Пусти” до кв. Бистрец във Враца. Преди няколко години асфалтирахме улица във Враца с дарителски пари - аз, татко и бригада от 10 души. Родолюбец е, всяка година се качва в Балкана и развява националния трибагреник”, каза Иван Симеонов. Бисер Русимов от Бургас, спасил заедно със Стефан Петров и Иво Иванов давеща се в морето жена, избра общинския съветник в Бургас Костадин Бачийски. Отзивчив, помага с ентусиазъм. Миналата година купил кувьози за бургаска болница. Приятелят му Стефан Петров пък номинира  преподавател по финанси в Бургаския университет “Проф. д-р Асен Златаров”. “Личи си, че е добър в професията си, защото обяснява достъпно сложна материя.” Помощникът на пожарникарите Емрах Стефанов от с. Чакали номинира собственика на овцеферма в селото  Помагал на семейството му финансово, често води момчето на футболни мачове в Елена и Търново. Ромът Ради Неделчев от Белица, който върна голяма сума пари, номинира кмета на Белица  за уважението и отзивчивостта към съгражданите му. Пожарникарят Димитър Димитров от Търговище, който предотврати мощен взрив от 400 газови бутилки, превозвани от горящ камион, номинира директора на областна дирекция на пожарната в Търговище  “Огромен професионалист, добър човек, винаги съм получавал от него уважение и подкрепа”. Двамата полицаи от Кърджали, които платиха хотелска стая на бедстващо ромско семейство с малко бебе и му дариха пари за храна, номинират свои роднини. Костадин Симитчиев - майка си  за това, че го е родила и възпитала да помага на хората. А Красимир Ангелов номинира дъщеря си  защото е ученолюбива, всеотдайна и жертвоготовна. Същото стори и кондукторката Фатме Хюсеин от Бургас, която изведе 80 пътници от горящ влак. Тя номинира дъщеря си  завършила с отличие икономика. Представителите на 32-о СУИЧЕ в София посочиха  заради огромната ѝ енергия и талант да радва хората с изявите си. Племенникът на 92-годишния Кирил Маринов , дарил 1 млн. на социални домове в Монтана, номинира писателя  Ефрейтор Десислав Йорданов, спасил с още двама свои колеги инвалид от горящ дом, написа като най-достоен ", "date": "2019.03.15", "title": "Кой кого дописа в  списъка на достойните"}
{"url": "https://www.24chasa.bg/novini/article/7349126", "text": "За две години регистрираният ръст на преките чуждестранни инвестиции надхвърля 1 млрд. лв. Това е съобщил заместник-министърът на икономиката Александър Манолев по време на форум \"Европа и бизнеса: икономика, младежко предприемачество и трансгранично сътрудничество\", организиран от Предприемачи - ГЕРБ в Русе, съобщиха от министерството. По думите му от началото на мандата на правителството общият размер на преките чуждестранни инвестиции е над 5,6 млрд. лв. Това е статистиката само, ако проследим данните, които БНБ отчита. Но ако обърнем внимание на общия размер на инвестициите - вътрешни и външни, които НСИ отчита, ще видим, че те приближават 20 млрд. лв. на година, е обяснил зам.-министър Манолев. Според него страната ни има много добри шансове да задържи тези високи нива на инвестиционния интерес и в следващите години. Високи резултати се отчитат и в българския износ, който задържа ниво от над 56 млрд. лв. на година. Друг позитивен факт - основният ни пазар са страните-членки на ЕС, което означава, че нашата продукция е качествена, след като се реализира на най-конкурентния пазар, е подчертал Александър Манолев. В топ 10 на нашите пазари има само една държава, която е извън ЕС - съседна Турция. Сред другите страни, извън ЕС, България развива най-интензивна търговия със Сърбия, Съединените американски щати, Северна Македония, Руската федерация и др., е станало известно от направената презентация. Акцент в изказването му са били и възможностите за предприемачество и започване на бизнес в България. Към момента е ход процедура по Оперативна програма \"Иновации и конкурентоспособност\" с бюджет от 67 млн. лв. за насърчаване на предприемачеството, по която са получени над 2 хил. проекта, които са в процес на оценка. Огромният интерес към процедурата показва, че в България вече има развита стартъп екосистема и много млади, мислещи хора с идеи, които с правилната подкрепа и малко късмет могат да покорят глобалните пазари, е казал още Александър Манолев.", "date": "2019.03.15", "title": "Александър Манолев: За 2 години чуждите инвестиции се увеличиха с над 1 млрд. лева"}
{"url": "https://www.24chasa.bg/novini/article/7348768", "text": "Председателят на БСП Корнелия Нинова и народните представители от ПГ на „БСП за България” Петър Витанов, Димитър Данчев и Жельо Бойчев и общинският съветник в София Милка Христова се срещнаха с ръководството на Федерацията на потребителите в България по случай Световния ден на потребителите. Представителите на Федерацията благодариха на БСП, която, по думите им, е единствената, проявила интерес към проблемите на потребителите. „Не можете да си представите каква мъка има по хората”, заяви изпълнителният секретар на Федерацията Емил Георгиев, който разказа за събдите на хората, които се борят срещу злоупотребите на „Топлофикация-София”. Нинова участва в приемния ден на федерацията и разговаря с посетители, които я запознаха с проблемите си за сметки за ток, вода и други услуги. Най-големият проблем е тежкият лобизъм в законодателството. „Законът поставя големите фирми и монополите в силна позиция, а най-ощетеният, малкият човек, няма закрила”, каза тя. „Това се превърна в държавна политика от управляващите. Никой не търси сметка на големите как определят цените, какви уж инвестиции правят. Държавата трябва да се намеси, защото вече е непосилно за хората да плащат последните си пари, за да пълнят джобовете на корпорации и концесионери. Това ще се промени. Вместо политика за големите, на гърба на потребителя - политика за малките, с ясни правила и контрол. Това, което виждам тук днес и онова, което се случва в парламента, са два противоположни свята. Тук хората са изтерзани от бедност и несправедливост, в парламента се търгуват за кворум, за да оцелее правителството на Борисов. Управляващите са алчни за власт на всяка цена. Хората са жадни за справедливост и нормален живот”, заяви още тя. „Имаме кауза, няма да се предадем, но имаме нужда от сериозна подкрепа”, коментираха от ръководството на Федерацията. От своя страна, Корнелия Нинова коментира, че от БСП са готови да си сътрудничат с Федерацията и поканиха техни експерти за нови срещи по конкретни наболели теми, включително и по Закона за храните и Закона за търговските вериги. „БСП остава отворена за сътрудничество, за да защитим заедно хората”, заключи Нинова.", "date": "2019.03.15", "title": "Нинова към потребителите: Парламентът и действителността – два противополжни свята"}
{"url": "https://www.24chasa.bg/novini/article/7348786", "text": "Още 4 години в затвора и 20 000 лв. глоба получи 25-годишният Милен А. за това, че докато излежава присъда зад решетките на затворническото общежитие в Разделна опитал да продава хероин. В съкратено съдебно следствие Милен признал вината си за опита си да снабди с хероин свой съкилийник. Това се случило на 15 декември 2017 г., когато 25-годишният мъж провесил импровизирано въже от килията си, на което привързал чорап. В него поставил доза хероин и се надявал да стигне до \"клиента\". Действията на Милен били забелязани от надзирател, който пред двама свидетели извадил съдържанието на чорапа и открил в него сгънато парче от вестник, в което имало кафяво прахообразно вещество. Фзико-химическата експертиза по делото установила, че веществото е хероин. Днешната присъда на Варненския окръжен съд подлежи на обжалване пред Апелативния съд.", "date": "2019.03.15", "title": "Дилър получи нова присъда, продавал хероин зад решетките"}
{"url": "https://www.24chasa.bg/novini/article/7348776", "text": "На гробището в германския град Швебиш Хал в южната част на страната е изгорял местният крематориум, като труповете на покойниците са оцелели, съобщи радиостанцията SWR, цитирана от БТА. Инцидентът е станал вечерта на 13 март. Огънят сериозно е повредил зданието на крематориума и пожарникарите са укротили пламъците едва на следващия ден При това пожарът бил пощадил труповете на покойниците, предназначени за кремация. Тленните останки на 20 души били съхранявани в хладилник. Сред живите също нямало пострадали. Точната причина за пожара все още е неизвестна. На местопроизшествието продължават да работят полиция и криминалисти. Щетите възлизат на около 1,5 милиона евро. Радиостанцията припомни, че през 2017 година изгоря и крематориумът в Синсинати, подпален от прекалено затлъстял труп, който покачил прекомерно температурата в горивната камера", "date": "2019.03.15", "title": "В Германия изгоря крематориум, \nтруповете на покойниците оцеляха"}
{"url": "https://www.24chasa.bg/novini/article/7348803", "text": "Левият боливийски президент Ево Моралес, поддръжник на венецуелския президент Никола Мадуро, каза днес, че европейските нации трябва да подкрепят диалог в тази страна, предаде Ройтерс. Моралес, който е на посещение в Гърция, заяви, че вмешателство във вътрешните работи на друга страна, не предвещава нищо добро, предаде БТА. Историята учи, че има много интервенции отвън, като случая с Либия и Ирак, и те никога не са дали решение, каза Моралес след среща с гръцкия премиер Алексис Ципрас. Тъкмо обратното, това унищожи демокрацията, каза боливийският президент. Моралес е един от малкото латиноамерикански лидери, подкрепящи озовалия се в трудно положение Мадуро, чиято страна се намира в хуманитарна криза. Единственото решение е диалог и това е, което европейските страни трябва да подкрепят, посочи Моралес. Опозицията във Венецуела би трябвало да седне на една маса с официалните власти на тази страна за диалог и да намери решение, добави боливийският президент. Кризата във Венецуела се задълбочи с преизбирането на президента Николас Мадуро миналата година на избори, които според международната общност и венецуелската опозиция са били недемократични и нечестни. На фона на мащабни протестни демонстрации председателят на контролираното от опозицията Национално събрание Хуан Гуайдо се обяви през януари за временен държавен глава, изтъквайки, че преизбирането на Мадуро през 2018 г. не е било легитимно. САЩ и още над 50 държави признаха Гуайдо за и.д. президент на Венецуела, докато Русия, Китай и други страни подкрепят Мадуро. Гърция заявява, че подкрепя политически диалог между противостоящите страни във Венецуела. Гръцкият премиер подкрепи призивите на Боливия за решение на тежката политическа и финансова криза във Венецуела, постигнато чрез преговори, допълва Асошиейтед прес. Партията на Ципрас СИРИЗА поддържа приятелски отношения с левите партии в Южна Америка и изрази подкрепа за Мадуро. АП посочва, че президентът на Боливия иска Ципрас да окаже натиск върху ЕС, който на свой ред да призове за преговори между правителството на Венецуела и опозицията.", "date": "2019.03.15", "title": "Президентът на Боливия: Венецуела има нужда от диалог, а не от чуждо вмешателство"}
{"url": "https://www.24chasa.bg/novini/article/7348813", "text": "\"С огромен интерес днес участвах в симулация на полет с изтребителя F-16 Блок 70. За целта компанията, производител на самолетите - \"Локхийд Мартин\", осигури оригинален симулатор. Всички присъстващи имахме възможността да се запознаем с оперативните способности на F-16 Блок 70, който компанията предлага на Българските военновъздушни сили. Това написа във фейсбук председателят на ПП ГЕРБ Цветанов Цветанов, който изпробва как ще летят българските F-16. Първи в симулатора на пилотската кабина за пробен полет седна командирът на Военновъздушните сили ген. Цанко Стойков. Заедно с него бяха и курсанти от военния университет, които един ден ще летят на тези изтребители. \"След симулацията посочих, че след успешни преговори между правителствата на България и на САЩ биха се постигнали резултати от взаимен интерес. Това би позволило през юли тази година да бъде ратифициран договорът от Народното събрание на България. Страната ни изпълнява ангажиментите си да модернизираме българската армия и да изградим оперативни способности, съвместими с нашите партньори от НАТО\", обяви още Цветанов. \"Днес лично се убедих, че самолетът F-16 Блок 70 разполага с най-модерната технология и неговото придобиване ще задълбочи стратегическото ни партньорство със САЩ за десетилетия напред и ще направи армията ни напълно интегрирана с изграден капацитет, съответстващ на НАТО\", добави той.", "date": "2019.03.15", "title": "И Цветанов пробва как ще летят българските F-16 (Снимки)"}
{"url": "https://www.24chasa.bg/novini/article/7348809", "text": ", си поставя за цел да измине през тази година и Континенталния преход, който е с дължина 4989 километра. Това съобщиха от общинската фондация \"Русе - град на свободния дух\", която с общината и сдружение \"Поломие\" подкрепя инициативата на 32-годишния мъж, предаде БТА. Ако Ванев измине благополучно Континенталния преход - от щата Ню Мексико до Монтана, той ще получи т. нар. \"Тройна корона за преходи на дълги дестинации в САЩ\". Пътешественикът заминава за Америка след два дни, а очакванията са му да премине прехода до края на август тази година. Ванев е възпитаник на математическата гимназия \"Баба Тонка\" в Русе. Той е работил в хотелиерския бизнес в Англия, като мечтата му е да превърне страстта си към пътешествията в професия и да опише всички свои преживявания. Първата му книга \"Пътека през огън и лед\" е посветена на Тихоокеанския хребетен път, който русенецът измина през 2017 година.", "date": "2019.03.15", "title": "Петър Ванов отново заминава за САЩ, иска да направи Континенталния преход от 4989 км"}
{"url": "https://www.24chasa.bg/novini/article/7348808", "text": "Израелски представители от сферата на отбраната заявиха след предварително разследване, че ударилите района на Тел Авив ракети от Газа изглежда са изстреляни по грешка, предаде Асошиейтед прес, цитирана от БТА. Представителите бяха цитирани от израелски медии. Израелската армия отказа коментар. Засега не е ясно дали ракетният обстрел е причинен от човешка грешка или техническа неизправност. Израелският всекидневник \"Аарец\" цитира представителите от отбраната да казват, че двете ракети били изстреляни при ремонтни работи. Тази засечка - за каквато очевидно става дума, се случи точно когато управляващите ивицата Газа от Хамас преговаряха с египетските посредници за споразумение за примирие с Израел. Направената оценка говори, че движението Хамас не е имало намерение да изостря напрежението с Израел, отбелязва Асошиейтед прес. По-рано днес израелската армия заяви, че държи движението Хамас отговорно за обстрела срещу Тел Авив, който беше първата подобна атака от пет години. Представител на Хамас съобщи, че е постигнато споразумение да бъде възстановено спокойствието между движението му и Израел. Представителят, който пожела анонимност, тъй като ислямистката групировка тепърва предстои да направи изявление, каза, че посредническите усилия под егидата на Египет \"изглежда са дали резултат\". От около 7.30 ч тази сутрин няма данни за палестински ракетни нападения или израелски въздушни удари. Стъпка в подкрепа на египетските усилия изглежда беше и решението на организаторите да отменят седмичните протести по границата между ивицата Газа и Израел, действия, които продължаваха от година и често пъти водеха до изблици на насилие.", "date": "2019.03.15", "title": "Израел: Ракетите от Газа са изстреляни по грешка"}
{"url": "https://www.24chasa.bg/novini/article/7348817", "text": "Австралийският екип на английския \"Дейли мейл\" публикува списък с надписите по пълнителите на терориста Брентън Тарънт, който изби 49 в две джамии в град Крайстчърч в Нова Зеландия.  между тях има и надписи на български, както и на сръбски. Става въпрос за хората, вдъхновили Тарънт, за събития и жертви, за които той отмъщава. Ето списъка:  - руски адмирал, водил две кампании срещу Турция 1787-1792 г. и 1806 - 1812 г.  - румънски принц, който планирал атака срещу окупирания от турците Константинопол.  - черногорски генерал, водил няколко войни срещу отоманците.  - сръбски принц, васал на отоманците, но след това предвожда въстанието за независимостта на Сърбия.  - британски адмирал и върховен главнокомандващ, участвал във войните срещу Наполеон. Той воюва с отоманците във войната за независимостта на Гърция.  - офицер от армията на Венеция. Води отбраната на Кипър от атаката на отоманците. Убит от турците заедно с останалите християни на острова.  - австрийски националист и лидер. Близък приятел на нацистите и Хитлер, но след това се отрича от тях.  - за скандала, който избухна, след като бе разкрита банда от пакистански мюсюмани, изнасилвали англичанки под чадъра на полицията.  - уби 6 и рани 19 човека, когато атакува джамия в Квебек.  - убил шестима мигранти от Африка в Мачерата през 2017 г.  - малка битка в руско-турската война 1768 - 1774 г., когато руснаците разбиват отоманския флот.  - един от най-големите хайдути, воювал в петата война на Венеция срещу Турция.  - победна за българската армия срещу сръбската и гръцката. Турция обаче ни атакува в гръб и окупира част от България.  - синът на Иван Шишман, който воюва до последно срещу турците.  - дож на Венеция, водил войската в четвъртата война срещу Турция.  - преломен момент в руско-турската освободителна война.  - убил 28 турци в битката за Фундина и награден лично от руския император. Черногорец.  - български съюзник на Стефан Лазаревич.  - унгарски генерал, защитавал Белград.  - основател на нормандска монархия. Предвождал Първия кръстоносен поход по заповед на папа Урбан II.  - участник в Първия кръстоносен поход, първият рицар, влязъл в Йерусалим.  - вестгот, основал кралство Астурия. Той прогонва арабите от Иберийския полуостров. Ш  - победител в битката за Тур, която прогонва арабите от Франция.", "date": "2019.03.15", "title": "Вижте кои имена и събития са изписани по оръжията на терориста от Нова Зеландия"}
{"url": "https://www.24chasa.bg/novini/article/7348821", "text": "Турция има намерение в скоро време да изпълни оставащите шест условия за визова либерализация с ЕС. Това заяви днес турският външен министър Мевлют Чавушоглу на пресконференция след заседание на Съвета за асоцииране ЕС - Турция в Брюксел, предаде ТАСС. Остана ни да изпълним шест условия за постигането на визова либерализация и се надяваме много скоро да завършим този процес, каза Чавушоглу. В началото на преговорите за облекчаване на визовия режим ЕС предостави на Турция списък със 72 критерия, повечето от които страната изпълни. Останаха обаче още няколко условия, сред които смекчаване на антитерористичното законодателство, признаване на легитимността на правителството на Кипър и решаване на редица аспекти в областта на спазването на човешките права, предава БТА. Агенцията цитира върховния представител на ЕС за външната политика и сигурността Федерика Могерини, която заяви, че ЕС е изразил пред Турция безпокойството си във връзка с \"нарушенията в сферата на фундаменталните права\". Изразихме безпокойството си на Турция заради ситуацията, свързана с върховенството на правото в страната, каза тя. В изявление на ЕС, публикувано след заседанието на Съвета за асоцииране ЕС - Турция, също бе посочено, че ситуацията в Турция в сферата на върховенството на правото предизвиква тревога. ЕС отново изразява безпокойството си във връзка с продължаващите нарушения в сферата на фундаменталните права и върховенството на правото, както и по отношение на ограничаването на независимостта и влошаването на функционирането на съдебната система, е посочено в текста. Отношенията между ЕС и Турция в последно време се влошиха значително, отбелязва ТАСС. На съвместната пресконференция в Брюксел с турския външен министър Мевлют Чавушоглу и с еврокомисаря по разширяването Йоханес Хан, върховният представител на ЕС по външната политика и сигурността Федерика Могерини заяви още, че сътрудничеството Турция-ЕС е важно не само за бежанците, но и за политическо решение в Сирия, съобщи турският телевизионен канал НТВ. ПКК е в списъка на ЕС на терористични организации и този въпрос не подлежи на дискусии, каза още Могерини, визирайки Кюрдската работническа партия /ПКК/, която води въоръжена борба срещу турската държава от 1984 г. ПКК се разглежда като терористична организация от Анкара, ЕС и САЩ.", "date": "2019.03.15", "title": "Чавушоглу: Турция скоро ще изпълни оставащите условия за визова либерализация с ЕС"}
{"url": "https://www.24chasa.bg/novini/article/7348830", "text": "Безработицата в Турция е скочила до 13,5 процента през декември, достигайки най-високо ниво от февруари 2010 г., сочат оповестени в петък официални данни, предадoha ДПА и БТА. Безработицата през декември се е увеличила с 3,1 процента на годишно ниво, съобщи турският статистически институт ТуркСтат. Броят на безработните е достигнал 4,3 милиона или се е увеличил с 1 милион души в сравнение с предишната година. Икономическият растеж е спаднал с три процента на годишно ниво в четвъртото тримесечие на 2018 г., според ТуркСтат, което официално праща страната в рецесия преди местните избори на 31 март. Състоянието на икономиката е основен въпрос за избирателите в момент когато турската лира остава слаба, а инфлацията се движи около 20 процента, отбелязва ДПА.", "date": "2019.03.15", "title": "Безработицата в Турция достигна\n13,5% - най-високата от девет години насам"}
{"url": "https://www.24chasa.bg/novini/article/7348832", "text": "Управляващата в Полша националистическа партия цели да спре спада на своята популярност пред два ключови избора тази година чрез предупреждението, че подкрепата на опозицията за образователна програма за лесбийки, гейове, бисексуални и транссексуални (ЛГБТ) е заплаха за полската култура и трябва да бъде блокирана, където е възможно. Партията \"Право и справедливост\" (ПиС) заклейми новата училищна програма за сексуално обучение, планирана в управляваната от опозицията столица Варшава и я назова посегателство на западния либерализъм срещу традиционните католически ценности. ПиС се прицелва в правата на ЛГБТ, стараейки се да обърне процеса на спад в своята популярност заради обвинения в корупция срещу финансови регулатори, въпросителни около бизнес сделки на лидера Ярослав Качински и други проблеми. Полската Европейска коалиция - група опозиционни партии - изпреварва с два пункта ПиС преди изборите за Европейски парламент през май според ново проучване на общественото мнение. През есента следват парламентарни избори. Одобрената във Варшава образователна програма за ЛГБТ е предназначена да образова учениците за сексуалната ориентация, дискриминацията и репродуктивното здраве съгласно стандартите на Световната здравна организация. Консервативни политици, римокатолически лидери и коментатори твърдят, че подобни уроци ще лишат родителите от правото да решават как да бъдат образовани техните деца и че децата ще осъзнаят своята сексуалност прекалено рано. \"Целият социален механизъм на подготовка на един млад човек - първо дете, а после подрастващ - за бъдещата му роля като жена или мъж, да започне семейство, за ролята на майката и бащата е поставен под въпрос. Той може да бъде унищожен\", каза Качински на партийна конференция на ПиС в събота. Той добави, че ако опозицията надделее на предстоящите избори, тя \"ще продължи тези атаки срещу семейството и децата\" и прикани избирателите да помогнат на ПиС да предотврати такива резултати. Повече от половината поляци смятат хомосексуализма за нещо ненормално, но което може да бъде търпяно. Но една четвърт са убедени, че той не бива да бъде толериран изобщо, сочат резултатите от анкета от 2017 г. на Центъра за проучване на общественото мнение. Полша остава една от най-набожните държави в Европа. Близо 90 на сто от нейното 38-милионно население се идентифицират като католици, а около 12 милиона поляци ходят на литургия всяка неделя. Но докато ПиС е популярна в малките градове и селата, тя има далеч по-малка подкрепа в големите градове като Варшава. АТМОСФЕРА НА СТРАХ Някои анализатори казват, че решението на ПиС да вземат на мушка темата за ЛГБТ в изборна година, е стратегия за заиграване със страха от непознатото, за да бъдат спечелени гласове по време когато подкрепата за партията сред младите и градското население се срива. Преди тази тактика на ПиС е проработвала, казват анализаторите и отбелязват как през 2015 г. тя е използвала антиимигрантска реторика, за да привлече подкрепа преди изборното поражение на управлявалата дотогава десноцентристка \"Гражданска платформа\". От своя страна полските епископи направиха изявление, че варшавската програма за сексуално образование ще подкопае демокрацията, защото ограничава правата на родителите и ерозира свободата на словото, а децата ще бъдат обучавани по начин, която е в разрез с полските традиции. ПиС използва своя сегашен изборен мандат, за да укрепи католическите ценности и се закани \"да изправи падналата на колене Полша\" в борбата срещу натрапения й от страни като Германия и Франция по-светски и либерален начин на живот. Сега полските училища не предлагат официално на учениците сексуално образование, но ги обучават как да се подготвят за \"семейния живот\". Полша се класира предпоследна сред 28-те страни членки на Европейския съюз по равенство и липса на дискриминация, сочат данни на \"Рейнбоу Юръп\" - организация, свързана с Международната асоциация на лесбийките, гейовете, бисексуалните, транссексуалните и интерсексуалните. Хомосексуалните бракове в Полша са незаконни а еднополовите партньорства не са признати от закона. ПиС се е съсредоточила върху укрепването на традиционното семейство, съставено от майка, баща и деца, чрез програми за социални разходи като \"500+\", която отпуска 500 злоти (около 130 долара) месечно на дете в семейство, което има повече от едно дете. (От БТА, с малки съкращения)", "date": "2019.03.15", "title": "Управляващата партия в Полша избира правата на  ЛГБТ общността за предизборно бойно поле"}
{"url": "https://www.24chasa.bg/novini/article/7348855", "text": "През 2019 година предстои МВР да закупи над 300 нови автомобила, които да подпомогнат полицейските служители в ежедневната им работа. Колите ще бъдат разпределени на Областните дирекции на МВР в страната и ще се ползват за патрулно-постовата дейност, съобщи в Разград заместник-директорът на Главна дирекция \"Национална полиция\" старши комисар Благородна Макева, предава БТА. Тя уточни, че нови коли ще бъдат предоставени и на полицейската дирекция в лудогорския град. Макева каза още, че през настоящата година със средства, осигурени по международен проект, ще бъдат ремонтирани специалните помещения за настаняване на малолетни и непълнолетни и за работата с деца, които са под полицейска закрила. Директорът на Главна дирекция \"Борба с организираната престъпност\" главен комисар Ивайло Спиридонов подчерта, че основната задача, която стои пред органите на МВР за тази година, е безпроблемното провеждане на предстоящите европейски и местни избори. Той изрази надежда, че служителите в Областните дирекции на МВР ще направят необходимата организация, за да не се стига до опорочаване на изборния процес. В Разград днес представителите на ръководството на МВР присъстваха на представянето на отчет-анализа за дейността на Областната дирекция на МВР в Разград през 2018 г. Те дадоха висока оценка за работата на дирекцията, като посочиха, по брой престъпления на 100 000 население Разградската дирекция е на 18-то място в страната, но разкриваемостта е с 20 процента по-висока в сравнение със средната за страната.", "date": "2019.03.15", "title": "МВР купува над 300 коли за патрули тази година"}
{"url": "https://www.24chasa.bg/novini/article/7348857", "text": "Системата на ЕС за противодействие на дезинформацията ще започне работа в понеделник следващата седмица, съобщи днес Европейската комисия, предава БТА. Тази нова система ще разполага с представители във всяка държава от ЕС. Всички те ще събират данни от открити източници за засечени дезинформационни кампании, независимо къде се намира техният източник. Целта е ЕС да съгласува общ отговор за противодействие, включително с насочване на вниманието на гражданите към опитите за разпространение на неверни данни. Участниците в системата ще обменят оценки и наблюдения за посоките на дезинформационните дейности, както и опита си в противодействието. Принос за работата на системата ще имат също доброволци за проверка на достоверността, научни работници, НАТО и държавите от Г-7 (Канада, Франция, Германия, Италия, Япония, САЩ и Великобритания). От страна на институциите на ЕС ще участват Европейската служба за външна дейност, както и специалисти по действия при кризи, по киберсигурност и хибридни заплахи.", "date": "2019.03.15", "title": "Системата на ЕС срещу дезинформацията ще заработи от следващата седмица"}
{"url": "https://www.24chasa.bg/novini/article/7348883", "text": "Спецоперацията е реализирана на 13 март от служители на ГД „Борба с организираната престъпност“ под наблюдението на Специализираната прокуратура. В хода й са задържани двама души в склад до столичното Околовръстно шосе (недалеч от с. Казичене) при разтоварване на камион с 332 000 кутии цигари „Уинстън класик“, укрити зад „тапа“ от стречирани палети с бутилки. Цигарите били пакетирани в същите палети, „маскирани“ зад по един ред бутилки. При претърсване на лекия автомобил на единия от задържаните, паркиран пред склада, са намерени документите на втори камион, пристигнал от Гърция предишния ден. За часове вторият ТИР е открит на паркинг в столичния ж.к. „Люлин“. Изяснено е, че преди да пристигне на паркинга, е оставил до склада на околовръстното шосе теглено от него хладилно полуремарке. В него са намерени и иззети още 420 000 кутии цигари от марките „Реджина“, „LD“, „Фаст“ и „Карелия“. Цигарите били подредени зад „тапа“ от замразени тестени продукти. С разкриването на нелегалната акцизна стока е образувано досъдебно производство. Събраните доказателства показват, че става дума за престъпна дейност, започнала през ноември 2018 г. Освен за участие в престъпен сговор (престъпление по чл. 321, ал.6 от НК), на двамата задържани при специализираната операция са повдигнати обвинения за държане на акцизни стоки без бандерол в големи размери. Установява се дали цигарите са били предназначени за българския пазар или за черния пазар на друга държава. На обвинените е наложено прокурорско задържане до 72 часа. На 16 март 2019 г. в Специализирания наказателен съд ще бъде внесено искане за налагане на мярка за неотклонение „задържане под стража“ за всеки от тях.", "date": "2019.03.15", "title": "Задържаха двама за 752 000 кутии цигари без бандерол от Гърция (Видео)"}
{"url": "https://www.24chasa.bg/novini/article/7348887", "text": "Предвижда се още през тази година да бъдат увеличени пероните за паспортен и митнически контрол на ГКПП Капъкуле и Капитан Андреево. Целта е да бъдат намалени опашките при преминаването на граничните пунктове особено през интензивните месеци на пътуване на турските граждани за и от Европа към Турция. Това заявява турският заместник министър на търговията Ръза Туна Турагай, цитиран от вестник \"Хюриет\" и БТА. По думите му проблемите във връзка с дългите престои на общите с България ГКПП Капъкуле и Капитан Андреево е бил обсъждан на срещи между турските и българските гранични и митнически власти. Натрупването на опашки става главно на входовете и изходите на пунктовете на турско-българската граница. Причината е главно недостатъчният брой на пероните за паспортна и митническа проверка. Дезинфекционните съоръжения на българската митница също водели до забавяне на преминаването на автомобилите, пише \"Хюриет\". Във връзка с това са подготвени мерки, които се предвижда да бъдат въведени още през тази година, преди началото на интензивния туристически поток за лятната ваканция. \"Хюриет\" цитира директора на Агенция митници Георги Костов да казва: \"Продължаваме срещите за координиране на действията с турските ни колеги. Предвижда се да се създадат точки за полицейски контрол и подвижни мобилни дезинфекционни съоръжения. Информирахме премиера Бойко Борисов за предприетите мерки. Общата ни цел с турските колеги е да намалим опашките от престоите по общата граница. Разрешаваме проблемите със съвместни усилия. Дадохме дума на турските колеги и ще я изпълним.\"", "date": "2019.03.15", "title": "Намаляват опашките по границата с нови гишета на Капитан Андреево"}
{"url": "https://www.24chasa.bg/novini/article/7348915", "text": "Политиката на сближаване на европейските градове и региони трябва да продължи активно и след 2020 година, защото е доказала своята добавена стойност за целия Европейски съюз. В това са убедени български кметове и представители на Сдружението на общините, които участват в най-голямото събитие на европейските местни власти – Срещата на върха на градовете и регионите, която се провежда днес и утре в Букурещ. ЕС трябва да подкрепи публичните инвестиции на местните власти, категорична е българската делегация, оглавена от кмета на Велико Търново и председател на НСОРБ Даниел Панов. В Букурещ заедно с него са кметовете на Габрово – Таня Христова, Ловеч – Корнелия Маринова, Сливен – Стефан Радев, Монтана – Златко Живков, Гоце Делчев – Владимир Москов, Правец – Румен Гунински, Попово – д-р Людмил Веселинов, Белица – Радослав Ревански, Добрич – Йордан Йорданов, Свищов – Генчо Генчев и Върбица – Мерлин Байрям, както и изпълнителният директор на НСОРБ Силвия Георгиева. Срещата на върха бе открита от президента на Комитета на регионите Карл-Хайнц Ламберц, по чиято лична покана участва Даниел Панов, както и от министър-председателя на Румъния Виорика Дънчила. Началото на дебатите поставиха още кметът на Букурещ Габриела Фирея, изпълнителният секретар на икономическата комисия на ООН Олга Алгайерова и Марко Маркула – заместник-председател на Комитета на регионите. С него българската делегация проведе първата си работна среща, част от голямото събитие. Основните теми са свързани със социалното сближаване на регионите и градовете, чието развитие е основен фактор за по-добрата териториална свързаност на жителите на Европейския съюз. Акценти са поставени също върху насърчаването на проекти за подобряване на качеството на въздуха, екологичен транспорт, използване на възобновяема енергия, опазване на биоразнообразието, прилагане на мерки за енергийна ефективност и управление на отпадъците. При огромен интерес от страна на делегатите в Срещата на върха премина участието на Мишел Барние, главен преговарящ за излизането на Обединеното кралство от ЕС. В емоционална едночасова реч той разказа интересни подробности около близо двегодишните преговори с Обединеното кралство, причините да се стигне до Брекзит и поуките за останалите 27 държави. \"ЕС направи всичко, което е по силите ни, за да постигне споразумение за оттеглянето. За съжаление, липсата на сделка може да бъде решена само във Великобритания. За нас в ЕС подготовка ни за раздяла без сделка е по-важна от всякога. И най – важните поуки - имаме нужда от Европа, която слуша гражданите, за да разберат те, че не са изоставени и Европа се грижи за тях. И не само да ги слуша, но и да им отговаря с големи проекти – за обществен транспорт, за инфраструктура, да решава проблемите от ежедневието им. За успешното бъдеще на гражданите трябва да работим заедно, да останем заедно, да бъдем европейци. Видяхме, че това е възможно“, заяви Мишел Барние. Във форума участват над 500 кметове, губернатори, общински съветници, президентът на Румъния, членове на румънското правителство, еврокомисари, представители на европейски и институции и организации.", "date": "2019.03.15", "title": "БГ кметове: Сближаването на европейските градове и региони да продължи"}
{"url": "https://www.24chasa.bg/novini/article/7348573", "text": "Около 1500 училища с общо около 120 000 ученици и почти 10 500 учители ще бъдат включени в новия проект на Министерството на образованието и науката \"Подкрепа за успех\", който се финансира с 127 759 360 лева от оперативната програма \"Наука и образование за интелигентен растеж\". Като 47 000 ученици от тези 120 000 ученици ще участват по проекта и в дейности за кариерно ориентиране, каза на пресконференция днес заместник-министърът на образованието и науката Деница Сачева, предава БТА. Тя уточни, че проектът започва от днес и ще продължи 30 месеца. По проекта ще се изпълняват дейности за преодоляване на затруднения в обучението и за пропуски при усвояването на учебното съдържание, като фокусът ще е към учениците от начален и прогимназиален етап на основното образование, според индивидуалните потребности на учениците. Почти 10 500 учители ще бъдат обучени, за да установят рано кои са учениците в риск, а 920 от тези 1500 училища по проекта са тези училища, които сега се финансират, защото имат висока концентрация на деца от уязвими групи, обясни Сачева. Тя добави, че останалите училища по проекта ще бъдат определени според броя на учениците с над 100 извинени и с над 10 неизвинени отсъствия, от резултатите от националните външни оценявания след четвърти и след седми клас - по български език и литература /БЕЛ/, по математика, както и от резултатите от задължителния държавен зрелостен изпит по БЕЛ след 12-и клас. По проекта ще има дейности за родители, за медиатори и социални работници, за да се подкрепят учителите в процеса на приобщаване на децата. Основен фокус по проекта ще са също професионалната квалификация, ранното информиране и запознаване с професии, и ранното кариерно ориентиране на учениците, основно между пети и седми клас, каза Сачева. По думите й 15 процента от стойността на проекта ще бъдат насочени към дейности и занимания по интереси на учениците, които и сега се финансират през националната програма. По проекта те ще са свързани с дигитални умения и креативност, с технологии, изкуства, природни науки, ще се акцентира също на гражданското и екологичното образование, на здравословния начин на живот и културата, особено при учениците от уязвимите групи. \"Проектът е насочен към децата с проблеми в ученето и те могат да са от уязвими групи, със специални образователни потребности, може дори да са и талантливи деца, които имат проблеми с усвояването на учебния материал. В България сега има 24 00 деца, които живеят в т.нар родителски конфликт и те също може да имат трудности в ученето и по някаква причина да са с риск от отпадане от училище\", коментира заместник-министър Сачева. Общо училищата в България са около 2400. Изискванията на ЕК по проекта са с европейски средства да насочим усилията към тези училища, в които има ученици с обучителни трудности, заяви Деница Сачева. Тя отбеляза, че \"индикаторът за отпаднали деца е един от индикаторите, по които сме наблюдавани от ЕК и трябва да постигнем значителен напредък\". През тази учебна година почти 450 деца са се завърнали у нас със своите родители от Испания, Португалия, Холандия и Германия, и учат в български училища, но имат нужда от допълнителни часове по БЕЛ и история, съобщи Сачева. И уточни, че 75 от тези ученици са от Пловдив. Учениците, които ще участват в проекта, ще имат допълнителни занимания по БЕЛ, по история, по математика и природни науки - физика, химия и биология, каза ръководителят на проекта Грета Ганчева. По думите й тези допълнителни обучения ще са в рамките на целодневното обучение в училищата, през ваканциите и през почивните дни, а учителите ще получават допълнително заплащане на тези часове.", "date": "2019.03.15", "title": "1500 училища ще участват в новия проект на МОН \"Подкрепа за успех\""}
{"url": "https://www.24chasa.bg/novini/article/7348583", "text": "Френският учен Жан-Мишел Кусто определи като критична ситуацията с държаните в плен косатки и белуги в Русия, като препоръча да се действа по-бързо за решаването на съдбата на животните, предaдоха ТАСС и БТА. В Приморския край се оказаха в плен 11 нелегално уловени и подготвени за продажба в Китай косатки и 90 белуги. Жан-Мишел Кусто, който е син на легендарния изследовател Жак-Ив Кусто, се съгласи да окаже помощ на руските власти по покана на губернатора на областта Приморие Олег Кожемяко. Французинът пристигна в Приморския край, за да помогне при рехабилитацията на морските животни, преди да бъдат пуснати на свобода. Кожемяко отбеляза, че руските учени нямат практически опит за връщането в естествената им среда на морски бозайници в такова голямо количество. \"Намираме се в ситуация, в която носим отговорност за тези животни. Трябва да направим всичко по силите ни, за да могат те да бъдат пуснати в местата, в които са били уловени. Ако не действаме достатъчно бързо, можем да им нанесем непоправими щети на здравето\", предупреди Жан-Мишел Кусто. Той припомни, че неговият екип е имал опит с подобен проблем. \"Ситуацията е критична и ние ще направим всичко възможно, за да помогнем\", добави френският изследовател.", "date": "2019.03.15", "title": "Жан-Мишел Кусто: Ситуацията с пленените косатки и белуги в Русия е критична (Видео)"}
{"url": "https://www.24chasa.bg/novini/article/7348491", "text": "С 30 млн. лв. ще се финансират работодателите, за да привлекат и развият умения в работниците. Парите са част от проекта \"Умения\" по Оперативна програма „Развитие на човешките ресурси“ 2014-2020. \"Програмата е насочена към всички български работодателите, за да ги подкрепим в техните усилия да посрещнат едно от най-големите предизвикателства на труда в момента - липсата на кадри\", обясни заместник-министърът на труда и социалната политика Зорница Русинова. Тя отбеляза, че в момента има рекорден спад на безработицата, но голямото предизвикателство е липсата на подготвени кадри. Крайният срок за подаване на документите е 3 май, като се надявам с този проект да подкрепим бизнеса за обучения на персонала, но да могат и да привлекат и много неактивни и безработни лица, каза Русинова.  Освен ключови компетентности, като езикови и IТ умения, за първи път се дава възможност и за комбинация с т.нар. специфични умения. Ако фирмата е в сферата на високите технологии или машиностроенето, например, обикновено има специфична технология на самото производство. \"Ние ще дадем възможност на компаниите да обучат своя персонал спрямо собствените си програми\", обясни Русинова. Създадена е възможност и за партньорство между предприятията. По-големите ще могат да обучат персонала на по-малките, така че да бъде задоволен гладът за кадри в даден сектор или район. По проекта е въведен нисък праг - 15 хил. лв., за да могат и малките предприятия да участват. Горният праг е почти 4 млн. лв.  Ако работодателите задържат неактивен човек на работа над 6 месеца след приключване на програмата, министерството предоставя бонус - покриване на осигуровките за шест месеца.", "date": "2019.03.15", "title": "Държавата дава 30 млн. лв. за умения на работниците"}
{"url": "https://www.24chasa.bg/novini/article/7348582", "text": "Тричленен състав на административния съд в София реши, че шефът на ВКС Лозан Панов е нарушил действащия към 2017 г. Закон за публичност на имуществото на лица, заемащи висши държавни и други длъжности, като не подава декларация пред Сметната палата. Затова му бе наложена глоба от 1000 лв., която остава в сила. В декларацията Панов трябвало да обяви своите и на членовете на семейството си доходи и имущество за предходната 2016 г. Той обаче не го направил с аргумента, че ги е декларирал пред Инспектората на ВСС. Така се стига до глобата. В началото на 2018 г. шефът на ВКС заведе дело срещу комисията \"Антикорупция\" в чиято структура вече се беше вляла дирекцията на Сметната палата, отговаряща за публичността на имуществото на властимащите. Искането му бе глобата да бъде  отменена. През ноември 2018 г. съдия Ангел Павлов от Софийския районен съд обаче остави в сила наложената санкция, а Панов обжалва. От сайта на административния съд става ясно, че решението на Софийския районен съд е потвърдено. Мотивите на съдиите още не са публикувани.", "date": "2019.03.15", "title": "Лозан Панов окончателно глобен\nс 1000 лв. за неподадена декларация"}
{"url": "https://www.24chasa.bg/novini/article/7348590", "text": "Целта на проверката срещу мен беше да бъда омаскарен. Това заяви на пресконференция в Стрелча кметът на общината Стойно Чачов. . Той беше съобщил, че кметът е злоупотребил с властта си като е принудил служители да си напишат през 2016 г. молби за напускане, без да поставят дата на документа. Пред журналисти Стойно Чачов призна, че през 2016 г. е поискал от служители, но който пожелае, да си напишат молби за напускане. \"Направих го, защото имаше неефективност в работата и напрежение в града.\", обясни кметът. Той допълни, че молбите са били само 5-6. Прибрал ги, но нямал представа къде са в момента. На пресконференцията присъства и лидерът на АБВ Румен Петков, който защити съпартиеца си Чачов, и заяви, че не става дума за каквато и да било икономическа злоупотреба. По време на пресконференцията стана ясно, че служителят, който е подал сигнала срещу кмета на общината, също се проверява от правоохранителните органи. Докато се провеждаше срещата с журналисти на Стойно Чачов пред сградата на общината се бяха събрали десетки местни жители, дошли да подкрепят своя кмет.", "date": "2019.03.15", "title": "Кметът на Стрелча: Целта на проверката срещу мен беше да бъда омаскарен"}
{"url": "https://www.24chasa.bg/novini/article/7348620", "text": "\"Боинг 737-800\" направи аварийно кацане в град Сиктивкар в северната част на Русия, потвърдиха местните транспортни служители. Предполага се, че причината за инцидента е повреда в двигателя, предаде агенция Ruptly, цитирана от  . Самолетът е превозвал 157 пътници и шест членове на екипажа на борда. Самолетът е пътувал от град Мирни, разположен в източната част на Русия, до Москва. Всички пътници са невредими, каза официалният представител на местните транспортни власти за \"Спутник\".", "date": "2019.03.15", "title": "Боинг \"737-800\" със 157 пътници на борда кацна аварийно в Русия"}
{"url": "https://www.24chasa.bg/novini/article/7348623", "text": "Тази възможност създава опасения сред активисти и опозиционери: Москва може да напусне Съвета на Европа и с това за Русия да отпадне юрисдикцията на Европейския съд по правата на човека (ЕСПЧ), с което руските подсъдими ще бъдат лишени от \"последната надежда\" за правосъдие пред тази водеща в международното право институция. За повече от 20 години членство в Съвета на Европа Русия стана страната, срещу която са заведени най-много дела пред ЕСПЧ. Този съд разглежда случаи, по които са изчерпани всички възможности за защита пред националните юрисдикции. След анексията на Крим от Москва през март 2014 г. обаче отношенията между Съвета и Русия бързо се влошиха, дотолкова, че Русия може да напусне тази година работещата в Страсбург организация, в която членуват 47 държави и която е независима от Европейския съюз. \"Стигнахме до ситуация, от която може би няма друг изход\", твърди Татяна Становая, директор на експертната група \"Р.Политик\" в Париж. Този \"Рукзит\", както го нарече генералният секретар на Съвета Торбьорн Ягланд, потенциално би довел до засилване на натиска на властите върху гражданското общество, влошаване на условията при задържане и дори до възстановяване на смъртното наказание, твърдят активисти. След анексията на Крим Парламентарната асамблея на Съвета на Европа лиши руските депутати от правата им и конкретно от правото им да гласуват. Резултатът: повече от половината съдии в ЕСПЧ и комисарят за правата на човека на Съвета бяха избрани без Русия. В отговор Москва прекъсна през 2017 г. плащането на членския си внос от 33 милиона евро (7 процента от бюджета на Съвета на Европа) в бюджета на организацията, а руските депутати отказват да участват в сесиите на Парламентарната асамблея. Според правилата на Съвета, ако страна членка не плаща членския си внос, тя рискува да бъде изключена в срок от две години, който за Русия изтича през юни тази година. Ако положението остане непроменено, Москва няма да участва в избора през юни на нов генерален секретар на организацията. Според Пьотър Толстой, ръководител на руската делегация в Парламентарната асамблея на Съвета на Европа и заместник-председател на Държавната дума (долната камара на руския парламент), Москва ще участва в избирането на нов секретар само ако всичките й права бъдат възстановени и ако ПАСЕ отмени възможността да бъдат санкционирани национални делегации. \"Ако това не се случи, руската делегация няма да участва в избора, а това ще постави под въпрос необходимостта от участието ни в тази организация\", заяви Толстой пред Франс прес. Опонентът на Кремъл Алексей Навални, който е завел голям брой дела пред ЕСПЧ, подозира, че става дума за блъф. \"Кремъл е доволен, че делегацията ни загуби правото си на глас\", каза пред Франс прес Навални, според когото това е средство за засилване на популярността на руските власти във вътрешната политика. \"Въпреки че на руското правителство не му харесват доста от решенията на ЕСПЧ, то не иска да се оттегли от Съвета, а Съветът всъщност също не иска да го изключи\", твърди той. Според анализаторката Татяна Становая желанието на Русия да остане е свързано с факта, че \"за Владимир Путин участието в Съвета на Европа е безспорно потвърждение за принадлежност на Русия към цивилизования свят\". След създаването на Съвета на Европа единствено Гърция е прекратявала членството си в организацията през 1969 г. при военната диктатура, преди отново да се присъедини през 1974 г. В края на миналата година повече от 60 активисти и адвокати подписаха призоваващ за компромис меморандум с аргумента, че излизането на Русия от Съвета на Европа ще навреди на жертвите на съдебни несправедливости. Те предупреждават също за възможно възстановяване в Русия на смъртното наказание, чието отменяне е условие за членство в Съвета на Европа. \"Повече от ясно е, че загубите ще са огромни\", прогнозира Юри Джибладзе, руски правозащитник, който нарича ЕСПЧ \"последна надежда за правосъдие\". През 2017 г. Москва е платила повече от 14,5 милиона евро за справедливо обезщетение на руски подсъдими. За сравнение Великобритания и Франция са осъдени да платят през същата година съответно 222 677 и 88 279 евро. В повечето случаи Русия изплаща сумите, но често не успява да премахне причините за нарушенията, твърдят активисти. Според Пьотър Толстой руските съдилища вече отговарят на европейските стандарти и правозащитниците ще трябва да се подготвят \"да живеят без ЕСПЧ\". Алексей Навални твърди, че много руснаци имат чувството, че \"някъде далеч оттук, във Франция, има правосъдие\": \"Осъзнаването, че справедлив процес вече няма да е възможен дори и на теория, ще бъде основната и най-ужасяващата последица\", изтъква опозиционерът. / От БТА/", "date": "2019.03.15", "title": "Ще напусне ли Москва Съвета на Европа? Руснаците може да загубят последната надежда за правосъдие"}
{"url": "https://www.24chasa.bg/novini/article/7348628", "text": "Броят на регистрираните безработни в бюрата по труда продължава да намалява. И през февруари спадна до 205 013. Снижението спрямо януари е с 2,1 процента, съобщава Агенцията по заетостта. Спрямо февруари 2018 г. безработните са с близо 25 600 души по-малко. Равнището на регистрираната февруарска безработица също се понижава - то е 6.2 на сто, като на годишна база се отчита намаление от 0.8 процентни пункта. Сравнението с предходния месец показва снижение с 0.2 процентни пункта. Новорегистрираните лица през февруари са 23 466, като от тях 1 695 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали близо 3 000 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др., допълват от агенцията. Освен към безработните, дейността на бюрата по труда продължава да бъде насочена и към заети, учащи и пенсионери, сред които работодателите също търсят своите кадри. Нови 917 души от тези групи са регистрирани през месеца като търсещи работа. През февруари 19 478 безработни са постъпили на работа, като 82.4 на сто от тях са устроени в реалната икономика. Други 192 лица от групата на пенсионерите, учащите и заетите, са намерили своето ново работно място. В резултат от изпълнението на активните мерки за насърчаване на заетостта сред безработните, на субсидирани работни места са устроени 3 435 лица: 2 626 - по схеми на Оперативна програма \"Развитие на човешките ресурси\" и 809 - по програми и мерки за обучение и заетост, посочват от АЗ. Заявените работни места на първичния пазар на труда през февруари са 14 875, като 84.7 процента от тях са в частния сектор. Най-голям дял свободни работни места са заявени в преработващата промишленост (25.8 процента), хотелиерството и ресторантьорството (16.8 процента), търговията, ремонта на автомобили и мотоциклети (11.9 процента) и др.", "date": "2019.03.15", "title": "Броят на регистрираните безработни намалява"}
{"url": "https://www.24chasa.bg/novini/article/7348629", "text": "31-годишен мъж от плевенското село Горни Дъбник е задържан за съпричастност към извършена телефонна измама на възрастен мъж от Луковит, съобщават от областната дирекция на МВР в Ловеч. 82-годишен жител на Луковит в четвъртък е бил измамен по телефона по добре познатата схема - мъж, представящ се за полицай, въвежда в заблуда потърпевшия, че за полицейска операция срещу телефонни измамници е необходимо да бъдат предадени на \"полицията\" всички налични ценности и пари. След продължителен разговор възрастният човек поставил на металната порта на дома си плик със 185 лева. По-късно разбрал, че е станал жертва на телефонни измамници и подал сигнал в Районното управление в Луковит. Със съдействието на полицаи от Долни Дъбник е установен 31-годишният, играл ролята на \"муле\" в схемата на измамата. Открита и иззета е сумата от 105 лева. Случаят е докладван на дежурен прокурор в Районната прокуратура в Луковит, а 31-годишният мъж е привлечен в качеството на обвиняем.", "date": "2019.03.15", "title": "Муле на ало измамник взе 185 лева от 82-годишен мъж в Луковит"}
{"url": "https://www.24chasa.bg/novini/article/7348640", "text": "Вицепрезидентът Илияна Йотова определи като недопустимо разделението на младите хора от големите и малките градове и села заради липсата на равен старт в образованието. В речта си по повод откриването на изложението \"Образование без граници\" вицепрезидентът Йотова настоя, че очевидно социалната ни система не е на необходимото ниво и не може да защити по-слабите, предаде БТА. \"Днес е времето да напомним, че зад цифрите стои дълбокото разделение между младите хора от градовете, които са с по-добро образование и по-високи стандарти и младите хора от по-малките градове и села, които нямат старта, нямат същата подготовка за своята кариера. Това разделение е недопустимо. Това неравенство тръгва още от училище и неминуемо слага своя отпечатък върху развитието на един млад човек, върху избора къде и как да продължи\", заяви Йотова. В подкрепа на тезата тя цитира данни от последно проучване за младите, според което над 300 хиляди млади у нас нито учат, нито търсят своята кариера и работа. Йотова изтъкна, че успешната кариера е резултат на протегната ръка между образование и работодатели. \"Трябва да се откажем от така нареченото \"бързо хранене\" в областта на образованието. Удобно, но не пълноценно и здравословно\", заяви вицепрезидентът Йотова. Тя каза още, че често се говори за несъответствието между предлагане и търсене на пазара на труда и \"производството на безработни висшисти\" и настоя, че има много какво да се прави. По думите й този форум дава силен и положителен пример в тази насока. Йотова изтъкна, че младите днес са трудно подчиняващи се на йерархия, с особено чувство за лична автономия и с много по-голяма нагласа да търсят някъде по света своето място, дори това да им носи трудност и нестабилност в началото на кариерата. \"Едновременно с това, самите те търсят тази сигурност и не са склонни цял живот да работят временна работа. Културата на професионалната мобилност днес печели младите хора, въпреки някои твърдения\", изтъкна Йотова. По думите й заплатата продължава да бъде на едно от първите места в изискванията на младите, но далеч не единственото. Според Йотова все по-голямо място заемат условията на труд, развитието на младите не само индивидуалното, но и на предприятието и фирмата, в която работят. \"В този смисъл те самите са ново предизвикателство - за вас работодателите, за преподавателите в училища и университети\", изтъкна още вицепрезидентът. Приветствие към участниците във форума отправи и заместник-министърът на труда и социалната политика Султанка Петрова. Тя заяви, че за правителството на България образованието не е само предизвикателство, но и основен приоритет и ежедневна грижа. Петрова бе категорична, че най-важно сега е младите хора да останат в България.", "date": "2019.03.15", "title": "Йотова: Социалната ни система не е на необходимото ниво, не може да защити по-слабите (Снимки)"}
{"url": "https://www.24chasa.bg/novini/article/7348638", "text": "Двама подсъдими за неправомерно получаване на европейски средства са изправени пред Окръжния съд в Добрич. Обвинението е повдигнато срещу 31-годишен управител на добричка фирма и неговата майка, която била упълномощена да върши административната дейност. Прокуратурата твърди, че в периода от 10 май до 28 юли 2016 г., в Добрич, в съучастие помежду си, като съизвършители, при условията на продължавано престъпление, те са представили неверни сведения, за да получат 3227.44 лв. от бюджета на проект „Обучение и заетост за младите хора“, финансиран от оперативна програма „Развитие на човешките ресурси“. Според обвинението неверните данни били включени в четири искания за плащане, представени пред дирекция „Бюро по труда“-Добрич, и се отнасяли за трима наети по проекта младежи и служител на фирмата, посочен за техен наставник. В документите било отразено, че за различен период от време всеки от младежите е работил във фирмата и е бил обучаван. Въз основа на подадените искания фирмата получавала средства за заплати и осигуровки на наетите младежи, както и за допълнително възнаграждение на наставника. Прокуратурата твърди, че младежите били формално назначени във фирмата, но на практика никога не са работили там и не са били обучавани. С двама от тях била постигната уговорка в срока на договорите им да получават по 50 лв. месечно без да ходят на работа. Третият отказал да участва в схемата и съобщил в полицията за случващото се.", "date": "2019.03.15", "title": "Съдят двама за неправомерно получени средства от проект за младежка заетост"}
{"url": "https://www.24chasa.bg/novini/article/7348642", "text": "Годишната инфлация в еврозоната се ускорила през февруари до 1,5 на сто спрямо 1,4 на сто през януари, сочат публикуваните днес данни на Евростат, цитирани от БТА. В ЕС инфлацията се е ускорила от 1,5 процента през януари до 1,6 процента през февруари. Най-ниско равнище на инфлацията е отчетено във Ирландия (0,7 процента), Гърция, Хърватия и Кипър (по 0,8 на сто). Най-високо равнище на инфлация е имало в Румъния (4 процента), Унгария (3,2 на сто) и Латвия (2,8 процента). Спрямо януари инфлацията се е понижила в седем страни членки, в една е останала стабилна, а в останалите се е повишила. В България инфлацията се е ускорила до 2,4 процента спрямо 2,3 на сто през януари. Най-голям принос за повишаването на инфлацията в еврозоната имат услугите (+0,61 процентни пункта), следват храните, алкохола и тютюневите изделия (+0,44 процентни пункта), енергията (+0,35 процентни пункта).", "date": "2019.03.15", "title": "Инфлацията в еврозоната и ЕС леко се е ускорила през февруари"}
{"url": "https://www.24chasa.bg/novini/article/7348647", "text": "Чуждестранните туристи в България са нараснали с 31 процента за последните четири години, а приходите - с 34 процента. Това обяви министърът на туризма Николина Ангелкова при изслушването в парламента относно напредъка по приоритетите в сектора, предава БТА. Тя посочи, че за миналата година общите приходи от туризма са 8,4 млрд. лева, като 2018 г. е била третата поредна рекордна година за българския туризъм, като страната ни е била посетена от над 9,2 млн. чуждестранни туристи. Тази година се очертава да бъде изключително трудна и динамична, коментира министър Ангелкова. Надявам се, че ще успеем да задържим нивото на туристите, които имахме миналата година, добави тя. Ангелкова съобщи, че предстои в рамките на един месец да бъде изработено предложение за създаване на механизъм, който да позволи на страната ни да бъде конкурентоспособна и да привлича максимално много чартъри. По думите й целта е да се гарантира организиран туристопоток. Откакто Министерството на туризма управлява морските плажове, приходите нараснаха от 13 милиона лева за 2015 г. до 18,5 млн. лева за миналата година, отчете Ангелкова. По думите й значително е нараснал и броят на охраняемите плажове. Като предизвикателство Ангелкова отчете кадрите в туризма, ожесточената конкуренция и крайно ограничения ресурс, с който Министерството разполага в сравнение с останалите дестинации, с които страната ни се конкурира. Тя отбеляза, че усилията са насочени към създаване на устойчиво развитие и промотиране и на другите важни продукти освен зимния и летния туризъм, каквито са културно-историческият, балнео и спа туризмът, вино и кулинария. Тази година предстои да насочим вниманието към националните курорти като възможни за конгресен туризъм, посочи Ангелкова. Тя съобщи, че в тази връзка в края на май предстои много голям международен инвестиционен форум в Слънчев бряг. Работим към връщане на по-големия интерес към детските лагери в страната, добави още министърът. Николина Ангелкова отбеляза, че Министерството на туризма е първата администрация у нас, която предоставя електронни услуги чрез единен портал, който може да се ползва и от мобилен телефон 24/7. Новата платформа може да бъде използвана и на територията на ЕС, а сега се разработва и за страни извън Съюза. Тя добави, че предстои да се въведе виртуално банкиране за заплащане на таксите за услугите.", "date": "2019.03.15", "title": "Чуждестранните туристи у нас са нараснали с 31% за четири години"}
{"url": "https://www.24chasa.bg/novini/article/7348137", "text": "Ново проучване на „Галъп Интернешънъл\" показва, че ролята на Китай като глобален лидер се одобрява повече, отколкото тази на САЩ, съобщи  . 34-те процента одобрение за действията на Пекин на глобалната сцена са най-високия му резултат за последното десетилетие. Проучването е проведено в 133 страни и освен Китай и САЩ в него се изследва също отношението към Германия и Русия. Одобрението за ролята на САЩ в международната политика е на най-ниското си ниво за последните три администрации – 31%, а това за Русия е 30%. Ниският резултат на Вашингтон е индикация за намалялото влияние на неговата „мека\" сила и показва, че непредсказуемостта на администрацията на Доналд Тръмп и нежеланието ѝ да се придържа към международните си ангажименти, е причина за засилване на съмненията в способността на САЩ да бъдат глобален лидер.", "date": "2019.03.15", "title": "Проучване на „Галъп\" показа, че повече хора предпочитат Китай пред САЩ за глобален лидер"}
{"url": "https://www.24chasa.bg/novini/article/7348664", "text": "Германският канцлер Ангела Меркел изрази съжаление за нападнатите от расова омраза и убити при атаките срещу две джамии в Нова Зеландия граждани, предаде ДПА. Говорителят на германското правителство Щефен Зайберт заяви от името на Меркел в Туитър, че Германия се противопоставя на подобни терористични нападения. Френският президент Еманюел Макрон осъди атаката и заяви, че мислите му са с пострадалите от терористичния акт, предаде БТА. Кметът на Лондон Садик Хан определи стрелбата в новозеландския град Крайстчърч като \"ужасяващ терористичен акт\". \"Изключително тъжни новини дойдоха тази сутрин от Нова Зеландия, където невинни хора бяха убити само заради вярата им\", написа Хан в Туитър. Председателят на Европейския съвет Доналд Туск заяви, че Нова Зеландия може да разчита на солидарността на Европа след нападенията срещу две джамии в Крайстчърч, при които загинаха 49 души. Пакистанският премиер Имран Хан осъди стрелбата срещу джамиите в Крайстчърч. \"Шокиран съм и решително осъждам терористичното нападение срещу джамии в Крайстчърч. Това е доказателство за думите, които постоянно повтаряме: тероризмът няма религия\", написа Хан в Туитър. Турският президент Реджеп Тайип Ердоган призова по повод атаката в Крайстчърч лидерите по света да вземат мерки срещу опасната тенденция мюсюлмани да стават мишени за атаки, особено в западните общества. \"Ясно, че възгледите на убиеца (от Нова Зеландия) са започнали да се разпространяват като рак в западните общества. Призоваваме целия свят и конкретно западните страни да вземат незабавни мерки срещу тази опасна тенденция\". Главният имам на престижния ислямски университет \"Ал Азхар\" в Кайро шейх Ахмед ат Тайеб също осъди днешното нападение в Нова Зеландия. \"Терористичните нападения срещу места за молитва следва да ни подтикнат да не проявяваме толерантност към расистки групировки, които извършват подобни отвратителни деяния\", посочи религиозният лидер. Тези атаки са \"резултат от разпространението на ислямофобска реторика в голям брой страни, включително и в тези, които са известни със съвместното съществуване\" на хора с различни религии, смята шейх Ахмед ат Тайеб.", "date": "2019.03.15", "title": "Световни лидери осъдиха нападението в Нова Зеландия"}
{"url": "https://www.24chasa.bg/novini/article/7348676", "text": "Турция очаква над 6 милиона руски туристи тази година, заяви Фируз Баглъкая, председател на Асоциацията на турските туристически агенции (ТЮРСАБ), цитиран от Анадолската агенция и БТА. Броят на руските туристи в Турция тази година ще се увеличи с около 10-15 процента и съответно ще надхвърли 6 милиона души, посочи Баглъкая, който участва в туристически панаир в Москва. Турция е много подходяща дестинация за пътувания за руснаци, добави той. Миналата година близо 5,9 милиона руснаци посетиха Турция. Броят на руските посетители в Турция ще продължи да се увеличава, след като отношенията между двете страни са добри. Географската близост, почивната база, облекчаването на визовия режим са от голямо значение за интереса на руснаците към Турция, посочи Баглъкая. Около 91 процента от руснаците пристигат в Турция за ваканция, сочат данни на доклад на ТЮРСАБ. Анталия и Истанбул са най-предпочитаните дестинации в Турция за руските туристи. Близо 4,7 милиона руснаци са посетили окръг Анталия през 2018 г., а броят на руснаците, които миналата година са били в Истанбул, възлиза на 618 500, е посочено в доклада. По данни на Турския статистически институт руските посетители са прекарали средно по осем денонощия в Турция миналата година. Един руски турист е харчил средно 607 долара по време на престоя си в Турция през 2018 г., което е доста по-малко спрямо 2013 г., когато един турист от Русия е харчил средно по 800 долара.", "date": "2019.03.15", "title": "Турция очаква над 6 милиона руски туристи \nтази година"}
{"url": "https://www.24chasa.bg/novini/article/7348681", "text": "Вселенският патриарх Вартоломей и членове на Светия Синод на Вселенската патриаршия осъждат атентата срещу две джамии в новозеландския град Крайстчърч. Това се казва в изявление на Вселенската патриаршия, качено на сайта й днес, предаде ТАСС. Вселенският патриарх Вартоломей и членове на Светия Синод на Вселенската патриаршия, които от тази сутрин провеждат поредното си мартенско заседание, изразяват чувства на крайно отвращение във връзка с кървавите убийства на граждани, намирали се в двете джамии в Крайстчърч, се казва в изявлението, информира БТА. Патриархът и архиереите от Синода осъждат всякакви терористични актове, както и всякакви прояви на ненавист и фундаментализъм, и призовават всички да работят с помощта на диалога за запазването на мирното съществуване и сътрудничество. Те изразяват искрени съболезнования и съчувствие на семействата на загиналите, а на ранените желаят храброст и скорошно оздравяване, е посочено в текста. ТАСС информира, че Вселенският патриарх Вартоломей се е свързал с новозеландския митрополит Мирон, като го е помолил да предаде въпросното послание на властите, на мюсюлманската общност и на целия народ на Нова Зеландия. Въоръжени лица нахлуха днес в две съседни джамии в Крайстчърч след дневните молитви (около 13,45 ч. местно време; 2,45 ч. българско време - бел. ред.) и блокираха входовете. Нападателите са открили стрелба, при която по последни данни са били убити 49 души, а 48 са били ранени, 20 от които тежко.", "date": "2019.03.15", "title": "Вселенският патриарх осъди атентата срещу две джамии в Нова Зеландия"}
{"url": "https://www.24chasa.bg/novini/article/7348690", "text": "Министърът на регионалното развитие и благоустройство Петя Аврамова съобщи по време на парламентарния контрол, че индикативно началото на строителните дейности на обхода на Поморие е през май тази година, а срокът за изпълнение на обществената поръчка е 12 месеца от протокола за откриване на строителната площадка \"Образец 2А\". С проекта ще се облекчи трафикът, особено в активния летен туристически сезон, ще се повиши и пътната безопасност, изтъкна министър Аврамова. Изграждането на обхода на Поморие е включено в програмата \"Ново строителство\" на Агенция \"Пътна инфраструктура\" и е на обща стойност 20,923 млн. лева. Обходният път ще минава западно от града в периферната му част, обясни министърът. Тя напомни, че по проекта са сключени договори с избраните след обществена поръчка изпълнители и допълни, че за да започне строителството на обекта, трябва да приключат отчуждителните процедури. С решение на Министерския съвет от 19 януари 2018 г. през изминалата година са процедирани отчуждения на имоти и части от имоти за държавна нужда за изграждането на обхода. Броят на засегнатите частни имоти, които подлежат на обезщетение, е 153. В пътната агенция са постъпили три жалби и възражения срещу размера на постановеното обезщетение, а във Върховния административен съд, по данни от МС, са над десет. Към момента са платени обезщетенията за всички имоти чрез Областна администрация - Бургас, освен за три на един собственик, каза министърът и допълни, че за тях има образувано дело и се чака решение на съда. След приключване на производството по делото ще се процедира издаването на разрешение за строеж и ще започне същинската работа по проекта, каза министър Аврамова.", "date": "2019.03.15", "title": "Петя Аврамова: Изграждането на обхода на Поморие ще започне през май"}
{"url": "https://www.24chasa.bg/novini/article/7348710", "text": "9-годишно дете е било блъснато от автомобил пред ОУ \"Проф. Димитър Димов\" в Ловеч, съобщават от областната дирекция на МВР. Сигналът за инцидента е постъпил около 12.00 часа. По първоначална информация момчето е излязло внезапно на пътното платно, когато е било блъснато от лек автомобил, управляван от 43-годишна жена. В резултат на инцидента детето е със счупвания, без опасност за живота. Алкохолната проба на водачката е отрицателна, допълват от полицията.", "date": "2019.03.15", "title": "9-годишно дете блъснато пред училище в Ловеч"}
{"url": "https://www.24chasa.bg/novini/article/7348701", "text": "Държавният глава Румен Радев изрази съболезнования на генерал-губернаторa на Нова Зеландия Патси Реди по повод жертвите и пострадалите при престрелки в джамии в град Крайстчърч, Нова Зеландия, съобщиха от прессекретариата на президента. „Приемете съболезнования от името на българския народ и лично от мое име за жертвите и пострадалите при престрелки в джамии в град Крайстчърч, Нова Зеландия, при която загинаха десетки души, а други бяха ранени. Омразата на расова основа и мотивирани от ксенофобия убийства на невинни граждани са отвратителни престъпления срещу човешкия живот и демократичното общество“, заявява Румен Радев в писмото си до Патси Реди. В съболезнованието си българският държавен глава изразява надежда за скорошно и пълно възстановяване на пострадалите.", "date": "2019.03.15", "title": "Радев изрази съболезнования за жертвите и пострадалите в Крайстчърч"}
{"url": "https://www.24chasa.bg/novini/article/7348682", "text": "По обвинение на Окръжна прокуратура – Велико Търново осъдиха шофьор, нарушил правилата за движение по пътищата и причинил катастрофа с двама загинали. Наложено му е наказание от четири години лишаване от свобода и седем години лишаване от право да управлява МПС. Съдът призна обвиняемият Я. Т. за виновен за това, че на 28.02.2016 г., около 12:30 ч. на път с. Козаревец - гр. Горна Оряховица, при управление на лек автомобил “Рено Еспейс” и изпреварване, нарушил правилата за движение по пътищата, като не осигурил достатъчно странично разстояние между своето и изпреварваното возило, и не контролират непрекъснато автомобила, който управлява, и по непредпазливост причинил смъртта на двама мъже. Обвиняемият и пострадалият И. Г. били приятели и се уговорили да отидат на битака в село Мерданя. На 28.02.2016 г. сутринта обвиняемият, с управлявания от него автомобил „Рено Еспейс“, взел И.Г. и Т.И. Отишли до битака в Мерданя и до пазар в с.Джулюница, след което тръгнали да се прибират. Около 12:30 ч. управляваният от обвиняемият лек автомобил се движел със скорост 95 - 96 km/h по пътя с. Козаревец – гр. Горна Оряховица. Той настигнал лек автомобил „Сузуки Витара” и предприел изпреварване, като се изнесъл в насрещната лява лента за движение. По време на маневрата обвиняемият не осигурил необходимата странична дистанция, което довело до възникване на аеродинамични сили,  предизвикали смущения при движението. Автомобилът се отклонил на ляво, напуснал платното за движение и навлязъл в банкета. Шофьорът опитал да се върне обратно на платното, завил рязко надясно, но изгубил контрол. Колата се отклонила към канавката на пътя и се преобърнала, при което от нея изпаднали двамата пострадали. Пристигналият на място екип на спешна помощ установили, че И. Г. е починал на място, а Т. И. - в линейка по път за болницата. Присъдата подлежи на обжалване пред Апелативен съд В. Търново.", "date": "2019.03.15", "title": "Четири години затвор за шофьор, убил двама при катастрофа край Горна Оряховица"}
{"url": "https://www.24chasa.bg/novini/article/7348705", "text": "Вчера в полицията бил получен сигнал, че около 16.10 часа, в частен дом в с. Черна гора, община Братя Даскалови, е възникнал скандал между 49-годишен мъж и 16-годишен младеж, при който непълнолетният нанесъл на мъжа удари с брадва, съобщиха от пресцентъра на МВР. Пострадалият е откаран в болница, настанен е с черепно-мозъчна травма и опасност за живота. По случая е образувано досъдебно производство за престъпление по чл.129 от НК. Извършителят е задържан за срок до 24 часа. Работа по случая продължава.", "date": "2019.03.15", "title": "Арестуваха 16-годишен, нападнал мъж с брадва в Старозагорско"}
{"url": "https://www.24chasa.bg/novini/article/7345704", "text": "Български звезди с откраднати профили в инстаграм плащат откупи от 200 до 2000 евро, защото пропускат повече пари от рекламни договори и дължат неустойки. Исканите от измамниците суми пък могат да достигнат и над 10 000 евро, ако в задигнатите акаунти открият интимни кадри, научи “24 часа” от криминалисти. Така откупите за инстаграм профили стават по-високи от тези за крадена кола на 4-5 г., където се искат около 2000 лв. за връщането ѝ. Самата измама за придобиване на контрол над профилите им в социалната мрежа става много просто. Жертвите получават като добавят към името му знака за автентичност на профил на знаменитост. Фалшивото писмо, което получават, е на английски, а в хедъра за подател е посочен инстаграм. Задържане на курсора на мишката върху подателя би разкрило истинския изпращач - ще се покаже мейлът му, а не как той иска хората да го виждат. Текстът в повечето случаи е следният:  Към мейла е прикрепено и логото на инстаграм, за да изглежда автентично. Уловката е в натискането на “Потвърди акаунта ми”. Когато човек цъкне там, ще му се отвори прозорец на страница, изглеждаща досущ като инстаграм. За да “получат” знака, от известните се иска да въведат потребителското си име и парола. Всъщност обаче те са попаднали не на истинския инстаграм, а на огледална страница, а попълнят ли данните, ще ги изпратят на измамниците. Схемата е известна като фишинг и е една от най-старите интернет измами. Веднага след въвеждане на данните хакерите се свързват с жертвите си по мейла. Те се сдобиват с пощите на известните по няколко начина. Единият е от самите им профили, в които те са написали мейла си за съдействие за реклама. По неофициална информация близки на звезди също неволно подават информация за пощите на близките си. Стотици са жертвите на хакерите, казват разследващи. Публично известните жертви са приятелката на Валери Божинов - Биляна Дол, тийнсензацията Ева, фитнес моделът Биляна Йотовска, актьорът Юлиан Вергов и други. Измамниците най-често са младежи от Турция и бившите съветски републики. Откуп плати Дол.  Ева пък си върна контрола над профилите след преговори с млад турчин и без да плати и стотинка.  По оперативни данни разследващите разбирали, че масово българите с над 10 000 последователи в инстаграм вече подобно на западните знаменитости имат рекламни договори. Те предпочитали бързо да платят откупа, тъй като дължат неустойки, а и дори да няма фиксирани такива, губят по-големи суми, които биха заработили с публикациите си. “Договорите са различни за всеки”, обясни пиар специалистът доц. д-р Александър Христов. “Има такива, които са за цели кампании и неустойките са % от времето, в което инфлуенсърът   не е изпълнил ангажимента си”, казва доцентът. Дължимата сума пък не надвишава цялата за кампанията.  При родните знаменитости с над 100 000 последователи има и такива, които казва Христов, без да споменава имена. Подобни постове могат да са снимка от почивка, на която небрежно се рекламира слънцезащитна козметика например. “Това е грешно, тъй като влиятелните личности с тясна специализация - например готвене, имат по-малко фенове, но те ги следват по-ревностно”, казва преподавателят в Нов български университет и УНСС. Ангажиментите на родните знаменитости за подобни публикации са различни - някои са длъжни да пускат снимките поне веднъж седмично. Така за много кратко време могат да изпуснат по-голям приход, отколкото е исканият откуп. Възстановяването на феновете, ако си направят нов профил, също не става толкова бързо. “Могат да използват другите си канали за комуникация като фейсбук, за да се наберат наново фенове, но и това отнема време”, казва Христов.  Не особено добрата компютърна грамотност на измамниците пък прави поражения по профилите на звездите. При искан откуп от чаровна блондинка Красавицата обаче се запъва и не плаща, а чака разследващите да върнат профила ѝ. След три месеца момичето вече има достъп до акаунта си, но снимките са безвъзвратно изгубени, а да върне последователите си до нивото им преди загубата на профила, ѝ отнема още близо година. Колко са платили откупите си, не е известно, но според разследващи са по-голямата част от хакнатите. “Никой не е луд. Гаджето ти има пари, ако искаш инстаграм, помоли го да ти ги даде.” С тези думи хакерите, превзели профила на Биляна Дол в средата на февруари т.г., я изнудват да вземе 3000 евро от приятеля си Валери Божинов. Предупреждават я, че какъвто и профил да си направи, ще бъде хакнат. Тя е измамена по същата схема, по която и повечето знаменитости. Биляна си прави нов профил, който е силно промотиран от футболиста на “Левски”, както и плеймейтката Николета Лозанова. Отначало казва, че няма да плати и стотинка.  Впоследствие обаче влиза в преговори с измамниците и сама им предлага оферта. “Разбрах, че се е случвало и преди в България на популярни жени. Затова искам да разкажа за случилото се, за да може да предпазя и други хора, които могат да бъдат потърпевши от тези хакери”, разказа сръбкинята. Тя все пак реши да плати откуп и след само 2-3 дни успя да върне профила си. Новината съобщи в новосъздадения си акаунт, който вече е закрит. Каква сума е платила и искала ли е пари от Божинов, както я съветват измамниците, обаче Дол не разкри. За да се получи знакът, който удостоверява даден профил като официален, човек сам се свързва с фейсбук и инстаграм. Чака се с месеци и се изискват редица удостоверения, за да се получи. Има и много изисквания, на които човек трябва да отговаря, за да се сдобие със специфичната отметка. В тях влизат популярността в съответната социална мрежа, професията на човека, който кандидатства, и др. Ползването на инстаграм за реклама на продукти чрез влиятелни личности пък не е регламентирано у нас. Така например в публикации на българи с явно продуктово позициониране звездите не са длъжни да отбележат, че това е рекламен пост. В някои страни обаче т.нар. инфлуенсъри са длъжни да пояснят на почитателите си, че дадена публикация е спонсорирана.", "date": "2019.03.15", "title": "Звезди плащат 2000 евро откуп за инстаграм, за да не пропуснат приходи от реклами"}
{"url": "https://www.24chasa.bg/novini/article/7348709", "text": "Районният съд в Плевен наложи постоянна мярка за неотклонение „задържане под стража“ на четиримата за изнудване на непълнолетни лица, съобщиха от прокуратурата. По искане на Районна прокуратура – Плевен за постоянно в ареста остават В.С.К. на 20 г.; И.Д.М. на 19 г.; Г.С.К. на 24 г. и М.Р.К. на 19 г. и четиримата от Плевен. В началото на седмицата четиримата бяха привлечени в качеството на обвиняеми и задържани за престъпление по чл. 214, ал.1 от НК по образуваното. Определенията не са окончателни и подлежат на обжалване. Разследването по досъдебното производство продължава.", "date": "2019.03.15", "title": "Четирима младежи изнудвали непълнолетни, остават в ареста"}
{"url": "https://www.24chasa.bg/novini/article/7348671", "text": "Собственици, чиито кучета нападнали и причинили смъртта на възрастна жена край Свищов, са осъдени на по една година лишаване от свобода. Присъдата е отложена с изпитателен срок от три години и е придружена от глоба в размер на общо 800 лв., съобщиха от прокуратурата. Съдът призна П. К. и В. К. за виновни за това, че на 19.01.2017 г. в свищовското село Козловец, не положили достатъчно грижи за две кучета – мъжко, рижаво на цвят, кръстоска между порода „Питбул“ и местно едро куче, и мъжко куче, черно на цвят, неустановена порода, които се намират под негов надзор. Животните причинили остро протичащ хеморагичен шок на възрастната жена, предизвикан от голяма кръвозагуба в резултат на разкъсване на дясна сънна артерия и вена, заедно с нарушаване в дълбочина и на други кръвоносни съдове по главата, тялото и крайниците с липсващи меки тъкани, вследствие на което е последвала смъртта на жената. Съдът е признал двамата за невиновни да са извършили престъпление в съучастие като съизвършители. Отнема в полза на Държавата мъжко черно куче, неустановена порода – собственост на В. К. и П. К. на основание чл. 53 от НК, спрямо което да се приложи евтаназия, на основание чл. 179, ал. 3, т. 4 от Закон за ветеринарномедицинската дейност. Присъдата подлежи на обжалване пред Окръжен съд – В. Търново.", "date": "2019.03.15", "title": "Осъдиха на година условно двама, чиито кучета убиха възрастна жена край Свищов"}
{"url": "https://www.24chasa.bg/novini/article/7348722", "text": "Шведската тийнейджърка и екоактивистка Грета Тунберг никога не е мечтала, че самотният й протест пред парламента ще прерасне в глобално движение. От август 2018 г. 16-годишната активистка всяка седмица излиза на протест пред парламента в Стокхолм със саморъчно написан плакат, гласящ \"училищна стачка в защита на климата\". \"Мислех, че ще протестирам три седмици и че едва ли някой е повярвал, че ще го направя. Но аз го направих, а след това просто не бях удовлетворена. Затова направих хаштаг #Петъци за бъдещето (#FridaysFor Future) и видях как се разраства от ден на ден\", каза тя. Ученически стачки, предназначени да мобилизират по-активни действия за справяне с климатичните промени са планирани днес в повече от 1600 града в над 100 страни. Тунберг вдъхнови младежите да принудят политиците да направят повече за справяне с климатичните промени и за ограничаване на глобалното затопляне до 1,5 градуса по Целзий в сравнение с нивата от прединдустриалната епоха - най-амбициозната цел, фиксирана в Парижкото споразумение за климата от 2015 г. Инициативата й е достойна за Нобелова награда за мир според норвежки опозиционни политици, които я номинираха за отличието. Тунберг се обърна също към световния елит на Световния икономически форум в Давос, Швейцария, както и към Конференцията за климата на ООН, състояла се миналата година в Катовице, Полша. \"Получих невиждана подкрепа от цялото екологично движение и от всеки, който е загрижен за климата. Това нямаше да е възможно без тях\", написа тя на ДПА. Тунберг казва, че идеята за ученически стачки е вдъхновена от учениците от гимназията в Паркланд, Флорида, където 17 ученици и служители на училището бяха застреляни през февруари 2018г. \"Смятам, че Роза Паркс беше също чудесен пример, интроверт и стеснителен човек, за когото прочетох. Сега всеки трябва да е екстроверт и отворен към обществото. Не съм такава и смятам, че всички, които са като мен, могат да се вдъхновят, че ние можем също да бъдем чути и да променим нещата\", казва Тунберг. \"Много вдъхновяващо и вдъхващо надежда е, че един човек може да промени нещо само като седи в автобуса\", пише тя, имайки предвид как през 1955 г. Роза Паркс отказа да отстъпи мястото си в автобуса на бял мъж в Монтгомъри, Алабама, постъпка възприета като повратна точка за движението за човешки права в САЩ. Тунберг казва, че не се възприема като звезда, въпреки че хората скандират името й, когато я видят при посещенията й в Германия, Швейцария, Белгия и Франция. \"Но ако е от полза за климатичната кауза, че толкова много се пише за мен, нямам нищо против. Макар че това означава, че трябва да обмислям всяка своя постъпка. Ако ям хляб от найлоново пликче, някои (хора) започват да вдигат шум. Но смятам за положително, че всички виждат колко безполезна е подобна негативна кампания\", казва тя. На 11 години Тунберг е страдала от депресия. Допълнителен фактор става осъзнаването на климатичните промени и идеята, че не се прави достатъчно за борба с тях. Тя престана да се храни, но получи помощ и съумя да дискутира тревогите си със своите родители. Те спряха да ядат месо и да летят със самолет, което създаде трудности за майка й - оперната певица Малена Ернман. Тунберг страда от синдрома на Аспергер, разстройство подобно на аутизма. Попитана как това влияе на дейността й за климата, тя отговаря: \"Много положително. Започнах да осъзнавам, че мога да се съсредоточавам много по-добре от повечето хора. Но мога също да се чувствам изключително изморена, когато изразходя енергията си\". \"Ако не страдах от синдрома на Аспергер, щях да потърся други начини. Вероятно щях да работя с всички останали. Сега не се справям добре в екип и работя много повече сама в сравнение с други активисти, които искат да основат организации и да пишат устави и правилници. Затова \"Петъци за бъдещето\" не е организация на международно ниво. Това е хаштаг и движение, което се фокусира върху изследователската работа. Говорим за едни и същи цели, но говорим като отделни личности или от името на различни организация в различни държави. \"Има безброй организации и политически партии. Те трябва да променят начина си на мислене. Нямаме толкова много време да основаваме нови партии и организации. Промяната трябва да започне днес\".", "date": "2019.03.15", "title": "Как срамежливата тийнейджърка Грета Тунберг поведе борба срещу промените в климата"}
{"url": "https://www.24chasa.bg/novini/article/7348723", "text": "Бира, представена на бирен фестивал в Ню Йорк този месец, е съпроводена с интригуваща история - сварена е с мая, извлечена от бира, която била пренасяна с кораб, и останала 131 години на океанското дъно след потъването му, съобщи Асошиейтед прес. Пивоварът от Лонг Айлънд Джейми Адамс произвел бирата \"Deep Ascent\", като използвал мая от бутилки бира, пренасяни с луксозния лайнер \"Орегон\", който пътувал по маршрута Англия - Ню Йорк и потънал край Файър Айлънд през 1886 г. Адамс извадил бутилките на повърхността през 2017 г. и култивирал маята в епруветки. През следващите две години се занимавал с варене на тестови партиди бира. Крайният резултат е бира с лек плодов вкус. Адамс заяви, че целта му била да произведе бирата, която е можело да се пие на борда на кораба през 1886 г. \"Самото виждане, че е възможно бутилки бира да бъдат извадени на повърхността от океанското дъно и от тях да се извлече мая, е вълнуващо\", каза любителят на бирата Питър Боу от окръг Шенектади, щата Ню Йорк. ", "date": "2019.03.15", "title": "Бира от потънал през 1886 г. кораб послужи за производство на ново пиво"}
{"url": "https://www.24chasa.bg/novini/article/7348747", "text": "Правосъдният министър Цецка Цачева изрази надежда механизмът за сътрудничество и проверка по отношение на България да отпадне през есента. От парламентарната трибуна Цачева очаква до юли устен доклад в тази насока. Цачева отчете, че по отношение независмост и отчетност в съдебната система България е направило всичко, което се очаква. Освен това са изпълнени препоръките за уеднаквяване на натовареността. Вървят реформи в насока реформа на електронното правосъдие.", "date": "2019.03.15", "title": "Цецка Цачевa: Мониторингът за България може да отпадне през есента"}
{"url": "https://www.24chasa.bg/novini/article/7348916", "text": "Главният секретар на МВР участва в среща на полицейските ръководители в държавите от ЕС и асоциираните шенгенски държави, която се провежда във Виена, съобщиха от МВР. Основната цел е обмен на мнения по актуални въпроси, свързани с полицейската дейност с цел подпомагане на взимането на общи политически решения на ниво ЕС и в рамките на отделните държави. Срещите от този вид се провеждат два пъти годишно, обикновено в Австрия и Нидерландия. В рамките на настоящата среща бяха обсъдени редица теми, свързани с използването на съвременните технологии и отражението им върху ежедневната полицейска работа - въвеждането на мобилни комуникации от пето поколение, необходимостта от все по-широко и унифицирано използване на различни мобилни приложения, използването на дронове, действията на полицията при липса на комуникации, използването на дигиталните данни в полицейските системи по оптимален начин. Акцент бе поставен и на новата стратегия на Европол 2020+. Държавите оцениха високо заложените в нея приоритети за по-гъвкаво оперативно съдействие от страна на агенцията и създаването на нови технологични решения, които да бъдат използвани в целия Европейски съюз. Обсъдено бе и сътрудничеството по противодействие на наркотрафика и ролята на Европол в координацията на оперативните действия.", "date": "2019.03.15", "title": "Полицейски шефове от ЕС обсъдиха мобилните комуникации от пето поколение"}
{"url": "https://www.24chasa.bg/novini/article/7348929", "text": "Във връзка с ремонтните работи по ул. \"Граф Игнатиев\" се въвежда промяна в организация на движение. Това съобщиха от пресцентъра на Столична община, цитирани от БТА. От 16 март до 15 април се забранява влизането на пътни превозни средства с изключение на превозните средства от редовните линии за обществен превоз на пътници както следва: по ул. \"Граф Игнатиев\" в участъка от ул. \"Алабин\" до бул. \"Васил Левски\" включително и през кръстовищата ул. \"Граф Игнатиев\" - ул. \"Солунска\" и ул. \"Граф Игнатиев\" - ул. \"6-ти септември\"; по ул. \"Граф Игнатиев\" в участъка от бул. \"Васил Левски\" до бул. \"Евлоги и Христо Георгиеви\" включително и през кръстовище ул. \"Граф Игнатиев\" - ул. \"Любен Каравелов\". Отваря се за движение кръстовището на ул. \"Граф Игнатиев\" с ул. \"Иван Денкоглу\" (при площад \"Гарибалди\").", "date": "2019.03.15", "title": "Затварят за движение участък от ул. \"Граф \"Игнатиев\""}
{"url": "https://www.24chasa.bg/novini/article/7348930", "text": "Адвокатът на Брайвик - Ойстейн Сторвик, заяви пред норвежко издание, че клиентът му има много ограничени контакти със заобикалящия го свят, така че е изключително малко вероятно по някакъв начин  .  Нападателят, който уби 49 души в атаки срещу джамии в новозеландския град Крайстчърч и който е австралиец, е публикувал преди това в Туитър расистки манифест. След това той е разпространил във Фейсбук и кадри на живо от нападението, предаде Франс прес. Полицията препоръча кадрите да не се гледат и да не се разпространяват, както и да бъдат премахнати от Фейсбук. Франс прес е успяла да свали видеото от атаката, преди деактивиране на акаунта, в който то било заредено. Австралийската телевизия Ей Би Си идентифицира нападателя като Брентън Тарант, предава БТА. Манифестът на нападателя от Нова Зеландия напомня този, който публикува десният норвежки екстремист Андерш Брайвик през 2011 г. Той уби 77 души при две нападения в Осло и на остров Ютьоя, напомня Асошиейтед прес. Манифестът на Брайвик съдържаше 1500 страници и също беше качен онлайн малко преди Брайвик да извърши атаката, отбелязва шведският експерт по изследване на тероризма Магнус Рансторп. Той казва, че идеите в манифеста на нападателя от Нова Зеландия са до известна степен като тези в манифеста на Брайвик. От тях става ясно, че той се противопоставял на масовата имиграция. Нападателят от Нова Зеландия освен това твърдял, че е имал контакти със симпатизанти на Брайвик, допълва експертът. Новозеландският нападател твърдял, че след като бъде осъден, ще излезе от затвора след 27 години. Той се сравнявал и с Нелсън Мандела и казвал, че ще вземе Нобелова награда за мир. Манифестът, който според Франс прес съдържа 73 страници, обяснява мотивите за атаката. Той е бил качен в акаунт в Туитър, открит на същото име и със същата профилна снимка, като на страницата във Фейсбук, на която беше качено видеото от атаката. Манифестът се нарича \"Голямата замяна\". В него нападателят казва, че е искал да атакува мюсюлмани. Заглавието, както изглежда, е препратка към теза на френския писател Рено Камю за изчезването на европейските народи, \"заменени\", според него, от имигрантски неевропейски народи. Тезата става все по-популярна в крайнодесните среди. Нападателят разказва, че е роден в Австралия в семейство със скромни доходи и че е на 28 години. Ключов момент в неговата радикализация е поражението на крайнодясната Марин Льо Пен на президентските избори във Франция преди две години и атаката с камион в Стокхолм, в която през април 2017 г. загинаха 5 души, сред които и момиче на 11 години. Австралийският премиер Скот Морисън потвърди, че нападателят е австралиец. В акаунта в Туитър, в който е качен манифестът, има и снимки на оръжия, върху които има надписи. След тези надписи на английски и на няколко други източноевропейски езици има имена на личности от военната история, сред които много европейци, сражавали се срещу османските сили през 15-и и 16-и век. На кадрите от нападението, качени във Фейсбук, се вижда как нападателят носи същите оръжия с надписите. Това е поредният нарцистичен десен екстремист и терорист, който има изкривена представа за света, казва Рансторп. Според австралийската телевизия Ей Би Си Брентън Тарант е работил като треньор по гимнастика в спортна зала в град Графтън в австралийския щат Нов Южен Уелс. Управителката на спортната зала Трейси Грей успяла да види кадрите на живо от атаката и разпознала на тях Тарант. Тя каза, че Брентън е работил там, след като завършил училище през 2009 г. През 2011 г. напуснал, за да пътува в Азия и Европа. Брентън бил много усърден треньор и работил по програма на залата за безплатни тренировки за деца. Грей допълва, че Брентън не е проявявал особен интерес към оръжията. Тарант е посетил Европа, Източна и Югоизточна Азия. Бил в Пакистан и в Северна Корея.", "date": "2019.03.15", "title": "Адвокатът на Брайвик отрича той да е контактувал с терориста от Нова Зеландия"}
{"url": "https://www.24chasa.bg/novini/article/7347385", "text": "IT компаниите в София избират район “Младост”, архитекти и инженери са съсредоточени в “Лозенец”, а юридически, счетоводни и туристически фирми - в “Триадица”. Това показват данните от проучване на общинската инициатива “Визия за София”, което разглежда икономическите профили на 24-те столични района. Според него “Младост” е с най-голямо икономическо значение с дял от 13% от приходите за София и ръст от 82% за периода 2010 – 2016 г. Причините са бурното строителство и подновяването на инфраструктурата, които привличат бизнеси, които водят със себе си и население със значително по-високи лични доходи. на столичните компании. Там има и 27% спад спрямо 2010 г., който нарежда “Люлин” сред последните по нива на доходи на физическите лица. Затова експертите препоръчват да има специална стратегия за района. “Младост” е начело и по най-висока ефективност на компаниите, измерена чрез приходите, генерирани от един служител. След него са “Лозенец” и “Триадица”. Западните и крайградските райони и Студентски град са по-назад заради големия брой студенти и компании, занимаващи се с търговия и услуги, а те са с ниска добавена стойност. 117 161 са компаниите в София. Най-много са в “Триадица”, “Лозенец”, “Красно село”, “Младост” и “Средец”. 30% от фирмите са в сектор търговия и ремонт на автомобили, 20% са в професионални дейности и научни изследвания, а 8% се занимават с недвижими имоти. Първият сектор с експортен потенциал е на четвърто място със 7%. Това са компании в сферата на информационните технологии и услуги, производството на филми и телевизионни предавания, звукозапис и музика, издателска дейност и др. 15% от столичните компании са в сектори с висок експортен потенциал и привличат капитал от международни пазари. Те развиват дейност в “Лозенец”, “Младост”, “Средец”, “Оборище” и “Възраждане”. Причините столицата да е с толкова ниски нива на експортен потенциал е, че производствата са извън територията на града, пишат експертите. Част от изследването показва и демографската картина по райони, като се базира на последното национално преброяване и обновените данни на НСИ от 2016 г. Така “Люлин”, “Младост” и “Студентски” са на челните места по най-голямо население. В трите района живят близо 1/4 от жителите на София. В първия висшистите са едва 5%, а във втория - 6%. Изследването отчита ясно разграничение между централните и югоизточните квартали, в които броят на висшистите надминава средното за столицата, и северозападните райони - “Люлин”, “Красна поляна”, “Надежда” и “Връбница”, в които са концентрирани основно жители със средно образование. Логично районите “Студентски”, “Средец” и “Слатина” водят по концентрация на висши учебни заведения. С най-много училища са “Витоша”, “Триадица” и “Възраждане”. Най-много паралелки на жител се падат в “Средец”, “Възраждане” и “Оборище”. Професионални гимназии са разположени в 13 района, като най-много са в “Лозенец”, “Възраждане”, “Триадица”, “Изгрев” и “Илинден”. Нито една професионална гимназия няма в “Люлин”, “Подуяне”, “Нови Искър” и др. Експертите посочват, че в райони с ниски доходи и голям брой население, като “Красно село” и “Люлин”, няма професионални гимназии. В 24-те района делът на икономически активните хора на възраст 15-64 г. варира от 42,4 до 77,9%. С най-висок дял са “Младост”, “Изгрев”, “Възраждане”, “Красно село” и “Триадица”. На опашката се нареждат “Студентски” - заради големия брой студенти, “Средец” и “Красна поляна”. Най-работещи са жителите на “Изгрев”, “Лозенец” и “Триадица”. Изследването прави анализ и според доходите на населението. За сравнението са ползвани данни от Националната агенция по приходите. Според тях най-високи доходи имат живеещите в “Триадица”, “Лозенец” и “Средец”. Там те са След тях се подреждат “Оборище”, “Красно село”, “Младост” и “Студентски”. Най-ниски доходи имат живеещите в “Надежда” и “Нови Искър” - с 31% под средното за София, следвани от “Подуяне” и “Кремиковци” - с 25%, и “Люлин”, “Връбница” и “Илинден” - с 23%. Изследването прави сравнение и по един примерен индикатор за икономическо благосъстояние - притежанието на автомобил. По него начело с най-много регистрирани автомобили се нареждат районите “Младост”, “Триадица”, “Средец” и “Люлин”. Най-малко коли имат живеещите в крайните райони и в “Студентски”. По този показател, включвайки и гъстотата на населението, Над средното ниво са “Кремиковци”, “Младост”, “Подуяне” и “Искър”, а най-малко коли на жител се отчитат в “Студентски” - средно по 0,17 автомобила на човек.", "date": "2019.03.15", "title": "“Младост” носи 13% от приходите на София, “Люлин” дава само 2 на сто"}
{"url": "https://www.24chasa.bg/novini/article/7348937", "text": "Бъдещата европейска оперативна програма за регионално и градско развитие в програмния период след 2020 г. се предвижда да бъде фокусирана в две оси - подкрепа на инвестициите на регионално ниво и инвестиции за градско развитие, а основната ни цел е да търсим намаляване на регионалните различия и дисбаланси. Това е заявила заместник-министърът на регионалното развитие и благоустройството Деница Николова по време на петата международна конференция на тема \"Европейската солидарност в инвестиционната политика на ЕС, реализирана в България\", съобщи пресцентърът на министерството. Зам.-министър Николова е отбелязала, че през новия програмен период ще се цели развитие потенциала на всеки регион, за да може да се постига икономически растеж като се съчетават европейското финансиране със средства от бюджета, финансови инструменти и международни финансови институции. Така ще се постигне посоката за балансирано развитие на регионите и ще се избегнат негативните демографски тенденции, които се наблюдават при фокусирането на инвестиции само в основни градове на страната. Нашата цел е да развиваме цялата територия, а не само отделни градове, за да постигнем баланс, съобразен със спецификата на нуждите. Трябва да развиваме всеки регион според неговите нужди, потенциал, възможности и дадености, а не финансиране на секторни инвестиции, еднакви за цялата страна, е коментирала Николова. Зам.-министърът е посочила, че новият програмен период дава нови възможности с подкрепа за развитие на територията, чрез комбинация от мерки, създавайки синергичен ефект между отделните програми. На преден план ще бъдат изведени и градове, които да водят региона като центрове на растеж. Ще се въведат и нови стратегически документи за развитие на регионите, като идеята е да се приемат регионални схеми за пространствено развитие, които ще определят приоритетите и нуждите на територията. Ще се засили и ролята на регионалните съвети за развитие, чийто потенциал ще се укрепи, за да могат те да имат нужния капацитет на регионално ниво, с който да избират по места най-важните проекти за развитие. Освен това проектни идеи ще могат да се подават и от неправителствени организации, гражданското общество и бизнеса, с което регионалната програма няма да е само фокусирана върху публичните власти, а ще отразява нуждите на цялото общество. Зам.-министър Деница Николова е информирала още, че в новия програмен период се предвижда въвеждането на механизъм за опростяване на изпълнението на проекти. Една от възможностите е използването на единични ставки в строителния процес. В МРРБ ще създадем предпоставки за създаването и одобряването на национална методология за средни разходи на единица продукт за строителните дейности. Новите регламенти дават възможност чрез исторически и статистически данни и чрез пазарни оценки да се стигне до средни цени, с които да определим средни разходи като допустими по програмата, е обяснила зам.-министър Николова. Методологията ще намали нуждата от проверки при прилагането на обществените поръчки и ще намали огромния риск от налагане на санкции. Ние ще създадем предпоставките, но е въпрос на национално решение дали ще се възползваме от регламента, който предоставя възможност за опростяване на работата по проекти, защото ще облекчи изпълнението им, ще намали административната тежест от проверки и налагане на финансови корекции и санкции, е казала Николова. Тя е посочила, че данните ще се съберат от всички проекти, реализирани през първия и втория програмен период, в които е участвала страната ни. Така ще се проследят всички видове разходи за типовете инвестиции и видовете строителни дейности.", "date": "2019.03.15", "title": "Деница Николова: Амбицията ни е евросредства да развиват потенциала на всеки регион"}
{"url": "https://www.24chasa.bg/novini/article/7348941", "text": "Днес стартира официалната интернет страница, създадена във връзка с апостолическото пътуване на Негово Светейшество папа Франциск в България от 5 до 7 май 2019 г. Утвърдена практика е държавата, посрещаща Светия отец, да разполага с официален уебсайт, чрез който да се разпространява важна информация за гражданите и медиите за събитията от програмата на папата. На ще бъдат публикувани актуални новини, снимки и видео от събитията със Светия Отец, които ще се проведат в София и Раковски.", "date": "2019.03.15", "title": "Днес тръгва официалният сайт за посещението на папата в България"}
{"url": "https://www.24chasa.bg/novini/article/7348958", "text": "Във връзка с терористичния акт в Крайстчърч, Нова Зеландия, Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби. По информация на българското посолство в Австралия, акредитирано и за Нова Зеландия, няма данни за пострадали български граждани при терористичния акт.  При съмнения за засегнати близки, информация може да бъде получена на горещата телефонна линия на новозеландската полиция +64-0800-115-019. При нужда от съдействие, българските граждани, пребиваващи краткосрочно или дългосрочно в Нова Зеландия, могат да се обръщат към посолството на България в Австралия на следните телефони:   +612 62869700 и +614 38 005 187 (дежурен телефон в извънработно време). Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\":  +359 2 948 24 04; +359 2 971 38 56 или на имейл:  .", "date": "2019.03.15", "title": "Външно с препоръки във връзка с терористичния акт в Нова Зеландия"}
{"url": "https://www.24chasa.bg/novini/article/7348960", "text": "Платежноспособните немски туристи, които се очакваше да запълнят родните 4 и 5-звездни хотели по морските ни курорти през сезон 2019, са се ориентирали към почивки в Испания. Данните за очакван 38-процентов спад през лятото на германски туристи за Южното и 22 % за Северното ни Черноморие са се потвърдили по време на Международната туристическа борса ITB Берлин, която приключи преди дни, заяви пред \"24 часа\" експертът в туризма Живко Табаков. \"Това не са никак добри прогнози, защото Германия е ключов пазар за нас. Целият бранш очакваше, че като се запълни легловата база в Турция, немските туристи ще започнат да правят резервации в България, но Испания ни изненада с по-ниски цени тази година. Водещото при избор на дестинация е съотношението цена-качество. Турция, Гърция, Испания и Тунис ни превъзхождат и по двете направления\", коментира Табаков. Според него преди години България заемала един от централните щандове на изложението в германската столица, където се разполагат големите пазари и нашите традиционни партньори. От 5 години насам обаче страната ни наемала щанд на по-голяма площ, но доста по-далеч от контрагентите ни. Минималният спад, който можем да очакваме пък от пазар Русия, е 19% за Бургас и 29% за Варна. През тази година има заявени по-малко седалки като договорите, сключени от руските авиолинии с българските летища, са с минимални неустойки или никакви при канцелиране. \"Oт официална информация, с която разполагам, към момента имаме резервирани 439 хил. седалки за Бургас и 151 хил. седалки за Летище Варна. Трябва да се има предвид обаче, че това не са заети седалки само от туристи, а и от собственици на недвижимост у нас\", обясни Табаков. Към този момент анализите на бранша сочели, че всички пазари бележат спад при ранните записвания без английският, където се наблюдавал 10-процентов ръст в сравнение с миналата година. Положителният тренд се дължал на нискотарифната авиокомпания \"Jet2holidays\", която ще извършва полети от 9 британски града до Бургас. Това са Белфаст, Бирмингам, Единбург, Глазгоу, Лийдс, Манчестър, Нюкасъл, Лондон, Брадфорд.", "date": "2019.03.15", "title": "Испания ни дърпа богатите немски туристи"}
{"url": "https://www.24chasa.bg/novini/article/7348967", "text": "Обвиняемите за насилието в македонския парламент на 27 април 2017 г., когато за председател бе избран етническият албанец Талат Джафери, бяха осъдени днес на общо 211 години затвор за терористично застрашаване на конституционния ред и сигурността на страната, съобщи телевизия Нова, цитирана от БТА. Бившият министър на вътрешните работи и директор на Бюрото за обществена сигурност Митко Чавков получи 18-годишна присъда затвор за това, че не е дал нареждане за намеса на полицията, въпреки че е е знаел, че тълпата нахлува в парламента. Седем други обвиняеми получиха по 15 години затвор, един 14 години, един 13 години, трима по 12 години, един 8 години и един 7 години затвор. Един обвиняем бе осъден на 10 години затвор за подпомагане на престъпно деяние, а друг - освободен от обвинения. Първоначално за събитията на 27 април, наречен \"кървавият четвъртък\", бяха обвинени 33 души, от които 31 за терористично застрашаване на конституционния ред и сигурността и двама за подпомагане на престъпно деяние. Съдебният процес започна през август миналата година. След приемането на закона за амнистията бяха помилвани 15 от обвиняемите.", "date": "2019.03.15", "title": "Осъдиха на 211 г. затвор обвинените за насилието в македонския парламент"}
{"url": "https://www.24chasa.bg/novini/article/7348993", "text": "Осем години след като Сирия започна да затъва във войната, много от враговете на президента Башар Асад са победени и по-голямата част от страната отново е под негов контрол. Той обаче не празнува. \"Не бива погрешно да си мислим, както стана през изминалата година, че войната е свършила. Казвам го не само на гражданите, но и на официалните лица\", заяви Асад миналия месец в реч пред свои привърженици. \"Понякога имаме тази романтична представа, че сме победили. Не. Войната не е свършила\", каза той. Асад добави, че предстоят още боеве, след което стигна до същината на изложението си - наложената от чуждите държави \"обсада\". \"Тази обсада сама по себе си също е битка\", каза той пред присъстващите в препълнена конферентна зала в Дамаск. \"В сравнение с предишните години тя се затяга\", заяви Асад. Тези думи са последица от трудната зима в Дамаск, осмата от началото на конфликта, започнал след протестите на 15 март 2011 г. Измина почти година откакто над града не е паднал нито един снаряд от минохвъргачка, но сирийците в управляваните от правителството райони недоволстват от сериозен недостиг на гориво, за който Дамаск казва, че са виновни западните санкции. Опашките за субсидирани от държавата бутилки с газ за битови нужди говорят за икономическите трудности, пред които сирийската власт е изправена в по-широк план, въпреки военните победи, спечелени с помощта на Иран и Русия. Макар че тези съюзници осигуриха решителната огнева мощ във военно отношение, те не предложиха някаква кой знае каква помощ за възстановяване на градовете, опустошени от войната, която взе стотици хиляди жертви и прогони от домовете им половината сирийци. Западът няма да помогне, докато не бъде постигнато политическо решение на конфликта. Но Асад не е склонен да прави отстъпки, при положение че успя да натика враговете си в ъгъл в Северозападна Сирия, която вече е в обсега на правителствените сили. През 2018 г. Асад си върна обширни райони, включително анклава Източна Гута край Дамаск в хода на настъпления с подкрепата на Русия. Но откакто през юли беше превзет Кунейтра, град в района на границата с окупираните от Израел Голански възвишения, не е имало съществени военни успехи. Присъствието на враждебни чужди сили на сирийска земя - Турция в Северозапада и САЩ в Изтока и Югоизтока - попречиха да се предприемат по-нататъшни настъпления. Решението на президента Доналд Тръмп от декември да изтегли всички американски сили създаде възможност Дамаск да си върне контролираните от кюрдите райони, където са разположени тези сили. Но вероятността това да стане намаля, защото част от военните на САЩ се очаква да останат. И макар допреди няколко месеца да изглеждаше, че някои от арабските противници на Асад са готови да разтопят ледовете в отношенията с него, американският натиск постави спирачки на по-нататъшното сближаване. Намаля и инерцията в опитите Сирия да бъде приета отново в Арабската лига. \"Съгласен съм с Асад - войната не е приключила. За режима няма никаква непосредствена заплаха да падне, но предизвикателствата са огромни, в политически и икономически план\", каза Дейвид Леш, експерт по Сирия и автор на книгата \"Сирия - падението на династията Асад\". При сегашната обстановка според него Сирия ще се превърне по-скоро в нещо подобно на изпадналата в криза африканска страна Судан, където държавата упражнява само ограничен контрол, а автономните райони се намират извън властта й. \"Въпросът е дават ли си сметка Башар Асад - и хората около него - че това е тяхното е бъдеще?\", попита той риторично. В речта си Асад заяви, че Сирия е изправена пред четири войни: военния конфликт, икономическата \"обсада\", борбата срещу корупцията и това, което той определи като битка в социалните мрежи, където по думите му враговете на Сирия водят пропагандна кампания. Засягайки недостига на газ и други стоки, той призна, че в последно време има \"задушаваща криза\" и сравни икономическите санкции с война, в която битките се печелят и губят. \"В повечето случаи успяваме, но понякога се препъваме, защото тези враждебни държави използват нови методи\", каза той. САЩ казват, че целта на санкциите е да изолират сирийското ръководство и привържениците му от световната финансова и търговска система в отговор на извършени зверства, включително използване на химически оръжия. Сирийското правителство отрича да е използвало такива оръжия. Миналата седмица следствената комисия на ООН за Сирия заяви, че правителствените сили са извършили 32 от общо 37 химически атаки, за които тя е съобщила през войната, включително с употреба на хлор и зарин. През ноември Вашингтон предупреди че онези, които доставят петрол за Сирия, поемат голям риск, и публикува списък с плавателни съдове, доставяли петрол на страната след 2016 г. САЩ предупредиха също да не се използват \"заблуждаващи практики за доставки по море\". Американските санкции се очаква да бъдат затегнати още с приемането на новия Закон \"Цезар\". Той носи името на избягал сириец, изнесъл нелегално от Сирия десетки хиляди снимки, направени между май 2011 и август 2013 г., които според нюйоркската организация \"Хюман райтс уоч\" показват най-малко 6786 отделни лица, умрели в правителствени затвори. Преди това Асад определи тези снимки като \"безпочвени твърдения\", както и като част от финансиран от Катар заговор срещу управлението му. ЕС също разшири своите санкции срещу Сирия, добавяйки през януари 11 бизнесмени и пет компании, участващи в строежи на луксозни недвижими имоти. Сирийското правителство не за първи път се оказва парий: Дамаск още от 1979 г. е обявен от САЩ за държава, подкрепяща тероризма. Засилващата се роля на Иран в Сирия допълнително усложнява всякакви възможности Вашингтон да нормализира отношенията. За Обединените арабски емирства, съюзническа на САЩ арабска държава, която някога подкрепяше бунтовниците, противодействието на иранското влияние беше достатъчен повод през декември да възстанови посолството си в Дамаск - голям политически тласък за Асад. Но други, в частност Саудитска Арабия и Катар, споделят позицията на САЩ на противопоставяне на подобни ходове. \"В крайна сметка в Дамаск смятат, че са спечелили войната след падането на Източна Гута, така че след военната победа сега им трябва и политическа победа, която да включва признаването (им) в международен план\", каза дипломат, следящ събитията в Сирия. \"Но Саудитска Арабия определено няма да отвори отново посолството си, Катар няма да го направи, големите западни сили (също) няма\", добави той. \"Голямото предизвикателство е в икономиката. За тях е важно да кажат: \"Вървим по пътя на възстановяването\". Обаче не влизат никакви пари\", каза дипломатът. На вчерашната годишна дарителска конференция в Брюксел, на която домакини бяха ООН и ЕС, ООН поиска помощ за пострадалите от войната в Сирия и бежанците в региона. Но САЩ и ЕС са на позиция, че докато в Сирия няма политически преход, не могат да предоставят помощ за възстановяване. Руската армия оказа известна помощ във възстановителните проекти, но лобирането на Москва не успя да убеди международната общност да плати за дългосрочно възстановяване на Сирия.", "date": "2019.03.15", "title": "Сирийският президент Асад се стреми да се възползва от военните успехи"}
{"url": "https://www.24chasa.bg/novini/article/7348997", "text": "\"Събитията в последните дни доказват правотата на решението ни да излезем от парламента, защото той е изчерпан морално, законодателно и политически\", заяви лидерът на БСП Корнелия Нинова пред журналисти, информират от пресцентъра на БСП. Тя коментира, че в последните дни става още по-ясно, че това не е място, на което се пишат закони в интерес на държавата и хората, а място, на което се търгува с една едничка цел - да се задържат управляващите по-дълго на власт. \"Досега имахме тройна коалиция ГЕРБ - ДПС и ОП, а сега вече и търговията с ВОЛЯ на всяка цена крепи мнозинството. Те се борят единствено за власт, докато хората се борят да оцелеят и да живеят нормално. Това е тежка парламентарна агония, която за съжаление ще се отразява всеки ден на българите\", заяви лидерът на левицата. \"Няма да се върнем в парламента, защото остава възможността в изборните комисии да се приемат решения с гласовете на половината плюс един от членовете на СИК, което е предпоставка за манипулации и фалшификации\", отбеляза още Корнелия Нинова. Тя добави, че в изборните списъци остават мъртвите души, остава и невъзможността с касационна жалба да се обжалват решения пред ВАС, както и съмненията за подменяне на вота и фалшификация на изборите.", "date": "2019.03.15", "title": "Нинова: Парламентът е изчерпан морално, законодателно и политически"}
{"url": "https://www.24chasa.bg/novini/article/7348999", "text": "Агенцията не може да бъде въвличана в политически разправии, тъй като имам такива усещания. Това коментира Дончо Атанасов, член на УС на Агенция \"Пътна инфраструктура\" (АПИ), след като БСП внесе второ писмо с искане към АПИ за достъп до обществена информация относно строителството и ремонта на пътища у нас и искането им за проверка от независима европейска агенция за качеството на строителството. \"След като над три месеца очаквам експерти да дойдат при нас и да водим такъв дебат, за какво друго човек да си помисли. Дават се голословни твърдения, които не почиват на никакви дейности или факти\", категоричен бе Атанасов в отговор на действията на БСП. Той заяви, че в Агенция \"Пътна инфраструктура\" остават отворени за диалог с парламентарната група на левицата. Атанасов припомни, че още през декември миналата година са върнали отговор на питанията им и в момента очакват от тях да излъчат експертна група, с която да бъдат установени начините, по които може да бъде извършена такава проверка от независима европейска агенция. \"Има участъци, които са строени преди 30 години, други са ремонтирани преди 10. Една голяма част от отсечките, включително и по новите магистрали, са минали вече гаранционния период. Ние сме с надеждата, че парламентарната група ще излъчи такива експерти - юристи, икономисти, пътни инженери, с които да уточним всички възможности за извършване на такава проверка без всякакви притеснения от Агенция \"Пътна инфраструктура\", увери той.", "date": "2019.03.15", "title": "АПИ: Не можем да бъдем въвличани в политически разправии"}
{"url": "https://www.24chasa.bg/novini/article/7349168", "text": "“Едва ли има български бизнес, който би се развивал по-добре, ако България беше извън Европейския съюз (ЕС). Освен, че дава достъп до пазар от над 500 милиона души, ЕС е дългосрочен гарант за качество и стабилност на икономиката ни и задава посока на развитие. Затова той е най-доброто място за развитие на българския бизнес.“ Това заяви българският евродепутат от групата на ЕНП/ГЕРБ и международен секретар на Предприемачи ГЕРБ Ева Майдел в петък 15 март 2019г. по време на регионален форум на ПГЕРБ в Русе, съобщиха от пресцентъра на ГЕРБ. „За да запазим ЕС, той трябва да се занимава повече с конкретните нужди на гражданите и бизнеса. Затова и работих за улесняване на българския бизнес с инициативи като намаляването на таксите за преводи в евро, привличането на близо един милиард лева по плана Юнкер за почти 10 000 български компани, както и чрез приноса за създаването на първото в ЕС звено за техническа помощ за еврофинансиране.“ Това допълни Ева Майдел. Освен нея на регионалния форум на ПГЕРБ участваха зам. – министърът на икономиката Александър Манолев, кметът на Община Русе Пламен Стоилов, народният представител от ГЕРБ Пламен Нунев, председателят на ПГЕРБ Валя Чилова и над 100 предприемачи от няколко области на Северна България.", "date": "2019.03.15", "title": "Ева Майдел: ЕС е най-доброто място за българския бизнес"}
{"url": "https://www.24chasa.bg/novini/article/7349167", "text": "Тленните останки на Франсиско Франко ще бъдат ексхумирани от неговия мавзолей и ще бъдат препогребани на 10 юни до съпругата му в гробище северно от испанската столица, предаде Франс прес, цитирана от БТА. \"Препогребването на тленните останки на Франко ще се състои на 10 юни сутринта. Те ще бъдат препогребани в пантеона Мингорубио-Ел Прадо, който е собственост на държавата и се намира в гробище северно от Мадрид, където е погребана съпругата на Франко\", поясни днес испанската вицепремиерка Кармен Калво. Това решение обаче може да бъде обжалвано пред съда и така препогребването може да бъде забавено и дори блокирано. Още с идването си на власт през юни 2018 г. социалистическото правителство на премиера Педро Санчес обяви, че ще извади тленните останки на Франко от мемориалния комплекс \"Вайе де лос Каидос\" (Долината на падналите), намиращ се на 66 километра западно от Мадрид. Прехвърлянето на тленните останки на Франко оттам в гробището, намиращо се северно от столицата, ако стане на обявената дата, ще бележи края на продължила близо година съпротива от страна на потомците на диктатора и на бенедиктински манастир, който поддържа мемориалния комплекс. Първоначално правителството трябваше да потърси подкрепата на Ватикана. След това то отхвърли предложението на семейството на Франко да се препогребе диктаторът в семейна гробница в катедралата Алмудена в центъра на Мадрид до кралския дворец. Правителството се опасяваше, че така катедралата би могла да се превърне в място на поклонение за онези, които изпитват носталгия по диктатурата.", "date": "2019.03.15", "title": "Ексхумират Франко, ще бъде погребан до съпругата си на 10 юни"}
{"url": "https://www.24chasa.bg/novini/article/7349057", "text": "„Най-историческият бутиков маршрут за пътуване в Китай” – така вицегубернаторът и ръководител на делегацията У Джунцюн определи китайската област Дзянси на среща в китайското посолство в четвъртък. Конференцията бе посветена на възможностите за културен туризъм в областта Дзянси и създаването на нови маршрути за българските граждани, желаещи да посетят Китай. Китайската делегация е в България в рамките на инициативата „Един пояс, един път”. Тя представи възможностите за взаимни контакти в областта на културата, бизнеса и туризма между България и провинция Дзянси. „През 2014 г- България и Китай установиха отношения на все по-всеобхватно сътрудничество и партньорство. В рамките на инициативата „Един пояс, един път” бе подписано Споразумение за издигане на сътрудничеството между двете страни на ново равнище, основано на всестранно партньорство и взаимодействие. Оттогава преминахме към нова фаза от развитието на двустранните връзки – в икономическите отношения, в културната сфера, в туризма, а перспективите са широки и потенциалът за по-нататъшните ни отношения е голям”, бе категорична ръководителката на китайската делегация. В края на миналата година областният управител на София Илиян Тодоров подписа Намерение за сътрудничество и побратимяване с губернатора на провинция Дзянси И Лиан Хонг. В този контекст се предвижда създаването на по-благоприятни условия за инвестиции, търговия, селско стопанство, изграждането на основна инфраструктура, минно дело, горско стопанство, образование и култура. В областта на инвестициите намерението за сътрудничество предвижда осъществяване в най-кратък срок на поредица от инициативи. „Това е нова стъпка за ползотворното сътрудничество”, каза от трибуната на форума областният управител на София. „В скоро време българска бизнес-делегация ще посети китайската провинция Дзянси”, съобщи Илиян Тодоров. „Разположена на южния бряг на средното и долно течение на р. Яндзъ върху площ от 166 900 кв.м и с население 146 милиона, погледната на картата на Китай, провинция Дзянси прилича на „благодордна дама с кок, обърнала поглед към България” - обясни с усмивка г-жа У Джунцюн. Тя разказа за приказните забележителности на областта - столицата на порцелана и керамиката и главен център на този вид изкуство, на минералните извори, на традиционната китайска медицина, на религиозните традиции и изключителната природа. 63% от територията на областта се състои от вечнозелени гори, което допринася за екологично-чистата природа , а блестящите очи на стотиците езера светят сред зеленината – съчетание на екологичната природа с човешката цивилизация”, разказа вицегубернаторът на провинцията. Седемте летища и мрежата от железопътни линии, които пресичат цялата област са важни транспортни артерии, които я свързват с всички части и големи градове на Китай. Всяка година през м.септември, провинция Дзянси става център на международно изложение за керамика и порцелан. Град Уиен е средище на художници, които се славят с рисуването на триизмерни картини, а Ганджоу – най-южният град на провинцията се нарежда сред най-древните културно-исторически ценности в Китай. Там може да се види древната стена от похода на династия Сю. В Ганджоу има над 600 малки затворени жилищни комплекса, които приличат на древни крепости, съхранили старинна дърворезба и стотици картини, носители на традиционни китайски течения в изкуството. Столицата на областта е град Нанчан, в който също могат да се видят безброй интересни природни и архитектурни забележителности.” Провинция Дзянси постоянно се отваря към света, ежедневно расте броят на туристите от цял свят. Известни със своето гостоприемство жители на областта привличат посетителите и с чудните песни и танци, произведенията с традиционни китайски инструменти и изпълнението на единствената в Китай „Чайна опера”. Зам.министърът на туризма Любен Кънчев подчерта, че сътрудничеството с Китай „непрекъснато отваря нови врати, а провинция Дзянси е много важен партньор на Министерство на туризма, който дава свежи импулси за бъдещи перспективи на взаимноизгодните контакти.” Той подчерта, че от своя страна България има много какво да предложи на Китай и представи най-актуалните конкретни данни за туристическата дейност на страната ни: през последните 4 години броят на туристите у нас се е увеличил с 31%, а приходите от тях – с 34%; само през миналата година постъпленията от туризъм са над 8.4 милиарда евро, което е над 11% от БВП на страната ни. Приходите идват не само от туристите по българстото Черноморие, но и от посещенията на чуждестранни гости в спа-курортите и зимните ни ски-курорти, подчерта зам.министърът. „Напоследък интересът към спа-курортите в България се увеличава – страната ни е на второ място в света по брой на минерални извори. 1600-те извора из цяла България, у поставят на второ място в света след Исландия. По количество на артефакти страната ни е на трето място в света, след Италия и Франция. От миналата година създадохме 9 нови исторически маршрута, както и 12 нови винено-кулинарни дестинации ще привличат туристи от цял свят. Всичко това са възможности за нови инвестиции, а връзките между България и Китай по отношение на туризма са изключително перспективни”, подчерта още зам.министър Любен Кънчев. След подписването на Меморандума за сътрудничество между Китайската туристическа администрация и Министерство на туризма, през 2015 г., в рамките на инициативата „Един пояс, един път”, възможностите и перспективите между двете страни придобиват нови възможности. Във форума, който се проведе в посолството на Китайската народна република, участваха представители на българския бизнес и няколко туристически агенции, председателят и членове на Националната асоциация „Един пояс, един път”, научни дейци, представители на културни институции и много бизнесмени.", "date": "2019.03.15", "title": "Канят българи по „най-историческия бутиков маршрут в Китай” – Дзянси"}
{"url": "https://www.24chasa.bg/novini/article/7349179", "text": "Ементалът е чувствителен към музиката - това е заключението от продължил няколко месеца експеримент на Висшето училище по изкуствата в Берн, Швейцария, предаде Франс прес. Опитът е извършен в пещера в Бургдорф в западната част на страната, предава БТА. След шест месеца и половина на зреене под звуците на рок класиката \"Stairway to Heaven\" на \"Лед цепелин\", \"Вълшебната флейта\" на Моцарт или хип-хопа на \"А трайб колд куест\", организаторите съобщават, че питите на производителя Бийт Вампфлер имат различен вкус в зависимост от музиката, която са \"слушали\". \"Направихме две проучвания - едното научно, а другото на кулинарни експерти. Заключението и от двете е, че има различия във вкуса и аромата на ементала в зависимост от музиката, под звуците на която е узрял. Положителният резултат от експеримента ни радва много\", казва Петер Краут от Висшето училище по изкуствата в Берн в качеството си на говорител на журито. В експеримента са \"участвали\" и контролен ементал, който не е \"слушал\" музика, докато зрее, както и пити, подложени на звуци с различна честота. \"Във вкуса на ементала, който е слушал хип-хоп и нискочестотни звуци, се долавят повече сладост и флорални нотки\", казва кулинарен експерт от журито. Заключението е, че ементалът, узрял под звуците на хип-хоп, се различава съществено от останалите мостри. Бийт Вампфлер е очарован от резултата, тъй като се надяваше именно ементалът, \"слушал\" хип-хоп, да се открои.\"Така младото поколение ще прояви по-голям интерес към дегустацията на продукта\", отбелязва прозводителят. Вампфрел допълва с усмивка, че млади хора са го питали също дали има ементал, узрял под звуците на балканска музика, блус или Ей Си/Ди Си.", "date": "2019.03.15", "title": "Музиката влияе върху вкуса на ементала"}
{"url": "https://www.24chasa.bg/novini/article/7349223", "text": "Хиляди румънци от цялата страна се включиха днес в протест, иницииран от бизнесмен от североизточния град Сучава, като спряха работа за 15 минути, за да призоват за изграждане на магистрали, предаде Медиафакс, цитирана от БТА. Бизнесменът Щефан Мандаки постави на 4 март началото на инициативата #sieu (#и аз), като сам построи първия и единствен метър магистрала в областта Молдова (Североизточна Румъния), за който изхарчи 45000 евро. Днес в 15.00 часа Мандаки обяви символичното откриване на \"участъка\", а румънци от цялата страна решиха да се присъединят към протеста, като спрат работа за 15 минути. В протеста се включиха както представители на местните власти, така и множество служители от държавния и частния сектор. Информационният сайт Зиаре посочва, че \"страната е спряла на място за 15 минути\". Демонстранти блокираха централните зони в градовете Сучава, Яш, Брашов, стотици хора се събраха и Университетския площад в Букурещ. Трафикът в центъра на столицата също беше блокиран за 15 минути, посочва Аджерпрес. Кметът на град Яш Михай Кирика също подкрепи протеста. Някои медии, включително и Зиаре, телевизия Прима и други, също се присъединиха към инициативата, като публикуваха протестни послания в продължение на 15 минути. Различни компании като ЮСК Румъния, магазините за мебели ЕЛВИЛА, няколко фирми от Ай Ти сектора и други, също обявиха, че служителите им ще спрат работа за 15 минути. \"Съществуването на магистрали, които да свържат ключовите градове на страната, както и страната с останалата част на Европа, е все по-належащ въпрос. За един търговец магистралите означават по-кратко време за доставки, по-малки разходи за транспорт, по-малък отпечатък върху околната среда и т.н.\", заяви по-рано тази седмица Алекс Брату, мениджър на ЮСК за Румъния и България. Протестът предизвика разнопосочни реакции в управляващата коалиция, като лидерът на Социалдемократическата партия (СДП) Ливиу Драгня определи инициативата на Щефан Мандаки като \"цирк\" и заяви, че е можел да дари парите, а Калин Попеску Таричану, лидер на по-малкия коалиционен партньор АЛДЕ, призна, че ритъмът на строеж на магистрали в Румъния е много бавен. Министърът на финансите Еуджен Теодорович заяви, че ще се включи в протеста, озаглавен \"Румъния иска магистрали\", съобщава телевизия Диджи24. \"Ще участвам и аз с голяма радост, защото всички искаме магистрали, категорично\", посочи Теодорович вчера. Същевременно Медиафакс отбелязва, че точно днес управляващата СДП е обявила начало на строежа на дългоочакваната Молдовска магистрала, а транспортният министър Ръзван Кук е заминал за град Бакъу, за да постави начало на строителните дейности. \"Молдовската магистрала тъкмо започва\", заяви транспортният министър. \"Проектът е за 150 милиона евро, лансиран през 2017 г. по време на управлението на СДП. Строителят е румънска фирма (. . .) Няма да търпим повече никакви закъснения в изпълнението\", увери той.", "date": "2019.03.15", "title": "Румъния \"спря на място\" за 15 минути, \nза да протестира срещу липсата на магистрали"}
{"url": "https://www.24chasa.bg/novini/article/7349276", "text": "В 18 ч. при премиера Бойко Борисов се събират всички спецслужби. Съвещанието ще търси връзката на стрелеца от Нова Зеландия с България, научи \"24 часа\". По-рано днес,  , стана ясно че Брентън Тарант, който изби 49 души в две джамии в Крайстчърч, е носил пълнители за автомати с надписи на български. Те са за битки в Руско-Турската, както и Балканската война, при които сме побеждавали турците. Изписани са били и имената на българските владетели Фружин и Константин-Асен.", "date": "2019.03.15", "title": "Борисов събира спецслужбите, търсят БГ връзка на терориста от Нова Зеландия"}
{"url": "https://www.24chasa.bg/novini/article/7349303", "text": "Иранският външен министър Мохамад Джавад Зариф отправи призив за прекратяване на \"западното лицемерие\" след атаката в Крайстчърч, Нова Зеландия, където десен екстремист атакува джамии и уби 49 души, предаде Франс прес, цитирана от Нова Зеландия. \"Западното лицемерие, което защитава демонизирането на мюсюлманите под претекста на свобода на словото, трябва да спре\", написа Зариф в Туитър. \"Безнаказаността на западните \"демокрации\" за насърчаване на фанатизма води до това\", допълни той. По-рано днес говорителят на външното министерство на Иран Бахрам Гасеми осъди остро \"нечовешките и варварски атаки\" и призова новозеландското правителство \"да накаже най-строго виновните\".", "date": "2019.03.15", "title": "Иран след атаките в Нова Зеландия: Западното лицемерие трябва да спре"}
{"url": "https://www.24chasa.bg/novini/article/7349323", "text": "Преди лятната ваканция се надявам парламентът да ратифицира договора за придобиването на F-16. До средата на юни се надявам преговорите да приключат. Това заяви лидерът на ПГ на ГЕРБ и председател на парламентарната комисия по обществен ред и сигурност Цветан Цветанов по bTV. Той коментира и кървавия атентат в Нова Зеландия: \"Ще се съберат доста данни и ще се направи правилния извод за свързани лица. Винаги при критични актове всяка служба, всяко правителство работи по темата и обменя информация.\" Цветанов напомни, че в момента вече тече заседание на Съвета по сигурност към премиера Бойко Борисов. Разчитам посланието на Жозеф Дол като призив да се ограничи разпиляването на гласове от ЕНП, допълни Цветанов по повод призива на лидера на европейската десница ГЕРБ, СДС, ДСБ и ДБГ да се явят на евроизборите заедно. По принцип участваме самостоятелно на избори, но на първите европейски сме включвали човек от партията на Мозер, подкрепяли сме и Димитър Абаджиев, който беше от ДСБ, напомни Цветанов. И допълни: \"Винаги сме отваряли и възможността за гражданска квота.\" Цветанов обобщи, че ГЕРБ е партията, която защитава ценностите на ЕНП и която е изпълнила ангажимента от ранните години на демокрацията да се отворят досиетата, а също е и партията, благодарение на която в училище ще се изучава комунистическият режим, за да знаят и младите какво е правено тогава.                                                                                                                                                                                                                 ", "date": "2019.03.15", "title": "Цветанов: Преди лятната ваканция НС би трябвало да ратифицира за F-16"}
