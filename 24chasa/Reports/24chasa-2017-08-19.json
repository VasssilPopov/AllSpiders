{"url": "https://www.24chasa.bg/novini/article/6399058", "text": "Финландската полиция съобщи днес, че е арестувала още четирима мароканци, свързани със заподозрения за нападението в град Турку, предадоха Ройтерс и ТАСС. \"Освен нападателя са задържани още четирима човека, които също са марокански граждани\", заявиха органите на реда на пресконференция. Според полицията извършителят на вчерашното нападение с нож, при което загинаха двама души, а осем бяха ранени, засега отказва да разговаря с органите на реда, но опитите за разпит ще продължат, предава БТА Полицията заяви, че нападателят, 18-годишен мигрант от Мароко, е пристигнал във Финландия като бежанец през есента на 2016 г. и е кандидатствал за убежище. Той е живял в Турку и в център за бежанци. По информация на финландски медии молбата му за убежище е била отхвърлена. Полицията каза, че нападателят, изглежда, е избрал жени за своя мишена. \"В момента изглежда, че цел на нападението са били жени. Загиналите при нападението са жени, а сред пострадалите има шест жени и двама мъже. Мъжете са били ранени, след като са се опитали да помогнат на жените\", заяви полицията. Органите на реда заявиха, че издирват шести заподозрян във връзка с нападението. Предполага се, че той не е във Финландия и за него е издадена международна заповед за арест. По данни на полицията сред ранените при нападението има трима чужденци - италианец, швед и британец. Първоначално беше съобщено, че двама шведски граждани са пострадали при атаката. Заради нападението в Турку Финландия няма да повиши нивото на терористична заплаха, заяви началникът на националната служба за разузнаване и сигурност Анти Пелтари, цитиран от ТАСС. \"През последните години три пъти повишавахме нивото на заплаха, за последен път това беше през юни. Случилото се в Турку обаче не повлия на нашите оценки. Нивото на заплахата за сигурността остава повишено\", т.е. второ в четиристепенната скала на заплахите, посочи говорителят.", "date": "2017.08.19", "title": "Арестуваха още четирима мароканци във връзка с нападението в Турку"}
{"url": "https://www.24chasa.bg/novini/article/6398888", "text": "Солидно количество фалшиви документи, използвани при първоначална регистрация на автомобили, са открити при акция на служители от икономическа полиция в Пазарджик, съобщиха от регионалната полицейска дирекция. Под наблюдението на районна прокуратура в Пазарджик и след одобрение на съда вчера в града са били извършени претърсвания в пет търговски помещения, разположени в близост до сградата на местния КАТ-\"Пътна полиция\". Те се използват основно за сключване на застраховки, заплащане на дължими такси, подготовка на документи за регистрация и пререгистрация на МПС. Органите на реда паралелно с тях проверили и една автокъща в Пазарджик. В офисите били открити множество бланки на договори за покупко-продажба на МПС, внесени от страни от Европейския съюз, както и други съпътстващи регистрацията на автомобили документи. Също така полицаите се натъкнали на непопълнени бланки на френски регистрационни талони. Установено е наличието на фактури на хартия и в електронен вид удостоверяващи фиктивна продажба на МПС между фирми и частни лица. В хода на процесуалните действия да иззети още преносими и настолни компютри, мултифункционални устройства, принтер, пишеща машина на немски език. За срок от 24 часа е задържан мъж от Пазарджик. Работата по разследване и документиране на престъпната дейност продължава, както и установяване на съпричастност на други лица към извършени престъпления.", "date": "2017.08.19", "title": "Голямо количество фалшиви документи за регистрация на автомобили открити в Пазарджик (Обновена)"}
{"url": "https://www.24chasa.bg/novini/article/6399008", "text": "Две български гражданки бяха задържани вчера в Охрид по подозрение, че извършвали кражби в бутици, съобщиха местният сайт Охриднюз и ТВ Спектра, цитирани от БТА. Става дума за жени на 22 и на 27 години, заподозрени в кражби в магазини за дрехи. Те са задържани в полицейското управление и предадени на прокуратурата в Охрид за по-нататъшна процедура.", "date": "2017.08.19", "title": "Две българки са арестувани в Охрид, подозират ги в кражби от магазини"}
{"url": "https://www.24chasa.bg/novini/article/6399017", "text": "Мъж намушка с нож най-малко седем души на улица в руския град Сургут и бе застрелян от полицията, според която вероятно не става дума за терористичен акт, съобщи Франс прес, цитирана от БТА. \"Версията, според която атаката е терористичен атентат, не е основната ни (версия)\", каза местната полиция, цитирана от Интерфакс. Мъжът е нападнал минувачи малко преди обед и е ранил с нож осем души в центъра на 330-хилядния град по информация на руския Следствен комитет. По информация на местната полиция ранените са седем и са настанени в болница. Нападателят е \"неутрализиран\", каза Следственият комитет. Той е опитал да окаже съпротива на полицаите. В комюнике полицията каза, че е установила самоличността на нападателя и разследва дали е имал психични отклонения. ", "date": "2017.08.19", "title": "Руската полиция не разглежда нападението в Сургут като терористично (Видео)"}
{"url": "https://www.24chasa.bg/novini/article/6399033", "text": "Двама сирийци, на 14 и на 16 години, бяха задържани  , съобщиха днес властите, според които не става дума за тероризъм, предаде Франс прес, цитирана от БТА. Полицията и прокуратурата в града уточниха, че издирват още двама души във връзка с убийството. Двамата арестувани тийнейджъри са пристигнали в Германия преди година и вече са известни на полицията. При свада в малък магазин до гарата вчера бе убит с нож 31-годишен мъж от Ирак, а 25-годишният му брат бе тежко ранен, но без опасност за живота. Нападателите и жертвите са се познавали, става ясно от първите разпити. На този етап от разследването се изключва версията тероризъм, посочиха полицията и прокуратурата.", "date": "2017.08.19", "title": "Арестуваха двама непълнолетни сирийци за убийството на иракчанин във Вупертал"}
{"url": "https://www.24chasa.bg/novini/article/6399050", "text": "Що се отнася до България и мястото й на черния пазар на антики, тя е донор. Но в последните години „стоката“, която идва от нея става все по-малко предпочитана, защото се предлагат много фалшификати. 70-80% от онова, което се опитват да продадат нашите търговци е менте. Това каза за „Фокус“ главен инспектор Ангел Папалезов, началник сектор „Културно-исторически ценности“ при Главна дирекция „Национална полиция“. „Това се дължи на факта, че иманярството у нас е практикувано дълго време от много хора. Слоят, в който те търсят предмети под земята, е тънък – не повече от 40-50 сантиметра“, посочи той и допълни, че на практика те отдавна са изровили онова, което може да бъде изровено лесно. „Сега, ако намерят нещо, то или е недостатъчно или не толкова ценно. За да се компенсира липсата на находки, често замесените в схемите, прибягват до поръчка на фалшификати“, коментира Ангел Папалезов. „Европейският пазар се интересува стоката да има документален или декларативен произход. Там обаче човек лесно може да се сдобие с документ, че законно притежава стари монети или предмети“, обясни главният инспектор. „В него обаче не се описва конкретно всяка един от тях. Така на практика с този един документ всичко, което е пристигнало, дори като незаконно придобито, вече може да се търгува законно“, каза още той.", "date": "2017.08.19", "title": "Експерт: 70-80% от антиките на черния пазар у нас са менте"}
{"url": "https://www.24chasa.bg/novini/article/6399048", "text": "Не мога да повярвам, че Дрис и Муса са били радикализирани, казва Саид Оукабир - бащата на двамата терористи от Барселона, цитиран от испанския сайт okdiario.com. Двамата са отгледани в тихо и спокойно село в Мароко, близо до планината Атлас. \"Ние сме шокирани, съкрушени сме\", казва бащата на Дрис и Муса със сълзи на очите си, заобиколен от роднини. \"Радостта отстъпи място на тъгата\", споделя 40-годишният Абдурахим, чичо на двамата терористи от Барселона. Те твърдят, че не са осъзнавали, че Муса и Дрис са се радикализирали. \"Не се различаваха от другите млади хора, обличаха се като тях, изглеждаха като тях. Муса е добро момче, никога не е наранявал никого. През последните месеци той започна да се моли, но нищо повече\", казва Саид Оукабир. \"Той винаги беше усмихнат. Нито пиеше, нито пушеше\", добавя чичото на Муса. ", "date": "2017.08.19", "title": "Бащата на братята Оукабир: Не сме вярвали, че синовете ни са радикализирани"}
{"url": "https://www.24chasa.bg/novini/article/6398944", "text": "Поисках от Агенция „Пътна инфраструктура“ да спре аварийния ремонт на фугите на моста над бул. „Симеоновско шосе“, съобщи кметът на София Йорданка Фандъкова, цитирана от  Заради ремонта на моста в петък на Околовръстното шосе на София се образуваха километрични задръствания. „Искам да уверя всички граждани, че си даваме сметка за огромното затруднение, което има през този месец с движението в София“, заяви Фандъкова. По думите й, когато се пусне изцяло движението по бул. „Цариградско шосе“ в района на „Орлов мост“, тогава от АПИ трябва да започнат ремонта на бул. „Симеоновско шосе“. Тя поясни, че ремонтните дейности в района на Орлов мост трябва да приключат в края на следващата седмица.", "date": "2017.08.19", "title": "Фандъкова: Поисках от АПИ да спрат ремонта на моста над \"Симеоновско шосе\""}
{"url": "https://www.24chasa.bg/novini/article/6398950", "text": "Ислямска държава пое отговорност за нападението в курортния град Камбрилс, в испанската област Каталуния, предава Ройтерс, цитирана от БТА. При атаката почина един човек, а още няколко бяха ранени тежко. „Войници на халифата са отговорни за нападенията в Камбрилс и Барселона от тази седмица, убивайки и ранявайки повече от 120 кръстоносци и евреи“, съобщава „Амак“. Терористичната групировка пое отговорност и за атентата на улица \"Ла Рамбла\" в Барселона, където бус се вряза в тълпа от хора. Продължава издирването на още един от предолагаемите атентатори.", "date": "2017.08.19", "title": "\"Ислямска държава\" пое отговорност за атаката в Камбрилс"}
{"url": "https://www.24chasa.bg/novini/article/6398953", "text": "Петдесет и четири от пострадалите при терористичните атаки в Барселона и Камбрилс са все още в болница, съобщи в Туитър каталунската агенция за гражданска защита, цитирана от ДПА и БТА. От ранените в атаката в Барселона 12 души са в критично състояние, 24 имат сериозни рани, 11 са с по-леки травми, а трима са съвсем леко ранени. От тези в Камбрилс един е в сериозно състояние, двама са с по-леки рани и един е със съвсем лека травма. Испанският крал Фелипе и кралица Летисия ще отидат днес в болница в Барселона, за да посетят ранени в нападенията и лично да им пожелаят бързо оздравяване, съобщи на уебсайта си кралският дворец, цитиран от Ройтерс. Испанското правителство реши днес да не повишава нивото на заплаха за сигурността до максималното ниво и то остава четвърто, една степен преди максималното, съобщи Ройтерс. Френската полиция извършва допълнителни гранични проверки на пристигащите от Испания в опит да открият беглец, замесен в нападенията в Барселона и Камбрилс, предаде Асошиейтед прес. Няма извършени арести тази сутрин, каза френски източник от службите за сигурност. По думите му проверките по обикновено отворената граница са рутинни и се правят винаги, когато съседна държава сигнализира за потенциална опасност. Друг френски източник по сигурността каза, че испанските власти са сигнализирали за автомобил тип \"баничарка\", за който се смята, че е бил нает в Испания от заподозрян за нападенията в четвъртък и който може би е пресякъл границата и отишъл във Франция.", "date": "2017.08.19", "title": "54 от ранените при атентата в Барселона все още са в болница"}
{"url": "https://www.24chasa.bg/novini/article/6398980", "text": "Полицията задържа. Д.Т., на 21 г. и П.К., на 21 г., двамата от гр. Стара Загора, извършили въоръжения грабеж на 18 август в магазин, в близост до центъра на града. Това съобщават от пресцентъра на Областната дирекция на МВР. В домовете на двете лицата и в лек автомобил, управляван от Д.Т., са намерени и иззети веществени доказателства, съотносими към извършеното престъпление, между които газов пистолет и маска - плетена шапка със саморъчно изрязани отвори. С постановление на РП - Стара Загора на Д.Т. и П.К. е наложена мярка за неотклонение \"Задържане под стража\" за срок до 72 часа. Работата по случая продължава.", "date": "2017.08.19", "title": "Задържаха двама 21-годишни, обрали магазин в центъра на Стара Загора"}
{"url": "https://www.24chasa.bg/novini/article/6399089", "text": "7-годишният Джулиан Алесандро Кадман, който беше обявен за изчезнал след терористичното нападение в Барселона, е бил открит жив в болница в града. Момчето е било прието в болницата отделно от майка си. Заради хаоса около атаката досега никой не е знаел къде се намира той,  съобщава Гардиън, цитиран от  . Липсата на детето беше оповестена лично от премиера Тереза Мей, след като дядо му, който е британец, призова случаят да бъде разгласен с надеждата някой да даде информация за 7-годишния му внук. След атентата семейството му правеше отчаяни опити да го открие, включително и с призиви в социалните мрежи. \"Джулиан е на 7 години и е бил с Джом (майката на детето, бел. ред.), когато по време на атаката от терористи в Барселона дамата били разделени\", написа Тони Кадман в профила си във Фейсбук и разпространи снимка на момчето. Джулиан заедно с майка си били в Барселона, за да присъстват на сватбено тържество.", "date": "2017.08.19", "title": "Откриха живо изчезналото след атаката в Барселона австралийче"}
{"url": "https://www.24chasa.bg/novini/article/6398883", "text": "Миналият месец е бил най-горещият юли от 1880 г. насам, откакто в Гърция се води официална статистика, пише Ekathimerini, цитиран от Фокус. С две близки една до друга горещи вълни миналия месец, температурите достигат до 46 градуса на остров Крит. „В началото на юли отчетохме голяма гореща вълна с високи температури“, заяви метеорологът Димитрис Зиакополус. „Това лято бе значително по-горещо от миналото“, добави той, посочвайки, че жегите в страната ще продължат и през август.", "date": "2017.08.19", "title": "Юли е бил най-горещият месец в Гърция от 1880 година"}
{"url": "https://www.24chasa.bg/novini/article/6398895", "text": "8 души са ранени, след като въоръжен с нож мъж нападна случайни минувачи в руския град Сургут. Полицията е убила нападателя, предава \"Дейли мейл\".  В момента се разследват мотивите за нападението. Няма починали хора, на ранените се оказва спешна медицинска помощ. Вътрешното министерство съобщи, че мъжът вероятно страда от психично разстройство и че това се проверява в момента. Двама от пострадалите са в  тежко състояние, а останалите 5 са по-леко ранени. Нападението е станало около 11,20 местно време.                                                                                                                                                                                                                                                                                                                       ", "date": "2017.08.19", "title": "Мъж нападна с нож случайни минувачи в Сургут, 8 са ранени (Видео, обновена)"}
{"url": "https://www.24chasa.bg/novini/article/6398898", "text": "Министър-председателят на Турция Бинали Йълдъръм за пореден път засегна горещата тема за връчената от Анкара на Берлин дипломатическа нота и споразумението с ЕС за Митническия съюз, предаде информационната агенция Догу хабер ажансъ (ДХА), цитирана от Фокус. „Ако Германия запази този подход, ако даде възможности той да се развива; това не подхожда на приятелството. Ние категорично искаме Берлин да ни предаде укрилите се в Германия и замесени в опита за преврат членове на т.нар. „Терористична организация на гюленистите/Паралелна държавна структура” (ФЕТО/ПДС), за да бъдат съдени в Турция. По отношение на Митническия съюз Германия не трябва да заема позицията еднолично да вземе решение от името на ЕС. Германия ни цака от името на Общността, като създава впечатление, че е единственият фактор в ЕС. Това не е правилно; не съответства нито на организационната структура, нито на принципите на Общността. Прилича ни на насилие и принуда. Ние не сме в положението да ни е съдбоносно важно този Митнически съюз да се промени на всяка цена. Не нужно чак толкова много да се притесняваме и вълнуваме.”, посочва още Бинали Йълдъръм, цитиран от ДХА.", "date": "2017.08.19", "title": "Йълдъръм: Германия прави впечатление на единствен фактор в ЕС"}
{"url": "https://www.24chasa.bg/novini/article/6398902", "text": "Главният политически стратег на Белия дом и най-приближен помощник на президента на САЩ Доналд Тръмп, Стив Банън, напусна поста си по взаимно съгласие с началника на администрацията Джон Кели. Това се казва в разпространено днес съобщение на пресслужбата на Белия дом, цитира БТА. \"Началникът на администрацията на Белия дом Джон Кели и Стив Банън се споразумяха, че днес ще бъде последният работен ден на Стив\", каза говорителката Сара Хъкаби Сандърс. Според АФП 63-годишният Банън си е навлякъл гнева на президента, като е изнасял безброй поверителни информации на пресата, за да навреди на вътрешните си врагове в Белия дом. Банън освен това даде тази седмица интервю за либералното списание \"Американ проспект\", в което изрази несъгласие с позицията на Тръмп по Северна Корея. Той е казал на приятели, че може би ще се върне на работа в десния новинарски сайт \"Брайтбарт\", на който бе ръководител преди да оглави предизборната кампания на Тръмп през август 2016 г.", "date": "2017.08.19", "title": "Главният стратег на Тръмп напусна поста си"}
{"url": "https://www.24chasa.bg/novini/article/6398925", "text": "Журналистката Анна Цолова в личния си профил във фейсбук отговори на  Ето и целият пост на Анна Цолова във фейсбук:  Както някои от вас са забелязали, в момента срещу мен се прави опит за публично омаскаряване с лъжи, измислици и доноси. Активирани слуги опитват да опетнят името ми. Бездънен цинизъм. Правят се грозни внушения, пращат се сигнали. Пишат се \"статии\" за мен, без нито веднъж да съм потърсена. Да пишеш и твърдиш, че някой пере пари или пък е продавал ниви в села и паланки, където никога не е ходил, без дори да го потърсиш, е една уродливост, която отдавна сме приели за норма. За всички клевети и лъжи по мой адрес вярвам, ще намеря справедливост в съда. Преди това обаче целта е да бъда сплашена. На някого не му харесват въпросите, които задавам сутрин. Ако някой намери и стотинка несъответствие между доходите и разходите ми, ще му я подаря. А иначе ще си плащам вноските по кредита. Докато все още не се наказва от държавата притежанието на собствен дом. И ще продължа да си върша работата честно. Да си мисля ли, че в България честната журналистика е непоносима и невъзможна? Благодаря на Асоциацията на европейските журналисти!", "date": "2017.08.19", "title": "Анна Цолова: Ако някой намери и стотинка разминаване между доходите и разходите ми, ще му я подаря"}
{"url": "https://www.24chasa.bg/novini/article/6398930", "text": "Психолозите от години се опитват да обяснят на какво се дължи тревожността от липсващия смартфон. Според китайски и корейски специалисти причината за нея е, че хората вече ги възприемат като свое продължение, съобщи Прес асосиейшън, цитирана от БТА. Тревожността от липсващия смартфон се нарича номофобия. Учени от университета в Хонконг и университета в Сеул се опиха да определят на какво се дължи тя с помощта на 300 доброволци. Те установиха, че тревожността заради невъзможността човек да използва смартфона си няма нищо общо с телефонните обаждания в спешни случаи, а се определя от ролята им в ежедневието ни за нашата идентичност, като наше продължение, с което записваме дигитално спомените си. Роля за тази тревожност имат и социалните платформи като Фейсбук, Инстаграм и Туитър - обявяването на това, което правим в интернет, вече е част от преживяването на събитията. Учените са установили също, че страдащите от номофобия по-често се оплакват от болки в китката и врата от останалите.", "date": "2017.08.19", "title": "Учени установиха защо сме разтревожени, когато не носим телефона си"}
{"url": "https://www.24chasa.bg/novini/article/6398937", "text": "Физикът Стивън Хокинг обвини британското правителство, че предизвиква криза в Националната здравна служба (НЗС) и каза, че тя не трябва да се превръща в насочена към извличане на печалба система в американски стил, предаде Ройтерс, цитирана от БТА. \"Грижите, които получавам, откакто бях диагностициран с болест на двигателния неврон като студент през 1962 г., ми позволяват да живея живота си както искам и да допринасям за значителния напредък в нашето разбиране за вселената\", написа Хокинг в британския в. \"Гардиън\". Мнозина британци се гордеят с НЗС, която им дава възможност да ползват безплатни грижи от началото до края на живота си. През последните години обаче системата е подложена на огромен финансов натиск заради ограничения бюджет, застаряващото население и по-скъпото и сложно лечение. Хокинг, който е поддръжник на опозиционната британска Лейбъристка партия, каза, че НЗС е \"крайъгълен камък на нашето общество\", но е в криза, породена от политически решения. Според британския учен НЗС е изправена пред конфликт между интересите на многонационалните корпорации, движени от желание за печалба, и обществената съпротива срещу растящата приватизация. \"В САЩ, където доминират в здравната система, тези корпорации правят огромни печалби, здравеопазването не е всеобщо и е много по-скъпо за резултатите, които получават пациентите, отколкото във Великобритания\", заяви Хокинг. \"Виждаме, че съотношението на силите във Великобритания е в полза на частните здравни компании, а посоката на промяната е към осигурителна система в американски стил\", написа физикът. Той обвини британския здравен министър Джереми Хънт, че подбира научни доказателства за оправдаване на политиката. \"За един учен подбирането на доказателства е неприемливо. Когато официалните данни злоупотребяват с научните доводи и цитират някои изследвания, но премълчават други, за да оправдаят политиката, която те искат да осъществят по други причини, това подкопава научната култура\", заяви Хокинг.", "date": "2017.08.19", "title": "Стивън Хокинг: Британското правителство предизвиква хаос в здравеопазването"}
{"url": "https://www.24chasa.bg/novini/article/6398940", "text": "Иван Димов - пресаташе на външния на министър Екатерина Захариева - сподели в профила си във фейсбук, че детето, обявено за изчезнало сред атентата в Барселона е в отлично състояние и е в Белград. Ето и цялата публикация на Иван Димов в профила му: Вицеконсулът от Посолството на България в Белград Георги Христов е посетил дома на Юлия Олеговна в Белград и е разговарял продължително с нея и с дъщеря й София Георгиева Начева. Визитата е по повод на подаден сигнал в МВнР от бащата на София, според който детето и бившата му съпруга са в Барселона. Начев също е твърдял, че детето е в неизвестност след терористичния акт на 17 август. Детето е в Белград и е в отлично състояние.", "date": "2017.08.19", "title": "Обявената за изчезнала при атентата в Барселона София е в Белград"}
{"url": "https://www.24chasa.bg/novini/article/6398995", "text": "Испанският министър на вътрешните работи Хуан Игнацио Зойдо заяви, че терористичната клетка, стояща зад смъртоносното двойно нападение в областта Каталония е „разбита“. Полицията в момента издирва един, последен заподозрян, предаде Франс прес, цитирана от Фокус. „Клетката е напълно разбита“, заяви Зойдо на репортери относно групата, за която се смята, че е съставена от най-малко 12 млади мъже, повечето от които мароканци.", "date": "2017.08.19", "title": "Испански министър: Терористичната клетка от атаките в Испания е разбита"}
{"url": "https://www.24chasa.bg/novini/article/6399000", "text": "Току-що Доналд Тръмп благодари на Стив Банън за неговата вярна служба. Тръмп написа \"Стив Банън се присъедини към нас по време на надпреварата с Нечестната Хилъри Клинтън. Беше велико. Благодаря на Стив Банън за неговата служба.\" Банън, който беше главен стратег по вътрешната политика в Белия дом, се оттегли по настояване на Тръмп след скандал с неодобрено интервю за американски вестник.", "date": "2017.08.19", "title": "Доналд Тръмп благодари на Cтив Банън"}
{"url": "https://www.24chasa.bg/novini/article/6399410", "text": "42-годишната Елена Василева, която бе убита в петък от 22 години по-възрастния си съпруг Венцислав, е подала сигнал срещу него ден преди екзекуцията. Тогава зарязаният мъж я следил цял ден със ситроена си, но тя го забелязала. Двамата се скарали и Елена се обадила на тел. 112, за да се оплаче от него. Тя е имала ограничителна заповед срещу него, обясни шефът на СДВР Ивайло Иванов. Според заповедта мъжът нямал право да я доближава на 100 м. Документът бил изваден преди 6 месеца. Двамата с Венцислав са били разделени от 2 години. Имат деца, на 11 и 5 г. След като се изнесла от семейното жилище, Елена ги взела със себе си. На втория месец обаче ги оставила при майка си. Тя често подавала сигнали на тел. 112 срещу мъжа си. Имала и няколко жалби. От прокуратурата обаче не отговориха на “24 часа” дали са образували дела срещу Венцислав, или са прекратявали преписките. След като в четвъртък Елена се обадила на спешния телефон, Венцислав изчезнал. Още на следващия ден обаче я намерил в кафене в кв. “Лагера”, където Елена била с приятелка. Мъжът седнал при тях и започнал да крещи. След 10 минути се вбесил, изкрещял по жена си “да ти е..а майката” и извадил незаконен пистолет. Мъжът стрелял 5 пъти, улучил 4. Първият куршум бил в главата, другите 3 - в тялото. След това хванал трамвая и сам се предал в столичното 6-о РУ. Ако се окаже, че има откази от образуване на дела срещу Венцислав, то случаят ще е подобен на този със Стефан Станев. Той уби приятелката си Виола Николова в края на юни. Преди това семейството на бившата му съпруга бе подало 5 жалби срещу наркомана. От прокуратурата ги прекратявали, а заради отказите да се образуват дела тогавашният районен прокурор на София Петър Белчев подаде оставка.", "date": "2017.08.19", "title": "Елена подала сигнал срещу мъжа си ден преди да я разстреля"}
{"url": "https://www.24chasa.bg/novini/article/6399582", "text": "Израелските сили за сигурност застреляха днес на Западния бряг на река Йордан 17-годишен палестинец, нападнал ги с нож. Това съобщи пресслужбата на полицията в Израел, цитирана от световните агенции. Атаката станала на КПП \"Тапуах\", където 17-годишен палестинец от град Тулкарм (Западния бряг) се приближил до израелските сили, разположени на мястото, и се втурнал с нож към граничен полицай. Други части открили огън и го неутрализирали, според съобщение, цитирано от ТАСС. Нападателят е идентифициран като Кутайба Захран. Той е издъхнал малко след като бил прострелян, отбелязва Асошиейтед прес, предава БТА. Палестинското министерство на здравеопазването потвърди смъртта на тийнейджъра, но други коментари от тяхна страна не последваха, допълва Ройтерс.", "date": "2017.08.19", "title": "Израелските сили застреляха 17-годишен палестинец, нападнал ги с нож"}
{"url": "https://www.24chasa.bg/novini/article/6399587", "text": "Много е важно общинският кмет да може реално да решава проблемите в по – голямата част на населените места в общината, да бъде активен и енергичен, и преди всичко да бъде човек. Затова се радвам, че именно Коста Каранашев е кмет на община Котел. Той не дели хората на наши и ваши, а прави политики, които достигат до хората. Когато има такива кметове на населени места и има стабилно управление, могат да се заделят необходимите финансови средства, и да се подпомага Общината. Това заяви при посещението си днес в котленското село Ябланово заместник – председателят на ГЕРБ и председател на парламентарната група на партията Цветан Цветанов, съобщиха от партията. Той бе категоричен, че срещата с жителите на Ябланово не е предизборна, а задължителна за всички политици, за да научат какви са проблемите и неволите на хората. Той ги увери, че страната е стабилна, а безработицата намалява. „Не трябва да се отказваме от целта, която си поставяме, а именно по – добрите условия на живот на хората, независимо къде се намират. Искам да благодаря на всички за спечелването на парламентарните избори преди няколко месеца. Безработицата намалява и се откриват нови работни работни места по Оперативните програми. Днес сме в Ябланово, защото срещите с хората не трябва да са само преди изборите, а ежедневно. Политиките, които се правят в София, трябва да достигат до всяко населено място в страната. Държавата ще се старае да бъде стабилна и във външно политически план Бойко Борисов да бъде истински лидер в региона, в който се намира нашата държава. Децата на България се нуждаят от добри политики, които да достигат до хората, за да съхраним тази духовност, която вие и вашите деди предавате ежедневно. Днешното ми идване тук, не е предизборно, а за да изразя своето уважение към вас и заедно да градим всяко населено място“, заяви още Цветанов. Кметът на Котел Коста Каранашев благодари на Цветан Цветанов и заяви, че традиционно от създаването на ГЕРБ, заместник – председателят на партията е един от най – големите приятели на община Котел и благодарение на него са извършени дейностите, които са били неотложни за региона . „Работи се много в Ябланово, в Соколарци, Тича, Филаретово и други села от общината. Ежедневно ги информирам за всичко, което се случва в нашия регион и за нещата, от които имаме нужда. Ябланово е много голямо село и дълги години за него не е работено, но в момента развиваме всичко градивно, защото и Община Котел вече не е в това плачевно състояние, в което беше. Мисля, че всички усещат това“, заяви кметът Коста Каранашев. Той заяви, че има проблеми с инфраструктурата в горната част на село Ябланово, но заради скъпото строителство на пътища и улици ежегодно ще се изграждат по две улици, нещо, което до сега не е правено. „Надявам се, че с помощта на правителството, на г-н Цветанов и г-н Борисов, ще решим още важни проблеми на селото, както го правим и до сега. Вече асфалтирахме най - дългата улица в селото, която е 1,5 км. В горната махала вече нямат проблем с водоснабдяването, което бе изградено със средства от субсидията на партия ГЕРБ“, каза още Каранашев. След Ябланово Цветанов и Каранашев направиха оглед на новия път Филаретово-Топузово-Соколарци, който е на стойност 1 500 000 лв. „Средствата за ремонт на пътната инфраструктура бяха обещани от министър-председателят Бойко Борисов по време на събора „Герлово пее и танцува\" в село Ябланово през 2016 година. Радвам се, че благодарение на политиката на ГЕРБ успяваме да помогнем на този регион. С изграждането на новия пътен участък министър-председателят спази даденото обещание към кметовете на селата Ябланово и Филаретово да имат нов път“, заяви Цветанов. Кметът Коста Каранашев припомни, че община Котел е на първо място в страната по проекта „Топъл обяд“ спрямо броя на населението. 2 200 човека от 20 000 души население или 11% на общината получават топла храна. Проектът трябва да приключи до 2019 година. „Трябва да работим така и да водим такива политики, че да върнем хората от чужбина по родните им места. Ще продължим да работим така, че държавата да стане още по – стабилна и спокойна. Ще продължим да се срещаме ежедневно с хората, а не само в предизборна кампания, за да научаваме болката и проблемите им“, каза още Цветан Цветанов. Кметовете на селата Ябланово и Соколарци, както и на останалите населени места от община Котел благодариха за отношението и добрата съвместна работа на ПП ГЕРБ, ръководството на партията, депутата и областен председател Десислава Танева, както и на кмета на община Котел Коста Каранашев. На визитата в котленските села присъства и областният управител на Сливен Чавдар Божурски.", "date": "2017.08.19", "title": "Цветанов в Котелско: Важно е общинският кмет да може реално да решава проблемите на хората"}
{"url": "https://www.24chasa.bg/novini/article/6399573", "text": "Хиляди се включиха в демонстрацията в подкрепа на свободата на словото, организирана от консервативни активисти в Бостън, предадоха световните агенции. Акцията е организирана седмица след като сблъсъци между крайнодесни активисти и техните опоненти в град Шарлотсвил, щата Вирджиния, убиха един човек и раниха десетки. Организаторите на митинга в Бостън твърдят, че нямат нищо общо с подбудителите на размириците в Шарлотсвил, предава БТА. Сигурността по време на събитието в централния градски парк се осигурява от над 500 служители на правоохранителните органи - някои в униформи, други под прикритие, посочат Асошиейтед прес и ТАСС. Недалеч от мястото противници, които се придържат към левите възгледи, организираха поход. Няколко хиляди минаха по улиците на града до парка, скандирайки антинацитстки лозунги и осъждайки белия национализъм. Двете групи протестиращи бяха разделени с бариери, за да се избегнат евентуални сблъсъци. Между тях бе създаден и полицейски кордон. Бостънският кмет Мартин Уолш заяви по-рано, че няма да толерира размирици и актове на вандализъм в града. АП обаче съобщи за конфронтации с участието на контрапротестиращи, включително група, която изтръгнала американски флаг от ръцете на възрастна жена и тя се спънала и паднала на земята. Организаторите на \"Митинга на свободното слово\" публично се дистанцираха от неонацистите и белите супермасисти, които подстрекаха към насилие в Шарлотсвил на 12 август. Демонстрации днес има и в още няколко американски града, сред които Атланта (Джорджия), Далас (Тексас) и Ню Орлиънс (Луизиана), допълва ТАСС.", "date": "2017.08.19", "title": "Хиляди се включиха в митинга за свободата на словото в Бостън (Снимки)"}
{"url": "https://www.24chasa.bg/novini/article/6399536", "text": "За създаване на “руска Мека” и развиване на културен туризъм в Крим се обяви Владимир Путин. Руският президент се срещна с общественици и културни дейци в Севастопол, където пристигна на посещение заедно с премиера Дмитрий Медведев, предаде ТАСС. Той назова и един от центровете, където това трябва да стане - древния град Херсонес край Севастопол. “Тук трябва да създадем нещо като руска Мека, тъй като именно в Крим, в древния Херсонес, княз Владимир се е покръстил, а след това е покръстил и цялата Рус”, каза президентът. “Това ни дава основания да твърдим, че за Русия Крим, Херсонес, Севастопол имат огромно сакрално значение. Така, както Храмовият хълм в Йерусалим за онези, които изповядват исляма и юдаизма”, подчерта Путин. Шефът на надзорния съвет на Института за демография, миграция и регионално развитие пък предложи на Путин да премести столицата от Москва в Урал. Целта на трансфера е по-балансирано развитие на територията на необятната страна. ", "date": "2017.08.19", "title": "Путин прави “руска Мека” в Крим"}
{"url": "https://www.24chasa.bg/novini/article/6399608", "text": "С определянето на статута на националните курорти ще може да се отговори на нуждите и на туристите, и на хората, които работят в този бранш. Това е заявила днес Николина Ангелкова в Средец, където участва в дискусия \"Слоу туризъм\" в Национален археологически резерват \"Античен и средновековен град Деултум - Дебелт\", съобщиха от пресцентъра на Министерство на туризма. Регулацията ще бъде въведена с промени в Закона за туризма, като измененията трябва да са готови до октомври. Така ще бъде регулирана всяка дейност - инфраструктура, архитектурна визия и градоустройствен план. Освен това ще се регламентира и шумът чрез обособяването на зони за отдих, забавления и търговия. По думите на Ангелкова ще е трудно всички курорти да се сложат под общ знаменател, трябва да се съобрази спецификата на отделните места. Според нея в България трябва да е като всички туристически държави, където има известни курорти за забавление, както и определени места за семейна почивка. Министър Ангелкова е заявила, че е готова за разговор с представители на \"Съюза на собствениците\" в Слънчев бряг, които поискаха среща с нея, тъй като само с диалог можело да се изчистят проблемите, натрупани с години. А що се отнасяло до проверките на дискотеките, според министъра контролните органи следят стриктно да се спазва законът. Проверките трябвало да се извършват така, че да не се пречи на туризма и да не се вреди на имиджа на страната, смята Николина Ангелкова. Относно недоволството на къмпингуващи на плаж Корал тя е посочила, че за този вид туризъм трябва да се създадат условия. В момента работна група с представители на всички заинтересовани страни работят по създаването на правила за къмпингуването. Очаква се тя да бъде готова с конкретни предложения през септември. А за проверките на същия плаж и недоволството на туристите там Ангелкова е обяснила, че ведомството й извършва такива в светлата част на денонощието до 18 часа - служителите обикалят, констатират фактическата обстановка и отбелязват, ако има нужда от предписания за концесионера или наемателя на пясъчната ивица. Ангелкова е уточнила и идеята за винено-кулинарните маршрути, обсъждана днес на дискусията. Те ще бъдат 12 на брой, колкото и месеците в годината. Ще обхванат традиционните дестинации, но е важно в тези маршрути да се включат и по малки общини като Средец, Камено и Карнобат, смята още министърът.", "date": "2017.08.19", "title": "Ангелкова: Обособяването на зони за отдих в курортите може да регулира проблема с шума"}
{"url": "https://www.24chasa.bg/novini/article/6399400", "text": "Поне два ремонта на булеварди в София ще бъдат забавени, докато не бъде завършен този на Орлов мост, обяви в събота столичната кметица Йорданка Фандъкова. Тя е помолила Агенция “Пътна инфраструктура” да спре с възстановяването на фугите по моста на околовръстното над “Симеоновско шосе” докато се ремонтира Орлов мост. В петък АПИ започна ремонт на моста, заради който се образуваха километрични задръствания. Заради тапите на Орлов мост околовръстното е една от основните връзки между западните и източните квартали на столицата. Фандъкова упрекна АПИ, че не са се съобразили, че в петък и почивните дни трафикът по околовръстното е много засилен, а освен това можели да работят и нощно време. Ще бъде забавено началото и на ремонта на бул. “Тодор Каблешков” в участъка между “Борово” и бул. “Цар Борис III”. Този ремонт, който предвижда разширяване на участъка и изграждане на нов мост над Боянската река, трябваше да започне днес и да продължи 3 месеца. Отлагането му е поне до 27 август, когато трябва да е отворен Орлов мост, обясни Фандъкова. В неделя започва вторият етап от ремонта на кръстовището на Орлов мост. Затвореното от седмица северно платно вече е готово и ще бъде пуснато за движение двупосочно. Ще бъде затворено южното - в посока от центъра към “Младост”. Този ремонт трябва да завърши до 27 август, увери Фандъкова. Едновременно с Орлов мост ще се ремонтира и участъкът на бул. “Евлоги и Христо Георгиеви” до ул. “Гурко”. От общината обявиха и временни маршрути на градския транспорт, който минава през Орлов мост. Автобусите по линии 9 и 75 ще обикалят Софийския университет, а 72 ще минава по “Цар Освободител”, “Гурко” и “Васил Левски”. Те ще имат временна спирка на “Цар Освободител”. Автобуси 76, 204, 304 и 604 пък ще заобикалят ремонта през “Цар Освободител”, “Гурко” и “В. Левски”, а 84, 184 и 505 - през моста на Военна академия. Възстановяват се постоянните маршрути на автобуси 213, 280 и 306. От събота за ремонт бе затворен и участъкът на бул. “Дондуков” между улиците “Веслец” и “Бачо Киро”. Заради това се закрива временната автобусна линия 20-ТМ, а 22-ТМ ще минава от пл. “Васил Левски” до кръстовище бул. “Тодор Александров” и оттам по нов маршрут до жк “Западен парк” (крайна станция на автобусни линии № 72 и 77). ", "date": "2017.08.19", "title": "Фандъкова спира ремонти, докато не отворят Орлов мост (Обзор)"}
{"url": "https://www.24chasa.bg/novini/article/6399543", "text": "\"За мен е чест да бъда с вас в сърцето на Странджа в този свят ден. Събрали сме се тук от всички краища на родината, за да почетем отново една от най-важните страници в нашата история. Тук на Петрова нива по-силно от където и да е се усеща духът на героите преображенци, които дръзнаха да вдигнат глава без каквато и да е помощ отвън\", каза преди минути президентът Румен Радев на официалната церемония по честванията на 114 годишнината от Илинденско-Преображенското въстание. Той заяви, че е жив споменът за библейското преселение на тракийците след зверското потушаване на въстанието, след което в пепелища са се превърнали хиляди домове и съдби. Президентът препоръча на българските политици да не забравят това драматично преселение и да помнят този драматичен епизод от нашата история. \"Само народ, който помни своето минало е готов за бъдещето\", каза президентът. В момента на Петрова нива се провежда тържествена заря-проверка. Председателят на тракийските дружества Красимир Премянов благодари на президента Радев, че е приел поканата и предложението патриотичният събор да се провежда под патронажа му.", "date": "2017.08.19", "title": "Радев: Политиците да не забравят драматичното преселение на тракийците"}
{"url": "https://www.24chasa.bg/novini/article/6399426", "text": "Делото за клевета, което депутатката от БСП Елена Йончева заведе срещу премиера Бойко Борисов, ще стартира на 12 октомври, съобщиха за “24 часа” от Софийския районен съд. Процеса ще решава съдия Иво Вътев по реда на гражданското производство, по което Борисов и защитата му ще трябва да доказват истинността на думите на лидера на ГЕРБ. През март Йончева, която е бивша журналистка, предяви иск срещу Борисов за 20 хил. лв. обезщетение. Скандалът помежду им се разрази по време на кампанията за парламентарни избори. Тогава по повод критики на Йончева за управлението на ГЕРБ Борисов отвърна, че държавата давала милиони за интервюта и филми на журналистката в чужбина през една от партийните централи. В исковата си молба до съда Йончева е посочила два цитата на премиера, които са засегнали честта ѝ. Единият е от кръгла маса за екология на 10 март в Бургас. Другият е от предизборно събрание във Варна и гласи: “И тогава аз казах, че ако много продължава да говори, много добре си спомням предишния мандат как платихме едни големи пари, милиони… но тя прекрасно знае за какво става въпрос. Станишев прекрасно знае за какво става въпрос. За мене има явен конфликт на интереси, тогава беше първа дама и ѝ казах просто да си мери приказките…” Интересите на червената депутатка в съда ще представлява Георги Атанасов от адвокатско дружество “Доковска, Атанасов и съдружници”. Борисов и този път е заложил на адвокат Марин Марковски. От защитата на Йончева ще настояват за разпит на 4-ма свидетели. Адвокатът на премиера пък ще представи финансови документи, които да подкрепят твърденията на клиента му. Йончева и Борисов имат право да не присъстват на съдебните заседания. Ако Йончева спечели делото, тя обяви, че ще дари парите за кампанията “Повече българчета за България”.", "date": "2017.08.19", "title": "Делото “Йончева -  Борисов” започва в съда на 12 октомври"}
{"url": "https://www.24chasa.bg/novini/article/6399534", "text": "7 души бяха ранени от маскирaн мъж, който нападна на случаен принцип минувачи в центъра на руския град Сургут в събота, съобщи ТАСС. 4-ма от пострадалите са в тежко състояние. Полицията опита да задържи нападателя, но той оказа съпротива и бе застрелян. При обиска у него бе открита фалшива бомба. Терористичната групировка “Ислямска държава” пое отговорност за атаката. Според властите обаче не става дума за терористичен акт. “Версията, според която атаката е терористичен атентат, не е основната”, каза местната полиция и добави, че е установила самоличността на нападателя и разследва дали е имал психични отклонения. Според руски медии нападателят е 19-годишен дагестанец на име Артур Хаджиев. Баща му Ламетулах Хаджиев бил добре познат на властите, които го водят на отчет като екстремист и последовател на радикални религиозни течения. Появи се информация, че е задържан още един човек, който бил съпричастен към атаката, но полицията отрече.", "date": "2017.08.19", "title": "Маскиран коли 7 пешеходци в Сургут (Обзор)"}
{"url": "https://www.24chasa.bg/novini/article/6399458", "text": "Терористичната мрежа, която извърши касапницата на пешеходния булевард “Лас Рамблас” в Барселона, планирала да взриви три натъпкани с експлозиви микробуса на ключови места в Барселона, включително в катедралата “Саграда Фамилия”, съобщиха вестниците “Дейли мейл” и “Дейли телеграф”. Ако една от техните газови бутилки не се била взривила в къщата в Алканар, където джихадистите приготвяли експлозивите, те щели да ударят най-емблематичната забележителност на каталунската столица - шедьовъра на Антонио Гауди. Друг микробус трябвало да бъде взривен на “Лас Рамблас”, а трети - на някое от пристанищата на града. Неочакваният инцидент обаче променил плановете и ги накарал да минат към друг вариант и да използват микробусите, за да газят невинни в Барселона и Камбрилс. В крайна сметка двете атаки завършиха с 14 убити и над 130 ранени. В петък вечерта МВнР отново потвърди, че няма информация за пострадали българи. Според следователите терористичната клетка от 12 души щяла да детонира бутилките с бутан с пластичен експлозив TATP (ацетонов трипероксид), който също бил намерен в къщата в Алканар. Веществото е известно като “Майката на сатаната”, заради многото експлозии, които е предизвикало. Същото вещество било използвано от ислямистите при атентатите в Брюксел, Париж и Лондон. Терористите смятали също да наемат голям камион, за да мачкат като в Ница преди 2 г., но се отказали заради липсата на съответната шофьорска книжка, което можело да предизвика подозрение и да бъдат разкрити. В петък вечерта бе потвърдено със сигурност, че 18-годишният Муса Укабир, смятан за шофьор на белия бус, извършил масовото убийство, е сред застреляните 5-има терористи в Камбрилс. Така разследването тръгна в друга посока - в основен заподозрян се превърна 22-годишният мароканец Юнес Абуякуб, който успял да избяга. Някои източници твърдяха, че и той е сред убитите в Камбрилс. Разминаването вероятно идва от факта, че сред застреляните всъщност е по-малкият му брат - 19-годишният Хюсеин Абуякуб. Британският в. “Дейли телеграф” лансира версията, че е възможно Юнес да е напуснал Испания и да се е укрил във Франция. Според в. “Ел Паис” 22-годишният джихадист има водеща роля в цялостния замисъл на атаката. По думите на министъра на вътрешните работи на Каталуня Жоаким Форн с ликвидирането и арестуването на нейни членове е бил нанесен тежък удар по клетката, но “не бих казал, че тя е напълно ликвидирана”. По-късно каталунските власти успокоиха, че мрежата е разбита и няма информация за подготвяни нови атаки Вероятно затова Испания не повиши нивото на опасност до най-високата пета степен. Междувременно в мрежата бе пуснато ново видео, заснето от прозореца на сграда на “Лас Рамблас”, в което се вижда как микробусът профучава, а ужасените хора не могат да разберат какво се случва. Кадър показва как мъж с бебешка количка успява да избегне удара на косъм. Испанският крал Фелипе и съпругата му Летесия посетиха в събота болница, където лежат ранени в атаката, и се задържаха най-дълго при пострадалите деца. Все още 54 души остават на лечение, като 12 са в критично състояние. Като капак на всичко на летището в Барселона избухна пожар и черният дим се разстла над града. Три пожарни и хеликоптер гасиха няколко часа.  Загиналият в атентата в Барселона американски гражданин Джаред Тъкър от Сан Франциско посетил столицата на Каталуня със съпругата си Хайди, за да отпразнуват първата годишнина от сватбата си със закъснял меден месец. Малко преди нападението 43-годишният мъж се отделил от нея, за да потърси тоалетна. Тя повече не го видяла и не знае нищо за него. В събота испански медии съобщиха, че 7-годишното британче, което живее в Австралия и е обявено за изчезнало от роднините си, е открито живо в болница. Радостната новина обаче не се оказа вярна. Министерството на външните работи в Лондон разкри, че детето все още не е намерено. Майка му, която била с два счупени крака и засегнат гръбначен стълб, непрекъснато питала за него. Британски турист пък разказа пред в. “Дейли мейл” как е седял до ранено момче, за да му дава кураж. Полицията казала на мъжа да се махне веднага, но той не се подчинил. “Приличаше на сина ми, не можех да го оставя”, казва човекът от Бирмингам.", "date": "2017.08.19", "title": "Терористите искали да взривят “Саграда Фамилия” (Обзор)"}
{"url": "https://www.24chasa.bg/novini/article/6399384", "text": "Разработваме винени маршрути, които да бъдат съчетани с местните кулинарни традиции. По тях работим заедно с Министерството на земеделието храните и горите. Очаква се в началото на следващата година маршрутите да бъдат представени, дигитализирани, обсъдени със специалистите и да започне промотирането им. Това заяви министърът на туризма Николина Ангелкова, на кръгла маса дискусия на тема „Слоу туризъм“, която се проведен в Национален археологически резерват „Античен и средновековен град Деултум-Дебелт“ в община Средец, съобщиха от пресцентъра на Министерството на туризма. Министърът уточни, че винените пътища ще бъдат включени в платформата „Аз обичам Бълагрия“ (I love Bulgaria), която беше създадена миналата година и рекламира 100 Национални туристически обекта. Тя се надгражда с културно-историческите маршрути, които вече са разработени от Министерството на туризма, а след това ще се добавят и винените. Министърът посочи, че във винено-кулинарните маршрути ще бъде включена и Община Средец. С всички усилия, които полагате заслужавате това и ние ще ви подпомогнем още повече с рекламата, за да бъдат привлечени повече туристи в региона, коментира министър Ангелкова. Министерството на туризма вече работи в тази посока, като има подписан меморандум със земеделското ведомство. С документа се насърчава както местното производство, така и хотелите да използват храна отгледана в региона. В момента се подготвят промени в Закона за туризма, с които ще се въведе доброволен етикет за качество за местата за настаняване. Той ще се връчва на хотелите, които използват храни на местни фермери, които ти произвеждат по БДС, обясни министър Ангелкова. По думите й меморандумът е подписан още от Българската хотелска и ресторантьорска асоциация (БХРА), както и от още 9 организации, са свързани с производството на храни и напитки. Всички изследвания показват, че 30 процента от преживяванията на всеки един турист в България и в световен мащаб са свързани именно с храната и с това как е бил посрещнат на мястото, изтъкна министърът. Приблизително толкова са и разходите за храна, които всеки отделя по време на ваканцията си. Концепцията на така наречения бавен (слоу) туризъм е свързана именно със запазване на традициите и културата, като се наблегне на местната храна и на регионалните обичаи, посочи още министърът. Тя коментира, че няма нищо по-приятно от това да опиташ местни деликатеси приготвени от хора израснали в този регион. Рекламирайки винените и кулинарни маршрути и привличането на повече хора във вътрешността на страната ще помогне за затвърждаването на България като дестинация четири сезона. Аз вярвам , че тази година особено крилата на сезона, също ще бъдат толкова успешни, колкото и миналата година, посочи министър Ангелкова. По думите й само за първите 6 месеца чуждестранните туристи, които са посетили страната се нарастват. Най-актуалните данни показват, че в местата за настаняване в Област Бургас са пренощували близо 435 хил. туриста в периода януари–юни тази година, което е увеличение с близо 3 процента. По важното е, че все повече големите туроператори, с които ние работим, като ТУИ, „Томас Кук“ и „Дер турстук“ смятам, че страната започва да предлага качество, а не е нискобюджетна дестинации, каза още министърът. И допълни, че потвърждение за това са и приходите Последните публикувани данни на БНБ от тази седмица показват, че общите приходи от международен туризъм за периода януари-юни 2017 г. в цялата страна възлизат на 2,4 млрд. лeва, което е почти с 13% повече спрямо периода януари-юни миналата година. А постъпленията само за юни са 898 млн. лева, като ръстът спрямо юни 2016 г. е 8,2%. Туристите, които са посетили страната са почти 3.3 млн., което е нарастване от 8%. Почти двоен е ръста на приходите от чуждестранните туристи, което показва, че страната все повече се превръща в дестинация която предлага качество, коментира министър Ангелкова. За това свидетелстват и намеренията за инвестиции в 5 –звездни хотели по българското Черноморие, които предстои да се реализират, заяви министърът. И поясни, че се очаква следващата година да отвори врати един от тях, а срез 2019 г. туристи ще приемат и още два нови хотела от най-висока категория. Има планирани отривания и за 2020 г. Това показва устойчивото развитие както на туристическия сектора, така и че страната дава реализиране на инвестиции, посочи министърът. Тя обясни, че според всички проучвания, на световните туроператори, показват, че първо се резервират първо 5-звездните хотели, след това 4-звездните и накрая запълват местата за настаняване с 2-3 звезди. За да подпомогнем всички основен приоритет в работата на правителство е намаляването на административната тежест, посочи министър Ангелкова. И в тази връзка Министерството на туризма ще премахне прекатегоризацията на местата за настаняване. Предстои това да стане с промените, които се подготвят в Закона за туризма. Така един цял режим ще отпадне, но това няма да спести проверките на място, заяви министър Ангелкова. За да може да се гарантира спазването на закона и качеството, се предвижда инспекции на хотелите да се правят на 3 или 5 години, обясни още тя. Министърът на туризма Николина Ангелкова беше удостоена с титлата почетен гражданин на Община Средец от кмета инж. Иван Жабов. Тя благодари за огромната чест и посочи, че това я кара да бъде още по отговорна към рекламирането на общината, за да стане тя още по-привлекателно място. Защото именно туризма е двигател на икономиката в този регион, подчерта министър Ангелкова.", "date": "2017.08.19", "title": "Две министерства  разработват винено кулинарни туристически маршрути"}
{"url": "https://www.24chasa.bg/novini/article/6399388", "text": "Влак дерайлира днес в северния индийски щат Утар Прадеш, загинали са най-малко 23 души и близо 400 са ранени, съобщиха ТАСС и Асошиейтед прес. Катастрофата е станала близо до Музафарнагар, на около 130 км северно от столицата Делхи, предава БТА. Говорителят на железниците Анил Саксена заяви, че не може да потвърди броя на жертвите, но посочи, че поне пет вагона са дерайлирали. Телевизионни кадри показаха няколко смачкани вагона един върху друг и хора, търсещи ранени сред множеството на свечеряване. На мястото са изпратени екипи. Мобилизирахме всичките си ресурси, за да осигурим най-добрата спасителна операция по това време, каза говорителят Саксена пред телевизиите.", "date": "2017.08.19", "title": "Влак дерайлира в Индия, най-малко 23 са загинали (Видео)"}
{"url": "https://www.24chasa.bg/novini/article/6399395", "text": "Изпълнителният директор на “ВТБ Капитал” Милен Велчев е подал искане да бъде освободен като един от петимата управители на телекомуникационната компания “Виваком”, научи в. “24 часа”. Той също потвърди, че е подал молба да бъде освободен от поста си. “Да, поискал съм да изляза от Борда на директорите на “Вива Телеком България”, каза Велчев пред “24 часа”. С напускането си бившият финансов министър искал да даде възможност да бъдат вписани новите управители на “Виваком”, което се бави заради обжалвания на решението за назначаването им. “Едноличният собственик на капитала InterV направи промени в борда, но заради обжалванията на по-ранен етап така и не може да направи вписването им в регистъра. За това реших да използвам законовата възможност сам да поискам освобождаването си”, обясни Милен Велчев. Смяната на управителите се стопира от година насам, като се обжалва дали собственикът InterV има право да го направи. InterV е компанията, която бе закупена през 2015 г. от бизнесмена Спас Русев и така той стана собственик на “Виваком”. Велчев е сред петимата управители на телекома от 2015 г. ", "date": "2017.08.19", "title": "Милен Велчев напуска “Виваком”, освобождава място за нов управител"}
{"url": "https://www.24chasa.bg/novini/article/6399411", "text": "Президентът Румен Радев пристигна току що в историческата местност Петрова нива в Странджа, където всеки момент започват честванията на 114 годишнината от Илинденско-Преображенското въстание. Държавният глава бе посрещнат с аплодисменти от стотиците хора, събрали се в местността. Президентът Радев е тук заедно със своята половинка Десислава Радева. Възрастна жена пресрещна президента още на входа и успя да му връчи везана шевица в знак на уважение, тъй като неговият дядо преди години живеел и работел в село Тънково. В момента президента се отправя към храм \"Свети Петка\", където ще бъде отслужена заупокойна молитва.", "date": "2017.08.19", "title": "Посрещнаха президента Радев с аплодисменти на Петрова нива (Видео, снимки)"}
{"url": "https://www.24chasa.bg/novini/article/6399404", "text": "Фондът за децата сам ще купува протези Центърът “Фонд за лечение на деца” да може да организира обществени поръчки за медицински изделия като протези, импланти и пр. Това предвижда проект за промени в правилника на фонда, предложени от министъра на здравеопазването проф. Николай Петров. Промяната се прави, за да може фондът да осигури възможност на фонда да подпомага всички деца независимо от избраното лечебно заведение. В момента е предвидено медицинските изделия да се вземат от аптеките на болниците, но да са купени през обществени поръчки. Частните болници обаче не работят по този закон. Договорените от фонда медицински изделия ще бъдат предоставяни на болниците, в които ще се осъществи лечението на детето, за което е одобрено финансово подпомагане от фонда. За да се съкратят административните процедури за отпускане на помощ за лечениеу още при подаването на молба ще се подписва и проектодоговор с фонда, предвижда друга промяна. Общественият съвет ще трябва да определя един от своите членове за говорител пред медиите. Директорът на фонда и администрацията пък няма да имат право да разгласяват информация на хора извън тези, които служебно са ангажирани с процедурата. С това се цели предоставянето на информацията за работата на фонда по отговорен и съгласуван начин пред обществеността, пише в мотивите към проекта. ", "date": "2017.08.19", "title": "Фондът за децата сам ще купува протези"}
{"url": "https://www.24chasa.bg/novini/article/6399099", "text": "Вчера бях на участие в клуб „Оксижен“, Слънчев бряг, където представих и новата си песен „Сомнамбул“, продуцирана от Mitko Beats. Малко преди да започна, Законът, олицетворен от дузина страшно гледащи полицаи, ми състави акт за административно нарушение. Това написа във фейсбук репортерът на \"Господари на ефира\" Боби Ваклинов. Припомняме, че името на заведението \"Оксижен\"  срещу шума на вицепремиера Валери Симеонов. \"Актът съдържа описание на цялата техника на пулта, описана като моя. Бях посочен като „шумоизточника“:))… така и не разбрах защо – дали, защото бях потънал в шедьовъра на Шекспир „Много шум за нищо“…винаги го чета преди да изляза на сцената, при това в оригинал…\", написа още той.", "date": "2017.08.19", "title": "Съставиха акт на Боби Ваклинов в дискотека в Слънчев бряг"}
{"url": "https://www.24chasa.bg/novini/article/6399184", "text": "Ислямска държава днес пое отговорност за нападението с нож в руския град Сургут, съобщиха Ройтерс и Франс прес, като се позовава на информационната агенция на джихадистите \"Амак\". В комюнике на \"Амак\" се уточнява, че \"нападателят в град Сургут в Русия е войник на Ислямска държава\". По-рано днес мъж намушка с нож най-малко осем минувачи на централна улица в сибирския град и беше застрелян от полицията, според която вероятно не става дума за терористичен акт, предава БТА. \"Версията, според която атаката е терористичен атентат, не е основната ни (версия)\", каза местната полиция, цитирана от Интерфакс. Следователите са установили самоличността на нападателя, съобщи говорителката на следствения комитет на Руската федерация Светлана Петренко, цитирана от ТАСС. По предварителни данни, той е местен жител, роден през 1994 година. Следователите проверяват информация за възможни негови психически отклонения.", "date": "2017.08.19", "title": "\"Ислямска държава\" пое отговорност за нападението с нож в Сургут"}
{"url": "https://www.24chasa.bg/novini/article/6399170", "text": "Двама мъже бяха ранени при стрелба в хотел \"Хаят риджънси\" в центъра на канадския град Торонто, съобщи телевизия Си Би Си, цитирана от ТАСС. Стрелбата избухнала в стая на деветия етаж рано сутринта местно време. Двама мъже на възраст над 20 години били хоспитализирани с многобройни огнестрелни рани, но животът им не е в опасност. Лични данни за пострадалите не се разкриват. Други гости на хотела не са пострадали, предава БТА. Полицията на Торонто съобщи, че издирва няколко души, вероятно свързани със стрелбата.", "date": "2017.08.19", "title": "Двама души бяха ранени при стрелба в хотел в центъра на Торонто"}
{"url": "https://www.24chasa.bg/novini/article/6399217", "text": "Белгийска гражданка на 22 години бе арестувана в Гърция по заповед на Европол във връзка с \"белгийско дело за тероризъм\", съобщиха гръцките гранични власти и федералната прокуратура в Белгия, цитирани от агенция Франс прес. Двайсет и двегодишна чужденка бе арестувана на остров Корфу за предполагаеми връзки с терористична дейност, заяви за АФП говорителка на граничните служби в Гърция, предава БТА. \"Белгийка бе арестувана в Гърция в резултат на международна заповед за арест във връзка с белгийско дело за тероризъм\", съобщи след това федералната прокуратура в Белгия, но отказа да даде повече информация \"в интерес на разследването\". Според гръцката агенция АНА заподозряната е от марокански произход. Жената пътувала с ферибот от Италия до гръцкото пристанище Игуменица, съобщи още АНА. Тя била арестувана снощи на Корфу след съобщение на италианските власти до гръцките им колеги.", "date": "2017.08.19", "title": "Арестуваха млада белгийка на Корфу за връзки с терористична дейност"}
{"url": "https://www.24chasa.bg/novini/article/6399271", "text": "Двайсет и две годишният мароканец, издирван във връзка с нападенията в испанската автономна област Каталуния, все още е на свобода и може би той е щофьорът на микробуса, прегазил десетки хора в центъра на Барселона в събота, съобщават испански медии, цитирани от ДПА. Каталунският канал ТВ3 показа снимка на заподозрения Юнес Абуякуб, а според френския в. \"Паризиен\" френската полиция е била известена, че той може да е прекосил испанско-френската граница с бяло \"Рено Канго\", взето под наем. Началникът на каталунската полиция Жосеп Луис Траперо заяви пред ТВ3 късно снощи, че властите са започнали да се съмняват във версията, че атаката в Барселона е извършена от 17-годишния Муса Укабир, който бе застрелян вчера от полицията, заедно с още четирима предполагаеми терористи в град Камбрилс, предава БТА. Полицията смята, че атаките са дело на терористична клетка, съставена от 12 души. Петима от тях бяха убити в Камбрилс, четирима бяха арестувани, двама са загинали при инцидентна експлозия в сряда, докато са правели бомби, а Абуякуб е единственият все още на свобода, съобщи ТВ3. Испанският министър на вътрешните работи Хуан Игнасио Соидо каза днес, че терористичната групировка е напълно унищожена, но каталунските власти не смятат така. По думите на министъра на вътрешните работи на Каталуния Жоаким Форн с ликвидирането и арестуването на нейни членове е бил нанесен тежък удар по клетката, но \"към настоящия момент не бих казал, че тя е напълно ликвидирана\", цитира думите му ТАСС. Тринайсет души загинаха и 120 бяха ранени, когато ван прегази множество на централния булевард в Барселона \"Ла Рамбла\" в четвъртък. Часове по-късно полицията застреля петима души, които убиха един човек и раниха шестима по същия начин в град Камбрилс.", "date": "2017.08.19", "title": "Още издирват мароканеца, участвал в атаките в Испания"}
{"url": "https://www.24chasa.bg/novini/article/6399284", "text": "Анкара реагира остро на \"арогантната\" реакция на Берлин на вчерашния призив на турския президент Реджеп Тайип Ердоган към турците, живеещи в Германия, да гласуват против партиите от управляващата коалиция на парламентарните избори в Германия на 24 септември, предаде агенция Франс прес. Ердоган призова вчера турците с двойно гражданство да \"дадат урок\" на социалдемократите, християндемократите и Зелените и ги нарече \"врагове на Турция\". \"Няма да толерираме никаква намеса. Очакваме от чуждестранните правителства да не се месят във вътрешните ни работи\", написа в Туитър говорителят на канцлера Ангела Меркел Щефен Зайберт, предава БТА. Германският министър на външните работи Зигмар Габриел осъди \"намесата на Ердоган в германската предизборна кампания\". Турският президент Реджеп Тайип Ердоган загуби чувство за мярка, призовавайки живеещите в Германия турци да окажат влияние на предстоящите парламентарни избори, заяви в Туитър и лидерът на Германската социалдемократическа партия Мартин Шулц. Около 1,2 милиона граждани от турски произход имат право на глас на германските парламентарни избори. Турският вицепремиер Бекир Боздаг защити днес призива на Ердоган, заявявайки, че той е отправен само към гласоподавателите от турски произход. \"Това беше казано съвсем открито и ясно. Но виждате тези неуважителни и много арогантни реакции, които минаха границите на приличието\", каза Боздаг в изявление по телевизията. \"Искам да осъдя тези реакции и неуважителния език, който бе използван\", добави той. Боздаг освен това обвини Германия, че се е месила в референдума на 16 април за увеличаване на правомощията на турския държавен глава, който Ердоган спечели с малко мнозинство. \"Поведението на германското правителство бе съвсем ясно, то подкрепи отговора \"не\", напомни Боздаг. Той отново обвини Германия, че толерира на присъствието на своя територия на пучисти, замесени в проваления опит за преврат на 15 юли миналата година, и на кюрдски бунтовници от ПКК.", "date": "2017.08.19", "title": "Анкара: Реакцията на Берлин на думите на Ердоган за изборите е \"арогантна\""}
{"url": "https://www.24chasa.bg/novini/article/6399310", "text": "Земетресение с магнитуд 3,1 по скалата на Рихтер е регистрирано на територията на България, близо до Стражица, съобщава  . Земният трус е усетен в 16,19 ч, като епицентърът му е бил на 6 км югоизточно от Стражица, на 33 км източно от Велико Търново, с дълбочина 2 км, уточниха от Европейския сеизмологичен център. Според Геофизичния институт на БАН земетресението е с магнитуд 2,8 по Рихтер и е с епицентър между селата Бракница, Мирово и Ново градище и дълбочина 0,6 км. Няма данни за материални щети.", "date": "2017.08.19", "title": "Земетресение усетено в Стражица"}
{"url": "https://www.24chasa.bg/novini/article/6399314", "text": "На българо-сръбската граница трафикът е интензивен, на ГКПП- Калотина има колона от два километра от леки автомобили на входа, съобщи пресцентърът на МВР. На българо-македонската граница трафикът е нормален на всички гранични пунктове. На българо-гръцката граница трафикът е интензивен на ГКПП- Маказа и на ГКПП - Капитан Петко войвода на входа. На ГКПП- Маказа има образувала се колона от около два километра от леки автомобили на входа. На българо-турската граница трафикът е интензивен на ГКПП- Капитан Андреево на входа за леки автомобили. На българо-румънската граница трафикът е интензивен на входа на ГКПП - Дунав мост Русе и при Видин на входа. На ГКПП - Дунав мост - Видин има образували се колони от по два километра в двете посоки от товарни автомобили. Фериботът Оряхово - Бекет работи само в светлата част от деня заради ниското ниво на река Дунав, информират от МВР.", "date": "2017.08.19", "title": "На българо-сръбската граница трафикът е интензивен"}
{"url": "https://www.24chasa.bg/novini/article/6399350", "text": "Около 500 крайнодесни активисти излязоха на шествие в Берлин, за да честват навършването на 30 години от смъртта на заместника на Хитлер Рудолф Хес, съобщи Асошиейтед прес. Шествието на крайнодесните от централната гара в столичния административен окръг Шпандау до Вилхелмщрасе - където навремето се е намирал затворът за военнопрестъпници, в който е бил държан Хес - бе блокирано от крайнолеви групировки, съобщи Ройтерс. Не се стигна до големи сблъсъци или арести, съобщи полицията, която разположи приблизително 1000 свои служители да охраняват реда, предава БТА. Хес, който е заместник на Адолф Хитлер, е възвеличаван от германските неонацисти, защото остава верен на изконните националсоциалистически идеали от '20-те и началото на '30-те години на 20 век, припомня агенцията. Съгласно германското законодателство участниците в днешната демонстрация нямаха право да го възхваляват с думи или изображения. Хес получава доживотна присъда на Нюрнбергския процес за ролята си в планирането на Втората световна война и умира на 17 август 1987 година. Официалната версия е, че се е самоубил, но нацистки симпатизанти твърдят, че е убит и всяка година организират шествия в негова памет.", "date": "2017.08.19", "title": "Неонацисти на шествие в Берлин почитат заместника на Хитлер Рудолф Хес"}
{"url": "https://www.24chasa.bg/novini/article/6393432", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.19", "title": "Виж санирания блок на Виолета Георгиева от Стара Загора, изпрати снимки, спечели 13 000 лв"}
{"url": "https://www.24chasa.bg/novini/article/6399369", "text": "Стотина мюсюлмани се събраха на улица \"Рамбла\" в Барселона и скандираха \"Ние не сме терористи\" и \"Ислямът е мир\", съобщи Асошиейтед прес. Демонстрацията на членовете на мюсюлманската общност в Барселона бе организирана при чешмата \"Каналетас\" - едно от знаковите места на туристическата улица, където в четвъртък бе извършено кърваво нападение с микробус, за което четиримата основни заподозрени са мароканци, предава БТА. Мюсюлманската общност в град Рипол, на около 100 км северно от Барселона, където живеят част от замесените в атентатите в Барселона и град Камбрилс, осъдиха тези нападения и изказаха съболезнование на жертвите. \"Каталунските мюсюлмани изразяват съчувствие към семействата на жертвите, желаят пълно възстановяване на ранените и изказват солидарност с жителите на Барселона, Каталуния и Испания\", се чете днес на бележка на вратата на джамията в Рипол. В нея се заклеймява още \"всяка форма на тероризъм\" и се изразява надежда, че \"отговорните за тази атака ще бъдат арестувани и дадени на съд час по-скоро\".", "date": "2017.08.19", "title": "Мюсюлмани на \"Ла Рамбла\": Ние не сме терористи (Снимка)"}
{"url": "https://www.24chasa.bg/novini/article/6399455", "text": "Предполага се, че имам, чийто дом е претърсен като част от разследването на двете смъртоносни атаки с превозни средства в Испания, е радикализиращата сила зад клетката от младежи. Подозира се също, че той е загинал при експлозия, свързана с нападенията. Това съобщи полицейски служител, цитиран от Асошиейтед прес. Полицаят е пожелал анонимност, за да разкрие подробности по новите подозрения около имама Абделбаки Ес Сати. Служители на неговата бивша джамия в северния град Рипол, който той напуснал внезапно през юни, днес осъдиха атаките в Барселона и съседния морски курорт Камбрилс, предава БТА. Ръководителят на джамията Али Ясине разказа, че не е виждал Ес Сати откакто той му споделил, че иска да се върне в Мароко за три месеца. По думите на полицейския източник Ес Сати вероятно е загинал в сряда при взрива, разрушил къща южно от Барселона. При двете нападения с превозни средства в Испания загинаха 14 души и бяха ранени над 120. Всички възможни заподозрени, чиито имена се появиха досега, са от Рипол, посочва АП.", "date": "2017.08.19", "title": "Изчезнал имам в Испания е смятан за ключова фигура при атентатите"}
{"url": "https://www.24chasa.bg/novini/article/6398869", "text": "Силна буря повали шатра за бира снощи на празненство в Северозападна Австрия, при което загинаха двама човека, а най-малко 40 бяха ранени, предаде Ройтерс, като се позова на местни медии. В шатрата, опъната за фестивал на местни доброволци пожарникари в Санкт Йохан ам Валде, имало около 700 души, когато се разразила бурята. Загинали са мъж и жена на двайсетина години. Десет от пострадалите са тежко ранени. На помощ са пристигнали близо 150 спасители.", "date": "2017.08.19", "title": "Буря повали шатра на бирен фест в Австрия, двама са загинали (Видео)"}
{"url": "https://www.24chasa.bg/novini/article/6398872", "text": "Вървейки из Рим през август, когато ги няма римляните, а има само туристи, е все едно, че се разхождаш из град в предвоенно положение. Бронираните коли, военните и полицията, които бдят буквално на всеки ъгъл, изпъкват още повече. Всички сякаш неволно се питат след атентата в Барселона – а сега ние ли сме наред? Мнозина се чувстват като пред руска рулетка с предчувствието, че следващият път може би ще бъде редът на Италия.  „Атентатът от Барселона звучи като злокобна новина за Италия. Страната ни и Испания бяха до вчера единствените големи европейски страни, останали незасегнати от атентатите на джихадистите”, писа Карло Панела във в.”Либеро Куотидиано”.  „И не е казано, че Италия ще продължи да пази първенството въпреки изключителните качества на апарата ни за превенция...В продължение на 13 г. (след 2004 г., когато беше атентатът на жп гара в Мадрид), Испания беше като имунизирана срещу атентатите, дело на „спонтанен тероризъм”, който се заформя чрез социалните мрежи и който се въоръжава с бусове, диаболично засилени срещу тълпите. Това е новата форма на джихадисткия тероризъм. Вече ги няма класическите нелегални клетки, пирамидалните структури, няма и атентати с експлозиви, а е налице ужасната и непредвидима техника на камионите , насочени срещу пешеходци - като в Ница, Берлин и Лондон. Джихадистите вече не подготвят дълго време атентати, излагайки се на риска да бъдат засечени нелегалните им комуникации, сдобиването им с оръжие, което може да стане от добър апарат за сигурност и с помощта на инфилтрирани агенти и информатори, а италианските тайни служби разполагат с хиляди. Джихадистите от последния час са като бойци, набрани чрез мрежата, те нямат организационни контакти нито по местоживеене, нито с централата на „Ислямска държава”.  Испания, подобно на Италия, не познава в градовете си масовата арабско-ислямска имиграция след 1945 г., за разлика от Франция, Великобритания, Германия, Белгия. И Испания, подобно на Италия, участва в международната коалиция срещу „Ислямска държава”, но по доста по-маргинален начин, а не толкова масивно като Франция и Великобритания. Въпросът е – възможно ли е след Барселона дългият имунитет срещу атентати, на който се радваше досега Италия, да бъде прекъснат? Изключителният и разпрострян повсеместно апарат на нашите служби и на силите ни за сигурност, особено откакто вътрешен министър е Марко Минити, не може да гарантира на страната ни да е единственият щастлив остров в Европа. Трябва да сме готови да поемем един вероятен злокобен удар”, пише още италианският „Либеро Куотидиано”. ", "date": "2017.08.19", "title": "Италианците се питат : \"Ние ли сме наред ?\""}
{"url": "https://www.24chasa.bg/novini/article/6398877", "text": "Австралийската туристка Джулия Монако е станала свидел на три терористични атаки в Европа през последните три месеца, без да пострада в нито една от тях, съобщи британският в. \"Индипендънт\", цитиран от ТАСС и БТА. За последно 26-годишната жителка на Мелбърн се оказала близо до мястото на терористичното нападение от четвъртък в Барселона, където микробус умишлено се вряза сред туристите, разхождащи се по улица \"Рамбла\", уби 13 и рани близо 130 души. Тя пазарувала в магазин с приятели, когато белият микробус връхлетял върху пешеходците. \"Не видяхме самия автомобил, но видяхме тълпата, полицията и хора, които очевидно току-що бяха видели нещо ужасно. Оказахме се затворени в магазина, хората започнаха да се изнервят\", разказва австралийката. През юни Монако се оказала блокирана в метрото на Лондон, когато на трима мъже, въоръжени с ножове, нападнаха по подобен начин минувачи на Лондонския мост. При нападението срещу полицай край парижкия храм \"Нотр дам\" същия месец пък, тя била в катедралата. Въпреки злощастното стечение на обстоятелствата Джулия заявява, че не възнамерява да се откаже от пътешествията.", "date": "2017.08.19", "title": "Австралийска туристка оцеля в 3 атентата през последните 3 месеца"}
{"url": "https://www.24chasa.bg/novini/article/6398880", "text": "Двупосочно в две ленти пускаме тази нощ движението по ремонтирания участък на бул. „Цариградско шосе“ в посока Софийския университет. Това каза пред журналисти кметът на Столична община Йорданка Фандъкова след инспекцията на ремонтите на бул. „Цариградско шосе“ в района на пл. „Орлов мост“, предава „Фокус“. Според Фандъкова пускането на движението двупосочно в по две ленти ще облекчи трафика повече, отколкото досега - в една посока и в една лента. Кметът на София обяви, че веднага след това се започва ремонтът на отсрещното платно в посока изход по бул. „Цариградско шосе“. По думите й по план то трябва да приключи в края на следващата седмица. „Надявам се и съм поискала от изпълнителя това да стане по-бързо. Проблемът е в спазването на технологията. Знаете, че аз неколкократно заявих, че за мен е по-важно качеството, отколкото сроковете в този случай“, допълни Фандъкова. Тя поясни, че в момента в ремонтирания участък не се работи, но въпреки това движението не е пуснато все още, тъй като експертите са дали ясен съвет, че трябва да се изчака 48 часа след асфалтирането. Фандъкова обясни, че така няма да има проблеми с асфалта след това. „Не мога да си позволя да дам друго указания. Тези 48 часа изтичат тази нощ. Тогава вече ще се пусне движението“, допълни Фандъкова. Кметът на Столична община допълни, че ще се вслуша в съвета на специалистите, защото в противен случай при проблем няма да може да наложи санкция.", "date": "2017.08.19", "title": "Фандъкова: Тази нощ пускаме движението по ремонтирания участък на \"Цариградско шосе\""}
{"url": "https://www.24chasa.bg/novini/article/6398312", "text": "Натовските стратези разработват нова концепция за бойни действия в големи градове с многочислено население. Това съобщи руският тв канал RT, цитирайки документ на Генщаба на алианса. В перспектива все повече военни конфликти ще се пренасят в градски условия и в гъстонаселени и застроени райони, гласи документът. Там се констатира, че в НАТО “няма достатъчно организация, подготовка и оборудване” за ефективно водене на градски боеве. В градовете днес живеят около 5 млрд. души и това налага промяна в бъдещата стратегия на пакта, посочва Генщабът. Концепцията за нея ще бъде разработена до края на тази година. Тя ще бъде подложена на експериментална проверка през февруари -март 2018 г., а финалното ѝ утвърждаване ще бъде следващия ноември. В момента Генщабът на НАТО търси организация, която да подготви план за адаптация на силите на блока за потенциални военни операции в градове. Обявен е конкурс, в условията на който се сочи, че изпълнителят на поръчката трябва да притежава високо ниво на секретност и да докаже опит в стратегическото планиране на военни операции и оперативния анализ. Досега НАТО се е старала да не води боеве в градове, преди да ги разруши с въздушни удари. Според руската тв пактът ще разчита на американската армия, която има голям опит в градски битки. ", "date": "2017.08.19", "title": "НАТО се стяга за бойни действия в големи градове"}
{"url": "https://www.24chasa.bg/novini/article/6396627", "text": "През август 1991 г. консервативно настроената съветска върхушка прави последен отчаян опит да избегне стремителния разпад на СССР. Събитията, които влизат в хрониките като Августовски пуч, продължават само 3 дни - от 19 до 21 август, но имат ключово значение за съдбата не само на съветския мастодонт, но и на целия комунистически блок. Въпреки напредналата си възраст някои от основните участници в тези събития са живи. От едната страна на барикадата е “бащата на гласността и перестройката” Михаил Горбачов, по онова време президент на СССР. От другата са трима живи пучисти - Дмитрий Язов, Александър Тизяков и Дмитрий Бакланов. В първите дни на август Горбачов заминава на почивка в резиденцията във Форос, Крим, и точно за да опитат да го отстранят от власт. Непосредствена причина става насроченото за 20 август 1991 г. подписване на договора за създаването на Общността на независимите държави (ОНД). Пучистите виждат в това заплаха за централизираната власт и за влиянието на КПСС. Според тях перестройката води страната към пропаст. На 18 август 1991 г. в СССР е създаден Държавен комитет за извънредното положение (ГКЧП), в който влизат вицепрезидентът на СССР Генадий Янаев, партийни чиновници и шефове на правителството, армията и КГБ. Янаев е обявен за временно изпълняващ длъжността президент “заради невъзможността на Михаил Горбачов Макар Янаев да е поставен начело на пуча, всъщност главен негов организатор е шефът на КГБ Владимир Крючков. През него минавала цялата информация, включително от подслушванията на важни лица във властта. Така в комитета научават, че Горбачов и Елцин готвят радикални промени в ръководството на СССР. Впоследствие изплува версията, че пучът е бил заради страха на част от номенклатурата да не ѝ изстинат топлите местенца. Пучистите и някои историци отричат това.  Друга, по-късна версия разказва, че Крючков е бил поставен в комитета, за да осигури провала му и да контролира лично разпада на СССР, така че да бъде заметена следата на изчезналите от хранилищата на съюза тонове злато. В ГКЧП влизали още премиерът на СССР Валентин Павлов, министърът на отбраната Дмитрий Язов и министърът на вътрешните работи Борис Пуго, първият зам.-председател на Съвета по отбраната Олег Бакланов, председателят на Селския съвет Василий Стародубцев, шефът на Асоциацията на държавните предприятия Александър Тизяков. Без да са членове на комитета, още дузина висши държавни ръководители активно подкрепят остраняването на Горбачов. Сред тях е например и председателят на Върховния съвет на СССР Анатолий Лукянов. В онези августовски дни Михаил Горбачов наистина имал някои здравословни проблеми (страдал от радикулит), но те в никакъв случай не били толкова сериозни, че да наложат да сдаде властта. На 18 август бъдещите пучисти пристигат в президентската дача във Форос, за да обсъдят с Горбачов въвеждането на извънредно положение. Той отказва. Веднага след това връзките на резиденцията със света са прекъснати, а Има твърдения, че Горбачов знаел всичко за преврата и изчаквал кой ще надделее. Членовете на ГКЧП също твърдят, че преди и в началото на пуча съветският лидер ги е поддържал. За това обаче няма безспорни доказателства. В нощта срещу 19 август Янаев подписва документа за създаване на пучисткия комитет. В него се говори за въвеждане на извънредно положение за 6 месеца, забрана на митингите и стачките, край на дейността на партиите и обществените организации.  Митинги и акции на протест срещу пучистите обаче веднага са организирани на много места, но в център на събитията се превръща Москва. Рано сутринта на 19 август по нареждане на министъра на отбраната Дмитрий Язов в столицата навлиза войска. Към нея се насочват Кантемировската танкова дивизия, Таманската мотострелкова дивизия и 106-а въздушнодесантна дивизия. В продължение на целия ден В края на деня Янаев свиква пресконференция, за да обясни целите на пуча, но тя не намира очаквания отклик. На нея гласът и ръцете на вицепрезидента треперят, той нарича Горби приятел, с когото смята да работи и занапред. Това издава неувереност и липса на воля. Всъщност смята се, че Янаев се е присъединил към заговорниците само от безхарактерност. В отсъствието на блокирания във Форос Михаил Горбачов наскоро избраният президент на Русия Борис Елцин успява да обедини около себе си група единомишленици, с които да се противопостави на пучистите от Белия дом, където е седалището на Върховния съвет на РСФСР. По-късно се посочва, че основната грешка на пучистите е била, че никой не прави опит да арестува Елцин, нито било дадено разпореждане да му се попречи да стигне до Белия дом в Москва. Части от Таманската дивизия преминават на страната на митингуващите. в което обвинява пучистите в опит за държавен преврат. След него участниците в стихийния митинг започват да стоят барикади и да формират невъоръжени опълченски отряди. Пучистите имат план за щурм на Белия дом с участието на спецподразделенията “Алфа” и “Вимпел”, но не се решават на атака - жертвите биха били много. Част от военните, които били в течение на плана, като генерал Александър Лебед, се присъединяват към обкръжението на Елцин. В тунела на Новия Арбат обаче демонстрантите опитват да спрат придвижването на бойната техника, при което Впоследствие 22-годишният Дмитрий Комар, попаднал под колелата на бронетранспортьор, 37-годишният Владимир Усов, убит от рикошет, и застреляният 28-годишен Иля Кричевский са обявени посмъртно за герои на Съветския съюз.  Виждайки, че пучът не получава обществена подкрепа, на 21 август в 5 ч сутринта Дмитрий Язов е принуден да заповяда войските да излязат от Москва. В 10 ч започва сесия на Върховния съвет на Руската федерация под ръководството на Руслан Хасбулатов, на която са осъдени действията на ГКЧП. Малко по-късно Президиумът на Върховния съвет на СССР приема постановление, според което отстраняването на Горбачов е било незаконно. От Янаев се изисква да отмени указа за извънредно положение. В късния следобед на 21 август вицепрезидентът на РСФСР Александър Руцкой и руският премиер Иван Силаев С друг самолет към Крим се отправят 4-ма от заговорниците, за да преговарят с президента, но той не ги приема. Няколко часа по-късно Янаев подписва указа за разпускане на ГКЧП. Час след това главният прокурор на Русия Валентин Степанков издава заповед за арест на бившите членове на комитета. Завръщането на Михаил Горбачов в Москва и неговото слизане по самолетната стълба обикаля екраните на телевизиите по света. В крайна сметка неуспелият преврат ускорява разпадането на СССР. Пътят на Елцин към поемането на цялата власт е открит. Съдбата на членовете на ГКЧП е различна. Най-трагично се стичат обстоятелствата с вътрешния министър Борис Пуго. Когато научава, че идват да го арестуват, той се застрелва със служебния си пистолет. На земята, цялата в кръв, лежи жена му, която по-късно умира в болница. Намерени са две предсмъртни писма, с които съпрузите се прощават с близките си. “Всичко това е грешка! Винаги съм живял честно”, пише Пуго. Смъртта застига и други участници в събитията, които не са били членове на Комитета за извънредно положение, но фигурирали сред т.нар. съучастници. В кабинета му в Кремъл е намерено тялото на маршал Сергей Ахромеев, съветник на президента на СССР по военните дела. и се унищожава всичко, което е било смисъл на живота ми”, пише в предсмъртното му писмо.  На 26 август управителят на канцеларията на ЦК на КПСС Николай Кручина се хвърля от балкона на дома си на петия етаж и загива. “Не съм предател и не съм заговорник, но се страхувам...”, са последните му думи. По-късно се появяват версии, че Кручина е убит, защото по това време на сметките на КПСС имало 10 млрд. долара. Членовете на ГКЧП са лишени от длъжности, за кратко влизат в затвора, после са пуснати с подписка и накрая амнистирани. През февруари 1994 г. единствен пред съда застава зам.-министърът на отбраната на СССР Валентин Варенников, който отказва амнистията. През август същата година той е оправдан. Въпреки напредналата си възраст трима от членовете на комитета още са живи. Най-възрастният от тях е 93-годишният Дмитрий Язов, по време на събитията министър на отбраната на СССР. Той е След ареста си Язов записва видеопослание към Горбачов, в което нарича себе си “стар глупак”, съжалява за участието си в “тази авантюра” и иска прошка. След амнистията Язов продължава да участва в събития на ветераните, присъства сред почетните гости на парадите на победата. Често разказва за пуча и твърди, че не е имало заговор против държавната власт. Казва, че не се е отказал от амнистията, защото в противен случай щели да го осъдят за повреда на московския асфалт от танковете. Друг все още жив от ръководителите на пуча е 91-годишният Александър Тизяков. До преврата той е председател на Асоциацията на държавните предприятия и на обединенията в промишлеността, строителството, транспорта и връзките на СССР. След амнистията участва в ръководството на различни компании - съосновател е на машиностроителното предприятие “Антал” и на застрахователната компания “Северная казна”, създател е на компанията “Фиделити” за производство на стоки за народно потребление. Бил е кандидат за депутат. Третият и най-младият (на 85 г.) от живите пучисти е Олег Бакланов. Бил е министър на общото машиностроене на СССР, а пучът го сварва като заместник-председател на съвета по отбраната на СССР. За да участва в преврата, Бакланов излиза от санаториума “Барвиха”, където е на лечение, а след провала на пуча се връща там. На 23 август За разлика от други членове на ГКЧП, той не се покайва за участието си в заверата. Дълги години работи като председател на съвета на директорите на корпорация “Рособщемаш”.  Ръководителят на ГКЧП Генадий Янаев е съветският вицепрезидент, който поема властта на мястото на Горбачов. По-късно твърди, че Елцин ги е амнистирал, за да скрие престъпните си действия в Белия дом през 1993 г.  След освобождаването му от затвора работи като консултант на комитета на ветераните и инвалидите на държавна служба. Бил е ръководител и на Фонда за помощ на децата инвалиди. В последните си години заема длъжността завеждащ катедрата по история и международни отношения в Руската международна академия по туризъм. На 20 септември 2010 г. Янаев е приет в болница в тежко състояние. Започват курс по химиотерапия, но на 24 септември 2010 г. издъхва. Шефът на КГБ Владимир Крючков е един от най-близките съратници на Юрий Андропов. Крючков е сред главните организатори на вкарването на съветските войски в Афганистан. Той пише писмо за покаяние до Елцин, но по-късно адвокатите му твърдят, че това е станало под натиск. На 26 август, след като чува по радиото, че го наричат палач, пише и до Горбачов. Крючков е шестият шеф на КГБ, който попада в ареста, но единственият, който не е осъден и разстрелян. Бил е член на Движението за поддръжка на армията и участва в работата на Съвета на ветераните от службите за сигурност. Умира от масивен инфаркт през ноември 2007 г.  Единственият премиер на СССР Валентин Павлов след провала на пуча влиза в болница, където му слагат охрана, а на 23-и го арестуват. Става президент на Часпромбанк, но напуска този пост малко преди банката да си изгуби лиценза. По-късно става съветник в Промстройбанк. През август 2002 г. преживява инфаркт, но се връща на работа и дори смята да се кандидатира за депутат. През март 2003 г. го покосява обширен инсулт. Лекарите 3 седмици се борят за живота му, но не успяват да го спасят. Александър Стародубцев по времето на преврата е председател на Съюза на селяните в СССР. Като член на Държавния комитет за извънредното положение готви план за “спасение на реколтата”. Освободен е от затвора около година по-рано от останалите заради здравословното си състояние. Краткият престой зад решетките почти не се отразява на кариерата му. Връща се на работа в Аграрния съюз, става депутат, а през 2005 г. - губернатор на Тулска област. В Думата е член на комисиите по аграрни въпроси и по етика. Умира от сърдечен пристъп на 30 декември 2011 г. Колкото повече се задълбочава икономическата и социалната криза в страната, толкова по-често пучистите започват да говорят по медиите срещу Елцин и Горбачов. Мнозина започват да ги смятат за герои, които са искали да спасят съветската държава от лъжедемократите, користно подкрепяни от Запада. Носталгията по твърдата ръка започва да хвърля сянка върху августовските събития. Една от главните загадки в историята с ГКЧП остава пребиваването на Михаил Горбачов във вилата във Форос, Крим. Много експерти и историци опитват да разберат защо президентът на СССР всъщност се самоотстранява от събитията, ставащи в Москва, пише сайтът km.ru. Защо не е предприел никакви решителни стъпки, защо не се е върнал в Москва, защо не е направил нещо да постави ситуацията под свой контрол. Горбачов се връща в столицата на 22 август - чак когато пучът вече се е провалил.  По-късно самият Горбачов обяснява, че е “Бях напълно лишен от връзка, изключен, блокиран от кораби по море, а по суша - с войски”, казва той на първата си пресконференция след преврата. Разказва какво е преживял, но добавя, че “никога няма да разкаже всичко”. След разпадането на СССР обаче командирът на бригадата от погранични кораби, които “блокирали вилата от морето” в онези августовски дни, капитан първи ранг Игор Алфериев, казва в тв интервю: “На 3 август 1991 г. група от 4 погранични кораба и подразделение от малки катери застъпихме да охраняваме държавната граница на СССР в района, където се намираше резиденцията на президента на СССР. Използването на такова количество сили е въведено още през 1987 г., от момента на преместването на президентската резидения във Форос. От 3 до 23 август патрулирахме в обичаен режим”. Така На 28 август пък първият зам.-премиер Владимир Щербаков по време на сесията на Върховния съвет на СССР въкликва: “Щастлива случайност е, че Горбачов ми позвъни 20 мин преди пресконференцията  . Александър Руцкой, вицепрезидент на Руската федерация, също признава в интервюта, че е говорил с Горбачов, преди на 21 август във Форос да се появят хора на КГБ, които да му включат комуникациите. Експерти също потвърждават, че версията за пълната комуникационна изолация на президента във вилата не издържа. Горбачов не се е възползвал от средствата за връзка на граничарите, които били на служба край резиденцията, нито от портативните предаватели на охраната си, които били напълно автономни. Което говорело според km.ru, че той За “дипломатическата болест”, която го е налегнала в Крим, говорят и други експерти. ЦК на КПСС също мълчи, като прави само едно нелогично заявление: “Няма да коментираме отношението си към ГКЧП, докато не разберем какво става с генералния секретар, другаря Горбачов.” В Москва по това време се разгаря конфликт между ръководството на РСФСР и ГКЧП, който с всеки момент се изостря. Тогавашните руски ръководители по собствените им думи се изправят “в защита на конституцията и президента на СССР”. Така при пълното отсъствие на ръководителите на СССР Интересно е и поведението на Горбачов на срещата с долетялата при него делегация от заговорници на 18 август в навечерието на пуча. Разговорът продължава половин час. По-късно участниците поднасят съдържанието му различно. Според Горбачов “гостите” му предложили да издаде указ за въвеждане на извънредно положение и за формиране на съответния комитет. Когато отказал, последвало искане да предаде президентските си пълномощия на Янаев, а сам да се оттегли. Горбачов отказал. Той опитвал да вразуми посетителите, предлагайки им да вървят по конституционен път - чрез създаване на върховен съвет или конгрес, който да реши кого подкрепя - президента или опонентите му. Когато посетителите разбрали, че няма да постигнат нищо, те си тръгнали. Пучистите имат друга версия. Те казват, че Горбачов не е подписал никакви документи, но изразили увереност, че той ще може да направи това в бъдеще. По думите на “делегатите”, след като Горбачев бил въведен в ситуацията, нервната тоналност си отишла и започнал съвсем спокоен разговор. А накрая За какво точно са говорили Горбачов и гостите от Москва, едва ли някога ще се разбере, посочва руският сайт. Разговорът не се стенографирал, нито се записвал. Има обаче хора, които днес се съмняват в искреността на Горбачов. Според km.ru хипотезата, че президентът на СССР съзнателно е пожертвал интересите на страната и личните си амбиции, давайки властта на Елцин в замяна на почетна - главно на Запад - старост, изглеждала доста убедителна. След завръщането си от Форос Горбачов на практика е политически унищожен, а Елцин става силната фигура, която диктува играта. Малко преди да умре, Елцин нарича Михаил Сергеевич опортюнист, изчакващ в Крим кой ще победи в Москва. В отговор Горбачов нарича руския президент лъжец.", "date": "2017.08.19", "title": "Какво се случи с пучистите срещу Горбачов"}
{"url": "https://www.24chasa.bg/novini/article/6398406", "text": "За първи път от поне 7 години насам президент ще уважи тържествата на Петрова нива. Както всяко лято и в събота стотици ще се съберат на поляната в Странджа за 114 г. от Илинденско-Преображенското въстание. Докато беше президент, Росен Плевнелиев нито веднъж не уважи честванията, за последно на тях като държавен глава е бил Георги Първанов, разкри соцдепутатът Петър Кънев Радев ще присъства на отслужването на заупокойна молитва в памет на загиналите въстаници в храм-костница “Света Петка”, след което ще приеме почетния строй и ще произнесе слово. Честванията ще завършат с концерт на народни песни от Странджанския регион. В неделя президентът ще е на тържествата за 1100 г. от битката при Ахелой и ще наблюдава възстановката. А в понеделник държавният глава ще посети флотилията от бойни и спомагателни кораби, дислоцирани в Бургас. След това ще разговаря с кмета Димитър Николов. Из Бургаско тези дни обикаля и премиерът Бойко Борисов.", "date": "2017.08.19", "title": "Президент за първи път на Петрова нива от 7 години"}
{"url": "https://www.24chasa.bg/novini/article/6392813", "text": "Супермаркет \"  се намира на главния път Варна-Златни пясъци, близо до курорта Св. св. Константин и Елена. Магазинът отваря врати преди 4 години на 11 май. Денонощен е, предлага почти всякакъв вид хранителни стоки, зеленчуци и плодове, млечни произведения. Има топла витрина с готвени ястия за дома. Клиентите най-много обичат пилешките дробчета и макароните боленезе. През лятото се включват и мезета като пържени тиквички и цаца. Имаме доста редовни клиенти. През лятото половината ни клиенти са туристи, има доста чужденци, но най-много са редовните, казва собственикът Димитър Трифонов. - С мой приятел отворихме заедно магазина през 2013 г., той ми помогна тогава. На втората година след като научих много, ме остави да работя сам. Близо 20 години преди да се захвана с този бизнес, бях банкер. - Исках да създам нещо собствено и се насочих към търговията. - Човек трябва да е готов да работи много, няма как нещата да вървят без да се полага усърден труд. Като предприемач трябва да си готов 24 часа да си на линия, понякога задачите излизат и през нощта. Близките ми ми помагат. Дъщеря ми също работи в магазина. Въпреки желанията и да си почине или да се види с приятели, работата й харесва и знае, че трябва да помага. - Преди две години, когато останах сам в магазина. Тогава трябваше да работя и да се оправям без помощ. Но това беше за 1-2 месеца, след това свикнах и нещата потръгнаха. - Около 15 човека работят в магазина, той е с площ от 300 кв.м. Трудно се събира екип особено тази година. Предходните беше по-лесно. Гледаме да намерим персонал чрез познати и препоръки. Разчитам на хората, които работят отдавна при мен. Имаме такива от създаването на магазина. - Стремя се хората да се чувстват в сплотен колектив и да знаят, че всички са равни и са заедно. Няма разделение. Всеки един трябва да знае, че има различни дейности и да може да ги върши. Колегите трябва да се чувстват като задружен екип. - Бих искал и тогава да имам добър персонал, на който мога да разчитам и да знам, че ако ме няма, работите ще вървят без засечка. Това може и сега да се получи, но малко по-трудно. Надявам се да намерим достатъчно хора. Когато служителите са на ниво, и магазинът е на ниво, клиентите го оценяват и продажбите вървят. Всеки има мечти за още обекти. Трудно обаче се отваря още един магазин, конкуренцията е доста силна, а най-големият проблем е липсата на персонал. Всички колеги и дистрибутори, с които говорим, споделят проблема.", "date": "2017.08.19", "title": "Бивш банкер управлява магазин на морето"}
{"url": "https://www.24chasa.bg/novini/article/6398695", "text": "Съдия в Лос Анджелис отхвърли молбата на жената, изнасилена от Роман Полански, когато е била едва 13-годишна, за прекратяване на делото срещу известния френски режисьор от полски произход, предава БТА. Полански продължава да се укрива от правосъдието и съдът не може да прекрати делото, само защото така ще е най-добре за жертвата, заяви съдията. Саманта Геймър поиска от съда през юни да сложи край на \"40-годишната присъда\", която по думите й е била наложена както на извършителя, така и на жертвата. През 1977 г. Роман Полански, тогава 43-годишен, е изправен пред съд в Калифорния по обвинение в изнасилване на 13-годишната Саманта Геймър. Режисьорът се признава за виновен в незаконни сексуални отношения и прекарва 42 дни в затвора. След като е освободен под гаранция, Полански бяга от САЩ във Франция преди произнасянето на присъдата, опасявайки се, че постигнатото споразумение ще бъде анулирано и ще бъде върнат зад решетките по-дълго време. Години наред носителят на \"Оскар\" се укриваше от американското правосъдие.", "date": "2017.08.19", "title": "Съд в САЩ отказа да прекрати делото срещу Роман Полански за изнасилване"}
{"url": "https://www.24chasa.bg/novini/article/6398703", "text": "Германското правителство няма да търпи опити за намеса в предизборната борба. Това заяви снощи канцлерката Ангела Меркел на мероприятие на своята партия Християндемократически съюз в град Херфорд, предаде ТАСС, цитирана от БТА. Няма да търпим каквито и да е вмешателства, заяви Меркел, подчертавайки, че всички германски граждани, включително тези от турски произход, имат право свободно да изберат една или друга партия. Турският президент Реджеп Тайип Ердоган обвини германските политически партии във враждебно отношение спрямо Анкара и призовава турците в Германия да не гласуват за \"врагове на Турция\". Германският външен министър Зигмар Габриел определи коментарите на Ердоган като \"груба намеса\" работите на Германия.", "date": "2017.08.19", "title": "Меркел: Няма да търпим намеси в предизборната борба"}
{"url": "https://www.24chasa.bg/novini/article/6398706", "text": "Всички четирима заподозрени за терористичния акт в Барселона са ликвидирани, съобщи испанският в. \"Паис\", цитиран от ТАСС и БТА.  По данни на изданието трима заподозрени - Муса Укабир, Саид Ала и Мохамед Хичам са били ликвидирани при операцията в близкото градче Камбрилс, а четвъртият предполагаем терорист Юнес Абуякуб също е мъртъв. Самоличността на четиримата е потвърдена от документ, чиято валидност е установена от представител на синдиката на испанската полиция, пожелал анонимност, допълва АП. Те са с марокански произход и всички идват от малкото градче Рипол в подножието на Пиринеите, недалеч от границата с Франция. Укабир е роден в Рипол, но има и мароканско гражданство, а другите трима са родени в Мароко, но са с местожителство в Испания.", "date": "2017.08.19", "title": "Вижте четиримата ликвидирани терористи от атентата в Барселона"}
{"url": "https://www.24chasa.bg/novini/article/6398731", "text": "Българин и гражданин на Кипър са поставени под 30-дневен арест в Румъния за трафик на мигранти. Те са управлявали кораб, прехванат миналата неделя в румънски териториални води и са превозвали на борда 69 иракски мигранти, предаде Romania-Insider, цитиран от Фокус. И българският, и кипърският граждани са разследвани за трафик на мигранти, за незаконно прекосяване на държавната граница, за управление на кораб без необходимите документи и без необходимия минимален екипаж. Междувременно 69-те мигранти – 30 мъже, 20 жени и 29 непълнолетни сега са задържани в румънския главен инспекторат за миграция. Според граничната полиция на Румъния кипърският гражданин Петрос П. и българският Петър С. са били лицата, управляващи кораба „Емек 1“, превозващ мигрантите. Те са излезли с тях от турско пристанище на 11 август.", "date": "2017.08.19", "title": "Българин и кипърец са арестувани в Румъния за трафик на мигранти"}
{"url": "https://www.24chasa.bg/novini/article/6398736", "text": "Ливанската шийтска групировка \"Хизбула\" започна днес съвместна военна операция със сирийската армия срещу анклав на \"Ислямска държава\" на границата между Сирия и Ливан, предаде Ройтерс, цитирана от БТА. Офанзивата на \"Хизбула\" и сирийските военни е на сирийска територия. Ливанската армия също обяви, че е започнала атака срещу ИД на ливанска територия, уточнявайки, че не се координира със сирийската армия във военните си действия. Ливанската армия обяви днес, че е започнала офанзива срещу анклав на \"Ислямска държава\" по североизточната граница със Сирия, предаде Ройтерс. Армията нанася удари по позиции на ислямистката групировка край град Рас Баалбек с ракети, артилерия и хеликоптери, посочва източник. Това е последната част от ливанско-сирийската граница под контрола на джихадистите.", "date": "2017.08.19", "title": "\"Хизбула\", ливанската и сирийската армия започват атака срещу \"Ислямска държава\""}
{"url": "https://www.24chasa.bg/novini/article/6398764", "text": "Мерките за сигурност в зоните с голяма концентрация на хора и около популярните обществени места в Италия ще бъдат засилени, обяви Министерство на вътрешните работи на Италия, цитирано от ДПА и БТА. Решението бе взето след като при две терористични атаки в Испания загинаха 14 души. Това стана на среща с участието на вътрешния министър Марко Минити и представители на полицията и разузнаването. Италия е единствената голяма европейска страна, където не е извършван терористичен акт през последните години, отбелязва ДПА. В столицата Рим достъпът до забележителности като базиликата \"Свети Петър\", Колизеума и търговската улица \"Виа дел Корсо\" вече е ограничен от бронирани автомобили с цел намаляване на риска от нападения с коли. Във вторник Минити каза, че \"няма следа от надвиснала заплаха\" от тероризъм в Италия, и увери, че тя е сигурна благодарение на механизма за депортиране на чуждестранни ислямисти. \"Около 199 души са били принудително върнати в родните им страните, откакто през януари 2015 г. бе въведен този механизъм\", посочи той.", "date": "2017.08.19", "title": "Италия засилва мерките за сигурност след терористичните атаки в Барселона"}
{"url": "https://www.24chasa.bg/novini/article/6398791", "text": "Председателят на унгарската асоциация по джудо Ласло Тот обяви, че президентът на Русия Владимир Путин е поканен по покана на председателя на световната федерация по Джудо Мариус Визер в Будапеща на 28 август на церемонията по откриването на Световната купа по джудо, пише Magyar Nemzet, цитирано от Фокус. „Путин прие поканата“, посочи Тот в ефира на местна телевизия, но няколко часа по-късно обяви, че пресслужбата на Кремъл все още не е обявявала официално подготовката за посещението на Путин в Унгария. От информирани извори обаче „Magyar Nemzet“ сочи, че посещение ще има. Руският президент ще остане в унгарската столица само за няколко часа: ще присъства на церемонията по откриването и ще наблюдава няколко от боевете. Възможно е той да се срещне неформално и с унгарския министър-председател Виктор Орбан, с когото ще обсъди въпросите на световната политика като Сирия, САЩ и Украйна. По информация на изданието въпросът за раширяването на АЕЦ „Пакш“ не е на дневен ред. Страните няма да провеждат пресконференция в края на неформалните консултации.", "date": "2017.08.19", "title": "Поканиха Путин на Световната купа по джудо в Унгария"}
{"url": "https://www.24chasa.bg/novini/article/6398796", "text": "Намереното тяло край Валявишките езера в Пирин е на 55-годишен мъж. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Акцията по пренасянето му е приключила в 23.30 ч.", "date": "2017.08.19", "title": "Откритото тяло на турист край Валявишките езера в Пирин е на 55-годишен"}
{"url": "https://www.24chasa.bg/novini/article/6398803", "text": "Загинал е шофьорът на  , съобщиха от пресцентъра на МВР. Заради пътния инцидент временно се ограничава движението на моторни превозни средства на магистралата в района на Стара Загора. Сигнал за самокатастрофирал ТИР е подаден малко след 2.40 часа тази сутрин. По първоначални данни е загинал водачът на тежкотоварния камион. До изтегляне на камиона движението на МПС ще бъде затворено. Обходен маршрут – от пътен възел Стара Загора, по стария път, до пътен възел Свобода.", "date": "2017.08.19", "title": "Загинал е шофьорът на тира, преобърнал се на АМ \"Тракия\" при Стара Загора"}
{"url": "https://www.24chasa.bg/novini/article/6394294", "text": "Първият етап на националната информационно-образователна кампания „Аз събуждам България“ предстои  . Всички посетители на   ще имат възможността да преживеят редица интересни, полезни и забавни дейности и то  . Организаторите са поканили български и чуждестранни световноизвестни лектори, доказани специалисти в сферите, в които работят, за да проведат   чрез методите на неформалното образование. • От   ще чуем за успешната история на жената,  . • От   ще ни разкаже как един незрящ човек може да успее и да бъде вдъхновение за хиляди. • От   ще сподели за това, как можеш да бъдеш успешен предприемач дори в публичния сектор. •   е подготвил две лекции - за децата и за големите и ще ни разкаже, как един човек без ръце може да стане трикратен световен шампион на дълъг скок и депутат – представител на народа, който се бори за по-добри условия за хората в неравностойно положение в България. •   ще ни запознае с успешните модели на   и с това, как да развием успешен бизнес в България, който да ни носи достатъчни доходи. •   ще сподели своята магия в сферата на   и как да достигнем до момента, в който можем да си кажем „толкова ми харесва това, което правя, че не мога да повярвам, че дори ми плащат”. • Имаме и изключителен финансов експерт, ще се срещнем с  , който ще даде съвети на аудиторията за това как се изграждат правилни финансови навици и как се използват ефективни инструменти за осигуряване на финансова независимост, сфера, в която той е повече от успешен вече 10 години. •   и посетителите на събитието, ще подобрим световен рекорд на Гинес. Като след това той ще сподели своя над 15 годишен опит в България и Германия на тема   и как да подобрим кондицията си, начина, по който изглеждаме и най-вече, как да удължим живота си. Организаторите на събитието са подготвили прекрасни музикални изненади: Още в събота вечер Милица Гладнишка и Михаил Йосифов секстет, с участието на Васил Спасов ще представят известната програма – „Да хвърлим операта в джаза“. На втория концерт в неделя, гостите ще се забавляват с любимата българска група „Мастило” и Албена Танева. Младите таланти от НАТФИЗ, от класа на великия български актьор професор Атанас Атанасов, са подготвили специална изненада за посетителите на Събитието. А за децата? – разбира се, че всички будни българи, които организират това мащабно събитие, заедно със Сдружение „Маринела“, са се погрижили и за тях! Ще има специален детски кът, в който децата ще могат да слушат приказки на живо в специалната ни приказна шатра, както и да спортуват, да се забавляват и да играят на почти забравените традиционни български игри, навън сред природата, докато техните родители си подарят малко време за себе си наслаждавайки се на различните атракциони. В рамките на Събитието, на 9-ти и 10-ти септември, над 250 български изложители със своите стоки и услуги, както и лектори, спортисти, музиканти, актьори, предприемачи ще покажат, че в България има много успели хора, които стартират и поддържат собствен бизнес и следват мечтите си. Всеки може да бъде част от тях, като посети мащабното събитие, което предвижда над 40 000 посетители за двата дни и много възможности за нови партньорства. , която ще даде начало на Събитието. • Министерство на труда и социалната политика • Министерство на младежта и спорта • Столична община • Софийска търговско-промишлена камара • Сдружение „Маринела“ • Пловдивски културен институт • Областна управа Пловдив • Адвокатска колегия Пловдив • CTeam • Българско национално радио (БНР) • Медийна група „България“", "date": "2017.08.19", "title": "„Аз събуждам България” – Началото!"}
{"url": "https://www.24chasa.bg/novini/article/6398819", "text": "Осемнайсет души са ранени при 15 пътнотранспортни произшествия в страната през изминалото денонощие, съобщиха от МВР. В София са станали едно тежко и 119 леки ПТП, ранен е един човек.                                                                                                                                                                                                                                                                                                                       ", "date": "2017.08.19", "title": "18 души са ранени при катастрофи през изминалото денонощие в страната"}
{"url": "https://www.24chasa.bg/novini/article/6398822", "text": "Външният министър на Румъния Теодор Мелешану, заяви, че е предложил в страната да се приемат 1942 бежанци, които в момента са в Гърция и Румъния, предаде Agerpress, цитирана от Фокус. „Наскоро направих предложение за 1942 бежанци от Гърция и Италия да бъдат преместени в Румъния. Вече имаме около 700 бежанци на наша територия“, заяви Мелешону. Той подчерта, че Румъния „участва силно в черноморската операция, насочена за спирането на бежанския поток“. „Разбира се, миграционният въпрос и бежанският въпрос са две различни категории. Едната включва тези, които стават бежанци по политически причини, които бягат от война, но има също така и икономическа миграция, особено от държави с провалени режими и трудни условия за живот“, добави министърът.", "date": "2017.08.19", "title": "Румънският външен министър: Предложихме да приемем 1942 бежанци"}
{"url": "https://www.24chasa.bg/novini/article/6398830", "text": "Четирима терористи от Кюрдската работническа партия (ПКК) са били убити днес при удари на турската бойна авиация в окръг Ван, Източна Турция, предаде турската телевизия НТВ, цитирана от БТА. Антитерористичната операция е била извършена рано сутринта в района на град Башкале, след като било установено, че четиримата сепаратисти подготвят атентат. ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2017.08.19", "title": "4-ма терористи на ПКК са убити при въздушни удари в Турция"}
{"url": "https://www.24chasa.bg/novini/article/6398833", "text": "Финландската полиция е арестувала петима души по време на операция в град Турку тази нощ в рамките на разследването на нападението с нож от вчера, при което загинаха двама души, предаде Франс прес, цитирана от Фокус. „Имаше операция и вече имаме шестима задържани – главният заподозрян и петима други“, заяви следовател Маркус Лайне от националната следствена служба. „Разследваме ролята на тези петима , но все още не сме сигурни, дали имат общо с атаката. Ще ги разпитаме, а след това ще излезем с нови данни. Но сме сигурни, че са имали връзка с главния заподозрян“, посочи той. Полицията все още не е потвърдила самоличността на заподозрения, но Лайне посочи, че следствието е „доста сигурно“, че знае кой точно е той. За момента властите го описват единствено като „млад мъж от чуждестранен произход“ и сочат, че в момента си сътрудничат с миграционната служба.", "date": "2017.08.19", "title": "Арестуваха петима за вчерашното нападение с нож във Финландия"}
{"url": "https://www.24chasa.bg/novini/article/6398842", "text": "Ливанската армия съобщи, че няма координация с „Хизбулла“ или със сирийската армия в операцията, започната тази сутрин срещу частите на „Ислямска държава“ на североизточната граница със Сирия, предаде Ройтерс, цитирана от Фокус. По време на излъчена по местни телевизия конференция армейски говорител съобщи, че операцията ще продължи, докато армията не възстанови контрол над държавната територия по границата със Сирия. Ливанската шиитска групировка „Хизбулла“ обяви собствена операция срещу „Ислямска държава“ от сирийската страна на границата тази сутрин, като ще се координира със сирийската правителствена армия.", "date": "2017.08.19", "title": "Ливан: Нямаме връзка с \"Хизбула\" и армията на Сирия в акцията срещу \"Ислямска държава\""}
{"url": "https://www.24chasa.bg/novini/article/6398848", "text": "Един полицай загина, а трима бяха ранени при престрелки през нощта в два града в американския щат Флорида, където служителите на реда реагирали на подозрения за трафик на наркотици и съобщения за опит за самоубийство, предаде Асошиейтед прес, цитирана от БТА. Полицията каза, че един неин служител е убит, а друг - тежко ранен в Кисими. Двамата полицаи са проверявали заподозрени за свързана с наркотици дейност в район на града, когато срещу тях била открита стрелба. Арестувани са трима заподозрени за стрелбата. Двама служители на реда са пострадали в Джаксънвил, след като отишли по сигнал за опит за самоубийство в жилище, където се предполагало, че други трима човека били в опасност. Полицаите чули изстрели и помислили, че вътре има стрелец, затова приближили къщата. Тогава заподозреният излязъл и открил огън. Той бил убит при последвалата престрелка с полицията. Другите трима души в къщата не са пострадали. ", "date": "2017.08.19", "title": "Полицай загина, а трима са ранени след престрелки във Флорида (Видео)"}
{"url": "https://www.24chasa.bg/novini/article/6398863", "text": "Президентът Доналд Тръмп все още разглежда различни варианти за новата стратегия на САЩ в Южна Азия, която включва и Афганистан. Това съобщи в петък пред журналистите говорителката на Белия дом Сара Сандърс, предава „През втората половина на деня президентът беше подробно информиран от своите съветници по националната сигурност за новата стратегия за защита на американските интереси в Южна Азия. В подходящото време той ще съобщи какво е решил на американския народ, нашите съюзници и света”, уточни тя. Държавният глава на САЩ, както и вицепрезидентът Майк Пенс взеха участие в заседание на Съвета за национална сигурност, което се проведе в извънградската резиденцията на американския лидер „Кемп Дейвид”. Основна тема на разговорите бе именно американското присъствие в южноамериканския регион, в частност в Афганистан. В момента в азиатската страна са дислоцирани 13 000 военнослужещи на международни коалиции, в това число и около 8400 американски военни.", "date": "2017.08.19", "title": "Тръмп все още няма стратегия за Афганистан"}
{"url": "https://www.24chasa.bg/novini/article/6398865", "text": "Финландската полиция съобщи, че разследва вчерашните нападения с нож в град Турку като престъпления, свързани с тероризъм и че заподозреният е 18-годишен мароканец, предадоха Ройтерс и Франс прес, цитирани от БТА. В атаката бяха убити двама и ранени осем души, сочат нови данни на полицията. Трима от ранените са в тежко състояние. Двамата убити са финландски граждани, а между ранените има двама шведи и италианец. При обиск в апартамент в Турку тази нощ са арестувани още петима души. Минути след нападението полицията арестува главния заподозрян, въоръжен с нож. При ареста на площад в центъра на града той бе прострелян в крака и е в болница. \"Сега в ареста са шестима души - главният заподозрян и още петима\", каза пред АФП комисар от финландското следствие, което се води в сътрудничество с международни партньори и с финландската имиграционна служба. По-рано финландски медии съобщиха, че нападателят е действал сам и е избрал произволно жертвите си, но следователите засега не потвърждават тази информация.", "date": "2017.08.19", "title": "Финландската полиция разследва като тероризъм нападенията с нож в Турку"}
{"url": "https://www.24chasa.bg/novini/article/6399004", "text": "Кандидатът за канцлер на Германия от Социалдемократическата партия Мартин Шулц разкритикува опита на турския президент Реджеп Тайип Ердоган да влияе на избора на германските избиратели, предаде Deutsche Welle, цитирана от Фокус. „Какво си позволява този човек? В задачите на турския президент не влиза даването на указания, свързани с изхода на изборите в германския бундестаг“, заяви Шулц. Обръщайки се към германските граждани от турски произход добави, че те са част от германския народ и никому не е позволено „да го разделя на две части“. Според Шулц турският президент е „загубил чувството си на мяра, затова и още по-силно ще подкрепяме тези, които се сражават за свободна и демократична Турция“.", "date": "2017.08.19", "title": "Мартин Шулц: Ердоган загуби чувство за мярка"}
{"url": "https://www.24chasa.bg/novini/article/6399078", "text": "Железниците в Косово са изправени пред голяма финансова криза, която доведе дотам, че вече две седмици влаковете в страната не се движат, съобщи Танюг. Коковската железопътна компания вече е в невъзможност да превозва хора и стоки поради недостиг дори на гориво, заяви директорът на косовските железници Агрон Тачи за радио и телевизия Косово 2, предава БТА. От август всички влакове, които се движеха по националните пътища, са спрели, каза той. Агрон Тачи добави, че и железопътната инфраструктура има проблеми, защото косовското правителство не е изпълнило предвидените си по закон задължения.", "date": "2017.08.19", "title": "Влаковете в Косово спряха заради финансова криза"}
