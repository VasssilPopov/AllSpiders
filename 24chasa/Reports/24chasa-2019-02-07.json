{"url": "https://www.24chasa.bg/novini/article/7287062", "text": "Цените на горивата тръгнаха нагоре. За седмица повишението е с 4-5 стотинки за литър, предаде  . От неделя до днес, всеки ден, плащаме с по минимум стотинка повече за литър бензин и дизел. Така в края на седмицата най-масовият бензин А-95 стигна психологическия праг от 2 лева за литър. Цените днес, сравнени със същия период на миналата година обаче, показват понижение и при петрола, и при горивата с около 4,5%.", "date": "2019.02.07", "title": "Горивата поскъпнаха"}
{"url": "https://www.24chasa.bg/novini/article/7286934", "text": "Въвеждане на т.нар. донорска карта, в която всеки ще може да отбележи съгласието си за евентуално донорство. Това е една от идеите в програмата за донорство, която е почти готова, обяви министър Кирил Ананиев. Картата ще може да се закупи от публични места, но няма да е законово регламентирана, т.е. ще е без задължителен характер. Ще има по-скоро морална тежест и ще дава информация за волята на притежателя ѝ, обясни Ананиев. По-малко от два месеца срок му даде парламентът, за да изготви анализ за текущото състояние, проблемите и перспективи на трансплантационната дейност у нас. До 1 април той трябва да представи пред депутатите анализа, както и Национална програма за промоция на донорството, решиха единодушно в четвъртък народните представители след разисквания, инициирани от БСП. 42 трансплантации са направени у нас през 2018 г. Една от основните причини за малкия брой била липсата на пълна информация при близките на пациентите в мозъчна смърт, които предоставят съгласието за донорство. В периода 2010-2018 г. в 20% от донорските ситуации роднините отказвали. Предвижда се създаване на връзки между по-малките лечебни заведения и по-големите, където потенциалните донори да се прехвърлят за допълнителни изследвания и окончателно поставяне на диагноза “мозъчна смърт”. Обмисля се и възстановяване на разходите на малките болници по поддържане и лечение на пациента до прехвърлянето му в голям център. В края на месеца ще стартира и медийна кампания в подкрепа на донорството. Ананиев припомни, че основната цел на МЗ е до началото на 2021 г. у нас да може да се правят белодробни трансплантации. Още през май започва обучение в Академията по трансплантация във Виена на български екипи от УМБАЛ “Св. Екатерина” и ВМА, където ще се създаде първият у нас център за белодробни трансплантации. След това ще има и две 6-месечни обучения в Клиниката по гръдна хирургия във Виена. За създаване и на втори център - във Варна, се обявиха проф. Георги Михайлов от БСП и д-р Нигяр Джафер от ДПС.", "date": "2019.02.07", "title": "Отбелязваме в донорска карта съгласни ли сме да се вземат органите ни (Обзор)"}
{"url": "https://www.24chasa.bg/novini/article/7286961", "text": "Шефката на дипломацията на ЕС Федерика Могерини подчерта значението на международното сътрудничество за избягване на хаос във Венецуела и постигане на мирно решение на кризата в тази страна, предаде ДПА. \"Политическо, мирно и демократично решение\" чрез организиране на нови избори\" - това е единственият възможен изход, ако искаме да се избегнат повече страдания и хаотичен и опасен процес\", каза Могерини на среща на европейско-латиноамериканската контактна група за Венецуела в Монтевидео, предаде БТА. Могерини съобщи, че е уведомила ООН, постоянните членове на Съвета за сигурност, Ватикана, няколко страни от региона и други международни играчи за създаването на групата и ще продължи тези контакти. \"Смятаме, че една международна инициатива е важна за подпомагане на един мирен и демократичен изход от кризата. За тази цел един общ и съгласуван подход от регионални и международни актьори е от решаващо значение\", добави тя. \"Целта на тази контактна група не е да налага процеси и решения на венецуелците. Ясно е, че решението на тази криза трябва да дойде от венецуелците\", каза Могерини, цитирана от ТАСС. По думите й участниците в контактната група не се готвят да организират преки преговори между страните по конфликта във Венецуела. \"Може да имаме различни мнения за причините за кризата. Целта ни обаче е една - да допринесем за нейното мирно и политическо решение\", заяви Могерини.", "date": "2019.02.07", "title": "Могерини: Политическо, мирно и демократично решение за Венецуела"}
{"url": "https://www.24chasa.bg/novini/article/7286841", "text": "Европейската комисия очаква устойчив ръст на българската икономика за 2019 и 2020 г. Това е записано в зимната прогноза, според която ръстът на БВП за България за идните 2 години ще е 3,6%. Това е над очакваното средно ниво за ЕС от 1,9 на сто. Прогнозата ни поставя на пето място за тази и на трето за идната година по ръст място. България е единствената държава чиято икономика ще расте, докато при останали се очаква забавяне. Частните и публичните инвестиции също се очаква да се задържат високи, благодарение на ниските лихвени проценти и европейското финансиране, очакват от Брюксел. Прогнозата сочи още, че инфлацията ще отслабне до 2% през 2019 г. , а през 2020 г. ще спадне до 1,8%. През миналата, 2018 г. тя достигна 2,6%. ", "date": "2019.02.07", "title": "Брюксел оптимист за икономиката ни - 3,6% ръст"}
{"url": "https://www.24chasa.bg/novini/article/7286863", "text": "Холандската легенда в бокса Руди Люберс, удържал през 1973 г. 12 рунда срещу непобедимия Мохамед Али, се стяга да отпътува от България. Докато му бъде издаден паспорт обаче, 73-годишният мъж ще почака на топло и чисто при свои сънародници в ямболско село, научи “24 часа”. След като миналата седмица гръмна новината за потресаващата мизерия в караваната в несебърското село Кошарица, която Люберс обитава от години, синът му Марко пристигна в България, за да го отведе в родината му. Според посветени той го е настанил в село край Ямбол, където холандци са закупили къща и са си предложили услугите да приемат боксьора с болната му жена Рия. Люберс ще остане там, докато синът движи нещата чрез холандския консул по издаване на паспорта му. Първоначалният вариант предвиждаше Люберс да бъде настанен временно в хотел в Слънчев бряг или Несебър, но се оказа, че престоят му ще излезе много скъпо, тъй като уреждането на пасавана ще отнеме много време. С Люберс в къщата на холандците в Ямболско е и Рия, която преди това лежа в интензивното отделение на бургаската болница, за да бъде стабилизирана. Боксовата легенда предизвика състраданието на свои сънародници, след като разбраха, че заради откраднат паспорт и кредитна карта не може да напусне страната и живее като клошар в стара каравана без ток и вода в Кошарица, заобиколен от 25 кучета. В България пристига преди 7 г. след дълго скитничество по света, излизайки от португалски затвор, където излежава присъда през 80-те за трафик на дрога, за която казва, че е бил натопен. Освен за Руди и съпругата му Рия се подготвят и ветеринарните документи за извеждането на 5 от любимите им кучета в Холандия, за които се грижеха в Кошарица. Те са временно настанени в частен приют на англичанин край селото и ще отпътуват заедно с холандската двойка.", "date": "2019.02.07", "title": "Бедстващият у нас холандски боксьор чака паспорт, приютен на село от сънародници"}
{"url": "https://www.24chasa.bg/novini/article/7286999", "text": ", поднови работи, предаде ДПА. Агенцията се позовава на съобщение в Туитър на компанията, управляваща летищата на Рим, предаде БТА. Бомбите, тежащи общо около 150 кг, бяха изнесени от сапьори.", "date": "2019.02.07", "title": "Летище \"Чампино\" в Рим отново работи"}
{"url": "https://www.24chasa.bg/novini/article/7286928", "text": "Съветник на косовския премиер Рамуш Харадинай бе разпитан в качеството му на \"заподозрян\" в разследване на обвинения за военни престъпления по време на войната в Косово, предаде АФП, като се позовава на неговия адвокат. 48-годишният Сюлейман Селими бе разпитан в сряда в Прищина от представители на прокуратурата на специалния съд, базиран в Хага, предаде БТА. Тъй като той е разпитван като заподозрян, прокурорът има две опции: първата е да прекрати разследването срещу него, втората е да го обвини, ако смята, че има достатъчно доказателства, заяви Тома Гаши. Селими, който е бивш офицер от Армията за освобождение на косово /АОК/ и вече бе осъден от косовски съд заради изтезания извършени по време на войната срещу сръбските сили /1998-99/, бе освободен от затвора на 25 януари. Веднага след това той бе назначен за политически съветник на Харадинай, който също е бивш ръководен представител на АОК. 48-годишният Сюлейман Селими бе командир на АОК в сектора Дреница /западната част на Косово/ - крепост на косовските албански бойци, където сраженията със сръбските сили бяха особено тежки. Той е една от основните фигури от АОК. Селими ръководеше косовските сили за сигурност до 2011 г., когато бе назначен за посланик в Албания. Специалният съд в Хага бе създаден през 2015 г., за да разследва обвинения за военни престъпления, извършени от членове на АОК по време и след войната в Косово.", "date": "2019.02.07", "title": "Съветник на косовския премиер е заподозрян за военни престъпления"}
{"url": "https://www.24chasa.bg/novini/article/7286930", "text": "Учени от Лабораторията за реактивни двигатели в Пасадена, щата Калифорния, посочиха датата 13 април 2036 г. като най-вероятна за сблъсък с астероида Апофис, съобщава сайтът Експрес. Специалистите са коригирали данните, отнасящи се до скоростта и траекторията на движение на небесното тяло. Но астрофизиците отбелязват, че вероятността за сблъсък на Апофис със Земята си остава нищожно малка - едно на четири милиона, предаде БТА. Такъв е шансът за пряк сблъсък на астероида с нашата планета. Учените отбелязват, че освен Апофис, в списъка на Координационния център за околоземните обекти се намират още 817 потенциално опасни небесни тела, чиято траектория рано или късно може да се засече с тази на Земята.", "date": "2019.02.07", "title": "Учени: На 13 април 2036 г. астероид може да удари Земята"}
{"url": "https://www.24chasa.bg/novini/article/7286943", "text": "Най-малко шест жертви взе силна буря, връхлетяла снощи Рио де Жанейро, която причини наводнения, изкорени дървета и предизвика проблеми с електрозахранването, съобщиха ДПА и ТАСС, цитирайки бразилски медии.</p><p>Проливният дъжд активира свлачище, което преобърна автобус. Съобщава се за един загинал пътник, предаде БТА. Наводнението остави гостите на луксозен хотел да газят до колене във вода в лобито, мол в града също беше наводнен. Придошлата вода заля много улици и затрудни движението. Кметът на града Марселу Кривела обяви тридневен траур. ", "date": "2019.02.07", "title": "Най-малко 6 жертви взе свирепа буря в Рио де Жанейро (Снимки, видео)"}
{"url": "https://www.24chasa.bg/novini/article/7286953", "text": "Швейцария отправи предизвикателство към хакерите, които успеят да пробият системата й за електронно гласуване от ново поколение, като обяви награди в общ размер 150 000 швейцарски франка (132 000 евро), предаде Франс прес. Федералното канцлерство съобщи, че ще се организира мнимо гласуване от 25 февруари до 24 март и покани желаещите компютърни гении, които искат да изпробват уменията си, да се запишат на адрес  , предаде БТА. Участниците ще могат \"да се опитат за манипулират бюлетините, да прочетат подадените бюлетини, да нарушат тайната на вота и да извадят от строя или да заобиколят предпазните механизми, които защитават както бюлетините, така и данните за сигурността\", уточни канцлерството в изявление. Размерът на наградата ще зависи от степента на проникване на всеки хакер. Голямата награда от 50 000 швейцарски франка ще получи този, който успее да манипулира бюлетините, без да бъде засечен. Нарушаването на тайната на вота ще се възнагради с 10 000 швейцарски франка, а унищожаването на електронна урна носи 5000 швейцарски франка.", "date": "2019.02.07", "title": "Швейцария обеща 150 000 франка на хакери, ако пробият системата й за е-гласуване"}
{"url": "https://www.24chasa.bg/novini/article/7286955", "text": "Председателят на Европейския съвет Доналс Туск, който днес се срещна в Брюксел с румънския премиер Виорика Дънчила, написа послание в Туитър, в което заяви, че според него вината или невинността на даден човек се определя от съда, а не от политиците, предаде информационният сайт Зиаре. \"Може би съм старомоден, но продължавам да смятам, че е отговорност на съдиите, а не на политиците да решават кой е виновен и кой не е\", посочва в съобщението си Туск, предаде БТА. Преди заминаването си на работно посещение в Брюксел румънският премиер заяви, че ще обсъди с европейските представители някои мерки в областта на правосъдието, които разтревожиха Брюксел. По-рано днес Дънчила се срещна с първия заместник-председател на Европейската комисия Франс Тимерманс и го увери, че румънското правителство ще работи за спазването на европейските принципи и ценности, включително \"защита на правата и свободите на гражданите, правовата държава, независимостта на правосъдието\". Румъния пое ротационното председателство на Съвета на ЕС на 1 януари 2019 г.", "date": "2019.02.07", "title": "Туск: Може би съм старомоден, но мисля, че съдиите, а не политиците решават кой е виновен"}
{"url": "https://www.24chasa.bg/novini/article/7286888", "text": "Франция ще се противопостави на британска молба за отлагане на датата на Брекзита, ако Лондон просто отлага вземането на решение, но би се съгласила, ако Лондон представи надеждно политическо решение, заяви пожелал анонимност френски правителствен представител, цитиран от Ройтерс. Предупреждението дойде в деня, в който британският премиер Тереза Мей преговаряше в Брюксел с лидерите на ЕС в опит да промени договореното от нея миналата година споразумение за Брекзит, за да може то да получи подкрепата на британския парламент. Споразумението в сегашния му вид бе отхвърлено от британските депутати миналия месец. Френският президент Еманюел Макрон недвусмислено подкрепи отказа на ЕС споразумението да се предоговаря и да се променя т.нар. \"предпазен механизъм\", чиято цел е да гарантира, че няма да има връщане на физическа граница между Република Ирландия и британската провинция Северна Ирландия. Ако в следващите 50 дни Великобритания не постигне споразумение, което е приемливо както за ЕС, така и за собствения й парламент, тя ще напусне ЕС с твърде недостатъчни мерки за смекчаване на икономическото сътресение. Удължаването на периода за напускане на Великобритания трябва да се одобри от всички останали 27 страни членки на ЕС. Париж би се съгласил да приеме отлагане на Брекзита до една година, ако Великобритания насрочи нови избори или втори референдум, или ако представи приемлив за всички страни нов план, за чието осъществяване е нужно повече време. \"Принципно сме против удължаване на срока без план. Това е ясно. Няма да го приемем. Ако обаче британците ни кажат: \"За изграждане на ново политическо решение ни трябват още три месеца, шест месеца или дори година\", бихме приели това\", каза френският правителствен източник. Френски правителствени представители смятат, че Великобритания протака, надявайки се, че ЕС накрая ще отстъпи за ирландския предпазен механизъм. Това е фундаментална грешка, която подценява решимостта на ЕС да защити Ирландия и собствения си авторитет, посочи източникът. \"Стратегията на изтощаване няма да проработи. За нас ще е много по-лошо да създадем впечатление, че сме слаби и нерешителни, отколкото да има Брекзит без споразумение\", каза френският правителствен представител. Отстъпване по ирландския предпазен механизъм би изпратило сигнал за слабост към по-малките страни от ЕС, както и към чуждестранни лидери като президента на САЩ Доналд Тръмп, които може да решат, че могат да окажат натиск на ЕС по въпроси като търговията, каза източникът. \"Не става дума за неуместна гордост или технократска взискателност. Това е въпрос на надеждност\", посочи той. Източникът заяви, че страните от ЕС все по-малко се безпокоят от възможността за Брекзит без споразумение и че пазарите вземат предвид такъв вариант, което отслабва способността на Великобритания да оказва натиск.", "date": "2019.02.07", "title": "Франция против отлагане на Брекзит, ако няма надежден нов план"}
{"url": "https://www.24chasa.bg/novini/article/7286902", "text": "Гимназиалното образование е разделено на два етапа, което дава възможност за хоризонтала проводимост, както и учениците да кандидатстват в друго училище. Целта е да се мерят резултатите и придобитата функционална грамотност на края на 10-ти клас, което съвпада със задължителното образование. Това каза министърът на образованието Красимир Вълчев пред  . По повод гласувания закон за нов зрелостен изпит за всички десетокласници, министър Вълчев каза, че той е гласуван от през 2015 година. \"Зрелостният изпит ще е разделен на 2 факултативни изпита за дигитална компетентност и езици. Дори ученикът да не се яви, той ще продължи своето образование.\" Според него, зрелостният изпит е необходим и за оценка и анализ на всичко изучено от учебния материал. Вълчев сподели, че министерството работи по 2 проекта, свързани с интегрирането на децата от ромски произход в училищата чрез Оперативна програма \"Наука и образование за интелигентен растеж\". Министърът обясни, че е се отнасят до училищата и детските градини и включват допълнителни часове по български език. Присъствието е задължително и обвързани със спиране на семейни помощи и писане на отсъствия в училище. \"Важно е да провеждаме политика за десегрегация. Ние не можем да намалим броя на десегрегираните училища, но може да направим така те да не се увеличават.\" Според него, в ромските общност има процес на модернизация и подобряване на условията. За висшето образование, Вълчев коментира, че през последните години се е повишил приема в професионално направление \"Медицина\". За него остава притеснителен недостигът на инженери. \"Важни са нагласите на кандидат-студентите, затова още от прогимназиален етап трябва да се изучава засилено математика и природни науки\", заяви министърът.", "date": "2019.02.07", "title": "Красимир Вълчев: Изпитите след 10-ти клас ще проверяват знанията на учениците"}
{"url": "https://www.24chasa.bg/novini/article/7286901", "text": "Сръбската страна е готова да започне строежа на участъка от \"Турски поток\" от границата с България до границата с Унгария, заяви днес генералният директор на компанията \"Сърбиягаз\" Душан Баятович на заседание на парламентарната комисия по икономика, регионално развитие, търговия, туризъм и енергетика, предаде ТАСС. Той посочи, че строителните работи може да започнат в края на март или в началото на април и да завършат до 15 декември тази година. \"Сърбия е готова за строежа на този проект, първите 300 милиона евро вече са осигурени, строителството ще започне в края на март-началото на април и трябва да завърши до 15 декември\", заяви той. По-рано Баятович заяви, че сръбският участък от \"Турски поток\" ще започне да доставя газ до края на април 2020 г.", "date": "2019.02.07", "title": "Сърбия готова да започне строежа на своя участък  от \"Турски поток\""}
{"url": "https://www.24chasa.bg/novini/article/7285570", "text": "63% от младите европейци биха подкрепили нови политически партии и движения, защото те “могат да намерят по-добри решения”, отколкото съществуващите. Това показват резултатите от проучвания преди евроизборите през май 2019 г. Българските младежи обаче не се вписват в европейската тенденция. Те масово изпитват апатия, която води до политическа неграмотност. В България има редица младежки организации, както леви така и десни. Те обаче не са играчи на политическата сцена и остават неизвестни за обществото. Масово тези движения са маргинални и нямат изявени лидери, които да присъстват в общественото пространство, каквато е тенденцията в Европа. Има, разбира се, младежки подразделения на големите, парламентарно представени партии. Техните програми обаче изцяло се припокриват с тези на организацията майка, а често стимул за членовете не е идеологията, а кариерното и финансово израстване. Десните движения, били те крайни или по-умерени, трудно могат да бъдат определени като политически. Повечето от тях нямат програма, а ако имат такава, нямат планове да окажат реално влияние на политическата ситуация в България. Често те са водени от първична омраза към различни етноси, заради което организират акции и протести. Разликата с европейските неонацисти е липсата на отговорност. Българските ултранационалисти няма да се явят в телевизионно предаване и да защитят идеите си. Най-популярна вероятно е Български национален съюз (БНС), по-известна като организаторка на ежегодния “Луковмарш”. “Нашето основно ядро са младежите, но в редиците ни има хора от различни поколения”, се казва на сайта на БНС. Националистите твърдят, че вече повече от 15 години, “въпреки пречките и репресиите, с които враговете се опитват да ни спрат”, продължават борбата за нова и по-добра България. Друга голяма неформална дясна организация е “Национална съпротива” (НС). Символ на организацията е лъв, зад който стои българският трикольор. Идея на организацията, създадена през 2008 г., е да обедини национално мислещите и националистическите организации в страната в една структура. Във фейсбук страницата си движението посочва: “Ние сме против чуждите банки и финансови структури, които всъщност са лихвари и спекуланти, тероризиращи и заробващи трудещите се българи и родния бизнес”. През 2013 г. ,,Национална съпротива”, съвместно с ултраси от различни агитки, направиха опит за създаването на нова националистическа партия - Националистическа партия на България (НПБ). Десетки организации обаче скочиха срещу тяхната регистрация, като главният прокурор Сотир Цацаров казва, че е недопустимо, пише НС в свои публикации. Левите движения, сред които “23 септември”, също не липсват в България. Те защитават комунизма като алтернатива на сегашната система. Силата на европейските младежки движения са социалните медии и платформите за видеосподеляне. В България обаче комунистите от “23 септември” са подложени на цензура като техен канал беше изтрит. “Никога не сме нарушавали правилата на платформата. Към канала никога не са отправяни предупреждения и не беше посочена причина за изтриването му. Беше направено запитване към администраторите на сайта, но отговор така и не беше получен”, посочват от движението.", "date": "2019.02.07", "title": "В България младежите са политически неграмотни и апатични, радикалите предпочитат да са анонимни"}
{"url": "https://www.24chasa.bg/novini/article/7286924", "text": "Нарасна броят на жертвите от срутването на осеметажния жилищен блок в квартал Картал в Истанбул вчера. Изпод развалините са били извадени телата на четирима души. С това числото на жертвите стана 10, съобщи валията на Истанбул Али Йерликая, предава БТА. Продължава лечението на 13-те ранени, които се намират в болница. Твърди се, че има още хора в неизвестност, които вероятно са затрупани под развалините. Според спасителните екипи обаче няма надежда да са останали живи хора. Поради това тази вечер бяха преустановени спасителните действия. Булдозери и машини започнаха разчистването на останките от блока. В сутрешните часове 5-годишното момиченце Азра Хава беше спасено, след като бе останало повече от 10 часа под развалините. Съобщава се, че момиченцето претърпяло операция на крака, състоянието му е добро. Властите все още не са огласили официална версия за причините за срутването на блока.", "date": "2019.02.07", "title": "10 станаха жертвите на рухналия блок в Истанбул"}
{"url": "https://www.24chasa.bg/novini/article/7286788", "text": "Летището \"Чампино\" в Рим, което често се ползва от бюджетната авиокомпания \"Райънеър\", бе затворено след откриването на три бомби от Втората световна война, съобщи летищното ръководство, цитирано от Ройтерс. Военни сапьори са изпратени да обезвредят бомбите, съобщи министерството на отбраната. Бомбите са с общо тегло 150 кг. Властите на Рим съобщиха, че летището ще бъде затворено в продължение на три часа, като полетите ще бъдат забавени или пренасочени към главното летище на Рим \"Фиумичино\".", "date": "2019.02.07", "title": "Затвориха летище \"Чампино\" в Рим, след като откриха 3 бомби от Втората световна война"}
{"url": "https://www.24chasa.bg/novini/article/7286230", "text": "Френски политици и компании очакват с нетърпение второто издание на Китайското международно изложение за внос (CIIE), след като участието им на първото издание в Шанхай миналата година се увенча с пълен успех, предаде bulgarian.cri.cn. „ЕСКПО-то е не само прозорец към Китай за вноса на продукти от цял свят, но и ще играе активна роля в насърчаването на глобализацията на търговията\", каза за агенция Синхуа изпълнителният директор на компания Лореал за Китай Стефан Риндеркнех. Според него участието на компанията в първото ЕКСПО ще изиграе положителна роля за развитието на марката. Той планира на второто издание щандът на Лореал да бъде разширен. На 22 януари в Париж се състоя промоционалната обиколка за CIIE 2019, на която взеха участие повече от 100 представители от политическите и бизнес среди. Тази година Китай и Франция честват 55 години от установяването на дипломатическите си отношения. Двете страни са обещали да градят една отворена глобална икономика. През последните години бе постигнат значителен напредък и създадени нови възможности за засилване на прагматичното сътрудничество в икономическата сфера между двете страни. В словото си пред участниците, заместник министърът на търговията на Китай Уан Биннан покани френските предприемачи да участват на второто ЕКСПО за внос с техните конкурентни, висококачествени и специфични продукти, технологии и услуги, за да споделят развитието на Китай и предоставят по-добри и повече потребителски избори за китайците.", "date": "2019.02.07", "title": "Френският бизнес очаква с нетърпение второто издание на Китайското международно ЕКСПО за внос"}
{"url": "https://www.24chasa.bg/novini/article/7285035", "text": "Дания е най-малко корумпираната държава в света за 2018 г. Това показа новата класация на организацията “Трансперънси интернешънъл”, която мери усещането за корупция. Страната събира 88 от максималните 100 точки. Първото място на Дания изглежда почти парадоксално в светлината на гигантския скандал с Данске банк, който се разрази именно през миналата година и бе определен като най-масивното пране на пари в Европа. “Това е индекс за усещане на корупция, а обяснява Наташа Феликс от датския клон на “Трансперънси”. С други думи, индексът мери дали гражданите, или бизнесът във всекидневието се сблъскват с подкупност, поради което драстични случаи като този с Данске банк остават извън полезрението на проучването. В него са включени общо 180 страни. В първата петица на слабо корумпираните са още Нова Зеландия, Финландия, Сингапур и Швеция. Защо въпреки скандалите усещането за корупция в Дания е толкова ниско? Според историци началото води от установяването на абсолютната монархия през 1660 г. от крал Фредерик III. От този момент монархията става наследствена за разлика от дотогавашната изборна монархия, при която кралете се избират от Държавен съвет на аристокрацията. За да осигури абсолютната си власт за сметка на останалите аристократични родове, кралят започва да назначава на важни държавни позиции хора извън кастата на благородниците, като в замяна изисква пълна лоялност, за която те са давали клетва. Монархът установява и строги правила за държавните чиновници и техните отношения с хазната. През 1676 г. или подаръци под страх от смъртно наказание. Със закон от 1683 г. фалшификацията е обявена за тежко престъпление. През 1690 г. е разпоредено, че държавни служители, които се облагодетелстват за сметка на държавата, ще бъдат наказвани с доживотен затвор и каторга. По-късно Дания става конституционна монархия, но традициите се запазват и развиват. Нетърпимостта към подкупите във всекидневието така се е вкоренила в датското общество, че днес в тази страна едва 6% от бизнеса и Европейско изследване на ценностите пък показва, че 89% от датчаните са на мнение, че даването и вземането на подкупи не е оправдано при никакви обстоятелства. Дания е държава с висок стандарт на живот, ниско ниво на бедност и ниска степен на икономическо неравенство - все фактори, които са в полза на неподкупността, показват различни проучвания. Световната банка посочва Дания като една от страните в ЕС, където има много малко пречки за получаването на разрешителни и лицензи. Пред държавните служители в страната има малко изкушения. Те имат висока степен на социална защита, получават безплатни медицински грижи и образование, имат високи заплати и са им гарантирани високи пенсии, което значително намалява вероятността от корупционни действия. “Трансперънси” посочва следните причини за челното място на страната - свободни медии, лесен достъп до информация за обществените харчове, строги стандарти за почтеност на държавните служители и независима съдебна система. Доклад на антикорупционния портал посочва още, че в датското общество цари силно доверие към институциите. Нерегламентираните плащания в съдебната система се смятат за нещо изключително нетипично. Авторитетът на полицията също е много висок. За чисти от корупция датчаните смятат и митническите служби. Дания има добро антикорупционно законодателство, но най-същественото е, че Корупцията е криминализирана в чл. 122 и 144 на Наказателния кодекс, като е разделена на активна и пасивна. През последните години наказанието за корупция в обществения сектор е нараснало от 3 на 6 години затвор, а в частния - от 1 на 4 г. Повечето частни компании в страната се придържат към кодекс на “абсолютната нетърпимост” към желанието да се облажиш както в рамките на собствената дейност, така и в отношенията с партньорите. При наемане на работа в договора задължително фигурира, че служителят се задължава да отказва вземането и даването на подкупи. Нарушаването на споразумението води не само до уволнение, но и до вписване на прегрешението в личното досие. Сред датчаните корупцията е не само криминално, но и морално престъпление, затова и В страната са създадени различни етични кодекси като Кодекс на честта на чиновниците, съществува и голяма прозрачност на нивото на държавните агенции и правителството. Това се отнася най-вече до държавните пари. Според приетия през 2002 г. антикорупционен закон членовете на датското правителство са задължени да публикуват имуществото и личните си доходи. За да не могат да използват служебното си положение за лични цели, те са задължени да продадат акциите си в чуждестранни предприятия. Парламентът изисква за пътувания и да обявяват дали са получавали подаръци и какви. Съществуват и няколко специализирани институции, които се занимават с борбата с корупцията. Сред тях е прокуратурата за сериозни икономически и международни престъпления, Сметната палата, секретариата за борба с прането на пари, парламентарният омбудсман. Друг важен фактор е активността на гражданското общество и неправителствените организации. По свобода и плурализъм на медиите пък Дания се подрежда на 9-о място от 180 държави в класацията на “Репортери без граници”. Много от разследванията за подкупи и конфликт на интереси тръгват от датските медии, които в мнозинството си са критични към властта. Въпреки хвалбите по отношение на Дания като най-некорумпирана държава именно там през 2018 г. се завихри най-големият скандал за пране на пари в Европа. Оказа се, че в периода 2007-2015 г. през естонския клон на Данске банк - най-голямата банкова институция в страната, са преминали съмнителни потоци от близо 200 млрд. евро. Разследващите случая прегледаха трансакциите на 15 000 клиенти, преди да се съсредоточат върху 6200, които според тях са били свързани с корупция. В крайна сметка се оказа, че препраните пари са били около 8,3 млрд. Не е ясно кой стои зад трансакциите, но се предполага, че средствата идват от Русия, Молдова и Азербайджан. Заради скандала изпълнителният директор на банката Томас Борген бе принуден на напусне поста си. Дания беше и първата страна, която купи файлове от “Панама пейпърс” с информация за 600 датчани, заподозрени в укриване на данъци. ", "date": "2019.02.07", "title": "За 89% от датчаните даването и вземането на подкуп е абсурд"}
{"url": "https://www.24chasa.bg/novini/article/7286807", "text": "Парламентът на Латвия реши да даде на живеещите на нейна територия британци благоприятни условия в случай на Брекзит без споразумение и призова Великобритания да направи същото за живеещите в Обединеното кралство латвийци, предаде Франс прес. \"Великобритания е и ще остане важен партньор и съюзник на Латвия, която желае да поддържа с нея тясно сътрудничество за правата на пребиваващите, сигурността, отбраната, външните работи, икономиката, мобилността и образованието\", заяви латвийският парламент, предаде БТА. Той поиска от правителството да изготви необходимите законови изменения заради очакваните след Брекзита промени, включително за преходен период, който да позволи на пребиваващите в Латвия британци да регистрират престоя си според сега действащите правила до 31 декември 2020 г. Очаква се правителството да внесе съответните текстове в парламента следващата седмица. Около 71 000 латвийци живеят и работят във Великобритания по данни на латвийско-британската търговска камара. Според латвийската държавна статистика в Латвия има близо 800 постоянно пребиваващи британци.", "date": "2019.02.07", "title": "Латвия обеща на британците в страната\nдобри условия в случай на твърд Брекзит"}
{"url": "https://www.24chasa.bg/novini/article/7286810", "text": "Първият изпитателен полет на пилотирания кораб \"Дракон\" на компанията \"Спейс Екс\" към Международната космическа станция, но без екипаж, беше отложен за 2 март заради необходимост от допълнителни тестове, съобщи Асошиейтед прес. При успех, двама астронавти на НАСА ще полетят с кораба през юли. Това ще е първото излитане на американци от родна земя, откакто приключи програмата на совалките през 2011 г., предава БТА. Компанията \"Боинг\" също подготвя пилотиран космически кораб - \"Старлайнър\". Изпитанията му без екипаж ще са през април, а първият пилотиран полет - най-рано през август. \"Спейс Екс\" планира да използва пилотирания кораб \"Дракон\" и за туристически полети около Луната. НАСА има договори със \"Спейс Екс\" и \"Боинг\" за осигуряването на пилотираните кораби и превозването на астронавтите до МКС и обратно. Това дава възможност на космическата агенция да съсредоточи усилията си върху разработването на новия кораб \"Орион\" и ракетата Ес Ел Ес за полети до Луната, а след време и до Марс. \"Спейс Екс\" осигурява доставки на товари до МКС от 2012 г. по договори с НАСА, както и компанията \"Нортроп Гръман\". Компанията \"Блу ориджин\" също разработва пилотиран кораб, който може да превозва и туристи, но не за орбитални, а за суборбитални полети. Туристически космически полети подготвя и \"Върджин галактик\". НАСА плаща за място в руската капсула \"Союз\" и полет до МКС по 82 милиона долара.", "date": "2019.02.07", "title": "Отложиха първия изпитателен полет на \"Спейс Екс\" за началото на март"}
{"url": "https://www.24chasa.bg/novini/article/7286815", "text": "Германските служби за извънредни ситуации в пристанищния град Хамбург се отзоваха снощи на многобройни сигнали на граждани за тайнствена лоша миризма, която се носела в няколко квартала - Уленхорст, Айлбек и Вандсбек, предаде ДПА, цитирана от БТА. Властите посъветваха гражданите да държат прозорците затворени. Пожарникарите, посетили кварталите, не можаха да установят източника на миризмата и напуснаха района рано тази сутрин. Зловонието, което пожарникар оприличи на сходно с това от загоряла мазнина, се разсея през нощта. Няма никакви признаци за рискове за здравето на хората, каза говорител на противопожарната служба. Лоша миризма се стелеше над Хамбург и преди седмица. Пожарникарите получиха много обаждания за мириз на газ северно от река Елба. Причината беше установена няколко часа по-късно в пристанището -вторичен химически продукт, който миришел на гнило.", "date": "2019.02.07", "title": "Мирис като от загоряла мазнина се разстла над Хамбург"}
{"url": "https://www.24chasa.bg/novini/article/7286835", "text": "Румънският премиер Виорика Дънчила се срещна днес в Брюксел с първия заместник-председател на Европейската комисия Франс Тимерманс, съобщава информационният сайт Зиаре. Работното посещение на Дънчила в Брюксел е в контекста на поемането от Румъния на шестмесечното ротационно председателство на Съвета на ЕС от 1 януари 2019 г., предаде БТА. Сайтът отбелязва, че на брифинг с медиите говорителят на ЕК Маргаритис Схинас е направил гаф, представяйки Дънчила пред журналистите като \"премиер на България\". \"Първият заместник-председател Франс Тимерманс ще приеме, мисля даже, че срещата вече е в ход, г-жа Виорика Дънчила, премиер на България и председателстваща в момента Европейския съюз...\", заяви Маргаритис Схинас, след което се поправи: \"Румъния, извинете\". По време на срещата си с Тимерманс Дънчила приветства доборото сътрудничество и конструктивния диалог между румънското правителство и ЕК и даде като пример дискусиите по време на посещението на членовете на ЕК в Букурещ на 10 и 11 януари, когато бе официалната церемония за поемане на председателството, предаде Аджерпрес. Тя изтъкна, че Румъния ще действа в качеството на безпристрастен посредник, за да бъдат идентифицирани най-добрите компромисни формули, които да способстват за бързото напредване на преговорите по текущите европейски въпроси. Друга тема, която беше обсъдена по време на срещата, беше състоянието на правовата държава и независимостта на правосъдието в Румъния. Дънчила увери, че румънското правителство ще работи за спазването на принципите и ценностите, които стоят в основата на европейската конструкция: защита на правата и свободите на гражданите, правовата държава, независимостта на правосъдието, но също така ще работи и за това румънските граждани да се радват на същите права и свободи, каквито имат останалите европейски гражданин. Освен с Тимерманс, програмата на Дънчила предвижда срещи с председателя на Европейския съвет Доналд Туск и с други европейски и международни представители. Делегацията на румънския премиер включва делегирания министър по европейските въпроси Джордже Чамба, министърът за европейските фондове Рована Плумб и генералния секретар на правителството Тони Гребла.", "date": "2019.02.07", "title": "Гаф: представиха Виорика Дънчила като премиер на България на среща със зам.-шеф на ЕК"}
{"url": "https://www.24chasa.bg/novini/article/7286840", "text": "Негативната тенденция в армията, която съществуваше от много години, през 2018 беше пречупена, заяви министърът на отбраната Красимир Каракачанов на брифинг заедно с началника на отбраната генерал Андрей Боцев, в края на двудневната конференция на началника на отбраната в София, съобщи БТА. Каракачанов посочи възнагражденията на военнослужещите, трите големи модернизационни проекта и тенденцията за решаване на проблемите с некомплекта. В обществото вече няма съмнение дали трябва да се отделят необходимите средства за армията, посочи министърът, като коментира, че с изключение на някои маргинални политици, въпросът в обществото не съществува. Това е единственият начин да преодолеем натрупаните с десетилетия проблеми, добави той. През изминалата година в обществото най-шумно беше дискутиран въпросът с осигуряване на така нужната ни съвременна военна техника. Но за мен на първо място винаги са били хората, мъжете и жените в бронираните машини, самолети и кораби, в щабовете и формированията из страната и в чужбина, заяви в изказването си началникът на отбраната генерал Андрей Боцев, който представи годишния анализ на подготовката, войсковия ред и дисциплината в армията. Боцев напомни, че основният проблем остава съществуващият некомплект на личен състав във въоръжените сили, но същевременно в края на 2018 година отчитат, че некомплектът от личен състав не се увеличава, а броят на приетите на военна служба е малко по-голям от този на освободените военнослужещи. Военното ведомство е разчело средства за попълване на по 800 места годишно за периода до 2021 година. Ген. Боцев подчерта, че е необходим нов дългосрочен процес на планиране, важно е успешното извършване на нов стратегически преглед на отбраната и изготвяне на програма за развитие на отбранителните способности на въоръжените сили до 2032 г. и на план за развитието им до 2026 година. През изминалата година въоръжените ни сили са осъществили над 300 учения, от които 46 международни. На брифинга Красимир Каракачанов отговори и на въпроси, свързани с предложената концепция за промени в политиката на интеграция на ромския етнос в България и мерките за реализацията им. Каракачанов защити документа и отхвърли коментари за \"нацизъм\", свързани с него, или че предизборно се цели нещо.", "date": "2019.02.07", "title": "Каракачанов: През 2018 г. бе пречупена негативната тенденция в армията"}
{"url": "https://www.24chasa.bg/novini/article/7286839", "text": "Президентът на Франция Еманюел Макрон неочаквано е отменил участието си в конференцията по сигурността в Мюнхен, съобщи днес вестник \"Зюддойче цайтунг\", цитиран от ТАСС. Според източници на вестника решението на Макрон е заради разногласията му с Берлин за осъществяването на газовия проект \"Северен поток-2\" за доставка на руски природен газ за Германия. Предвидено бе на 16 февруари в Мюнхен президентът на Франция и канцлерът на Германия Ангела Меркел да направят съвместно изявление пред авторитетния форум. Мюнхенският вестник посочи, че днес е станало известно, че Франция ще подкрепи подготвяните изменения в газовата директива на ЕС. Те предвиждат основните принципи за регулиране на европейския пазар на природен газ да се прилагат и за тръбопроводите извън границите на общността, тоест върху тръбите от \"Северен поток-2\". По този начин Париж не заема страната на Берлин, който е категорично против такава промяна в газовата директива. Тя ще бъде подложена на гласуване утре. Предвид сключеното наскоро в Аахен френско-германско споразумение за разширяване на сътрудничеството повратът в позицията на Париж относно \"Северен поток-2\" е доста неочакван, отбелязва ТАСС.", "date": "2019.02.07", "title": "\"Зюддойче цайтунг\": Макрон отмени среща в Мюнхен заради разногласия с Берлин?"}
{"url": "https://www.24chasa.bg/novini/article/7286852", "text": "Президентът на САЩ Доналд Тръмп се зарече днес никога да не разочарова вярващите. Той заяви това в речта си на Националната молитвена закуска, ежегодно събитие във Вашингтон с 60-годишна история, предаде ДПА, цитирана от БТА. \"Никога няма да ви разочаровам. Никога. Уверявам ви\", каза Тръмп в началото на словото си пред повече от 1000 присъстващи. На събитието бяха и няколко членове на кабинета му, председателката на камарата на представителите Нанси Пелоси, религиозни лидери и представители на религиозни благотворителни организации. Тръмп каза, че американците са \"благословени да живеят в страна на вярата, където всичко е възможно\". Той отбеляза, че когато изрекъл тези думи в речта си \"За състоянието на съюза\" във вторник, всички в залата са станали и ръкопляскали като израз на съживяването на \"нашата любов и преданост един към друг\". Държавният глава призова американците да начертаят нов път, \"като се събират за молитва\". Президентът съобщи, че на молитвената закуска присъства и пастор Андрю Брънсън, който беше освободен от Турция миналата година. \"Стана чудо\", каза Тръмп, като разтвори ръце и погледна нагоре, докато говореше за освобождаването на пастора и добави, че Брънсън ще може да присъства на сватбата на дъщеря си в събота. Национална молитвена закуска е организирана за пръв път през 50-те години и оттогава всеки президент участва в това събитие. Тръмп, който е презвитерианец, се радва на голяма подкрепа от страна на белите евангелисти, отбелязва ДПА.", "date": "2019.02.07", "title": "На молитвена закуска Тръмп обеща на вярващите да не ги разочарова"}
{"url": "https://www.24chasa.bg/novini/article/7286870", "text": "Британският премиер Тереза Мей заяви, че лидерите на ЕС искат напускането на Великобритания да стане със споразумение, предадоха Ройтерс и ДПА, цитирани от БТА. \"Това, което чувам и виждам от лидерите, е желание да работим заедно за излизането на Великобритания от ЕС със споразумение\", каза Меркел в Брюксел, където се срещна с председателите на Европейската комисия Жан-Клод Юнкер и на Европейския съвет Доналд Туск. \"Няма да е лесно, но председателят Юнкер и аз се съгласихме, че сега ще започнат преговори за намиране на решение и за отговаряне на безпокойствата на британския парламент, за да получим мнозинство там\", каза тя. \"Ще осигуря Брекзита навреме. Ще преговарям енергично в следващите дни, за да постигна това\", увери Мей. Доналд Туск обаче заяви в Туитър, че все още не се забелязва пробив. Мей разкритикува вчерашното изказване на Туск, че в ада трябвало да има запазено място за хората, които предлагали Брекзит без никакъв план. Този език \"не беше полезен и предизвика тревога у мнозина във Великобритания\", каза тя.", "date": "2019.02.07", "title": "Мей: Лидерите на ЕС искат Брекзит със споразумение"}
{"url": "https://www.24chasa.bg/novini/article/7286879", "text": "Турският президент Реджеп Тайип Ердоган заяви днес, че страната му е готова да води борба срещу терористичните групировки в тези райони на Сирия, от които ще бъдат изтеглени американските войски, предаде ТАСС, позовавайки се на телевизионния канал НТВ, съобщи БТА. \"Турция е готова да поеме върху себе си отговорността за борбата срещу терористите в тези райони на Сирия, от където ще бъдат изтеглени американските войски\", заяви Ердоган. \"Най-спокойните райони в Сирия са тези райони, в които Турция е обезпечила сигурността\", добави той, визирайки районите, в които Турция проведе трансграничните операции \"Ефратски щит\" и \"Маслинова клонка\". Турският президент също изрази мнение, че \"стъпките за създаване на зона за сигурност в Сирия трябва да бъдат предприети възможно най-скоро\". Говорейки на турско-американски съвет в Анкара, Ердоган добави, че успешно са преодолени всички \"трудности и изпитания в турско-американските отношения\". \"Ние успешно преодоляхме всички трудности и изпитания в турско-американските отношения. Последната инициатива (на президента на САЩ Доналд) Тръмп по отношение на Сирия провали плановете на тези, които се опитваха да навредят на нашите отношения\", изтъкна държавният глава. Ердоган отбеляза също, че Турция \"разчита на намаляване на американските мита върху вноса на алуминий и стомана от Турция\". Вашингтон удвои митата върху турската стомана и алуминий през август, когато отношенията между двете членки на НАТО се обтегнаха заради задържането в Турция на американски евангелистки пастор. Ердоган каза още, че пред американските и турски бизнесмени в Анкара, че Турция и САЩ трябва да се ангажират в съвместни инвестиции в отбраната и космическите технологии, предаде Ройтерс.", "date": "2019.02.07", "title": "Ердоган: Турция е готова да води борба в Сирия вместо САЩ"}
{"url": "https://www.24chasa.bg/novini/article/7286774", "text": "Третокурсниците от специалност „Индустриален дизайн“* подредиха представителна изложба „Дизайн на силикатни форми“ в арт галерията на ТУ – Варна. В експозицията са показани графики и скици като етапи от работата и завършени проекти – витражи, декорация върху фаянс и обемни изделия от стъкло с декоративен елемент, от едноименната дисциплина с ръководител доц. Илия Янков. Да пожелаят успех на бъдещите дизайнери в галерията към Университетската библиотека гостуваха варненски художници и архитекти, преподаватели от ТУ – Варна, приятели и близки на студентите. Изложбата откриха ректорът на ТУ – Варна, проф. Розалина Димова, и ръководителят на катедра „Индустриален дизайн“, проф. Пламен Братанов. Организаторите – в лицето на инж. Любов Вълкова, директор на Университетска библиотека в ТУ - Варна, изразиха голямо удовлетворение, че галерията, която е сред най-младите във Варна, отново има възможност на покаже една различна, с високи критерии и много балансирана еспозиция и така да се утвърди като престижно артистично пространство в морската столица. : Вярвам, че творчеството и стремежът към красота са заложени като нещо основно, същностно и определящо в човешката душа. Повечето от нас в университета са инженери и технократи, но си даваме сметка, че в днешния технологичен век е изключително важно и ние да ги съхраним в себе си. Заслуга на организаторите на студентската изложба „Дизайн на силикатни форми“ е да видим точно това съчетание на духовното и прагматичното начало, показано по един вдъхновяващ начин в галерията на университета. Благодаря на студентите от „Индустриален дизайн“ за старанието и търпението - поздравявам ги за таланта и за тази изява пред широка публика, желая им да продължат занапред по същия начин, със самочувствие и творческа смелост.  Неведнъж съм казвал, че с моите колеги имаме привилегията и щастието да работим с много талантливи, интелигентни и мотивирани студенти. Нещата, които показваме и в настоящата изложба, и преди това в пространството на университета и в галерии в градската среда и извън Варна, са плод на усилията както на преподавателите, така и на студентите. „Силикатни форми“ е една от дисциплините, които формират най-много творческа продукция. Пожелавам успех на всички участници в изложбата и на всички наши студенти – имаме толкова много чудесни завършени авторски проекти, че, уви, няма как да покажем всички едновременно, но със сигурност ще намерят място в следващи експозиции. Бих казал, че младите хора – бъдещи дизайнери, които избират нашия университет, много успешно използват факта, че макар специалността да се нарича „Индустриален дизайн“, ние така сме направили учебните планове с колегите, че да дава повече възможности за ориентация и професионална реализация на студентите - не само в строго профилирани посоки, но и с по-широк обхват на възможностите им.  Записах специалност „Индустриален дизайн“ с ясната идея и мечта да се занимавам един ден с автомобилен дизайн - времето ще покаже дали ще успея. Определени дисциплини от изучаваните досега са много пряко свързани с моята цел, например дисциплината, в която се учихме да изработваме макети. Продължаваме и в момента да изучаваме в отделна дисциплина теорията и историята на индустриалния дизайн, в частност – на продуктовия дизайн, и трябва да кажа, че е много вдъхновяващо, благодарение и на преподавателя ни по тази дисциплина – гл. ас. Кремена Цанкова. Историята на някои от най-големите и прочути брандове всъщност е започнала по много обикновен и стандартен начин от нищо, буквално от нулата и дори само това ни дава много идеи, свобода и надежда за добра реализация. Тази година имахме с доц. Илия Янков дисциплината „Силикатни форми“ и по-голямата част от показаните работи са именно от четирите курсови задачи, които предадохме. Процесът е следният – взимаме теория за изработването на определен тип проект, получаваме задание, по което работим три седмици, а на четвъртата предаваме готов авторски проект - завършените творби, част от които вече са в галерията. Мисля, че последният проект – витражът, беше най-увличащ и интересен. Може би, защото има най-голяма доза авторски дизайн и в него всеки вложи най-много от себе си, най-много индивидуалност.  В дизайна има много естетика, преди всичко естетика, освен функция. Работата по проектите започва със задание от преподавателя и насоки за конкретното решение. Оттам нататък всичко се оставя в ръцете на студентите и зависи от техните знания и умения. Целта на тези занятия е да изградим едни естетични критерии, тъй като – още веднъж повтарям, дизайнът е функция и естетика и тези два компонента са в тясна връзка помежду си. Дизайнът е цял един свят – многолик, разнопосочен, цветен, богат, всеобхватен - трудно бихме си представили живота си без него – той е в бита, в усещането ни за нещата, в чувствата ни, в преживяванията ни. Конкретно дисциплината „Силикатни форми“ се изучава един семестър и за това сравнително кратко време трябва да свършим много, много работа. Силикатните форми всъщност са няколко материала – стъкло, керамика, фаянс и порцелан, които са част от индустриалния дизайн. Те имат много силно и мощно присъствие, особено стъклото – целият свят около нас е стъклен. Нашият обект на интерес в дисциплината и посоката на обучение са конкретни индустриални решения. Първият етап от работата по проектите, част от които показваме вече завършени, е заданието от перподавателя. Вторият е обсъждане със студентите, показване на скици, избор на най-доброто решение. Интересен момент е, че студентите започват работа за първи път с едни специални бои, които са много специфични, изискват определена култура и знания в тази област, търпеливо отношение и работа, защото понякога има прекрасни идеи, но те трябва и да се реализират отлично. Казвам го неслучайно – в рамките на един семестър разработваме пет теми, което няма как да се случи без създаване и развитие на определени умения и все пак – без бързина. Първата тема е за създаване на фамилия обекти от стъкло, втората е намирането на декоративен момент върху тези обекти. След това минаваме към третата задача, която е онази графика по посока на пясъкоструйно решение – тя също дава висок критерий и осмисляне на това, което трябва да се направи. Следват цветните задачи – стъклописите, които имат присъствие в интериора и в този си вид, и като проект за витражи, и работа върху фаянс. Работата, която избрах за плаката на изложбата „Дизайн на силикатни форми“, има една особена жизнерадост в графиката. Такова е светоусещането на студентката, която е автор. Категорично всеки от студентите тук присъства със своето светоусещане и индивидуалност. Мястото на преподавателя, разбира се, също е много важно. Преподавателят е този, който оформя начина на мислене, начина на изразяване, ако щете и поведението на един творец. Много често им казваме на нашите студенти, че трябва да намерят творческия си път. За мен това на първо място означава да намериш себе си като начин на мислене и да бъдеш верен на себе си. Как да намерим себе си? Като се обърнем навътре, към своето вътрешно аз, вътрешното пространство и разберем къде сме. Оттам насетне започва онзи дълъг, дълъг път. При някои нещата се случват много бързо, при други – наистина е дълъг процес. Може би и аз съм един такъв пример за дългото търсене, но понякога творческият процес се състои точно в това – в дългия път, който ти разкрива света и определя твоята философия за света. Понякога, разбира се, трябва много малко, за да се почувстваш творец и, дай Боже, всеки да намери онова свое малко нещо, с което да допринесе за голямото изкуство.", "date": "2019.02.07", "title": "Бъдещи дизайнери от ТУ – Варна майсторски съчетават естетика и функционалност в силикатни форми"}
{"url": "https://www.24chasa.bg/novini/article/7286752", "text": "Лидерът на групата на Европейската народна партия /ЕНП/ в Европейския парламент и кандидат за председател на Европейската комисия Манфред Вебер критикува днес в Атина гръцкия премиер Алексис Ципрас, обвинявайки го, че подкрепя венецуелския президент Николас Мадуро, предаде АФП, цитирана БТА. Гръцкото правителство, правителството на СИРИЗА и премиерът Алексис Ципрас трябва да отговарят на множество въпроси: защо той блокира една европейска инициатива, която цели да подкрепи /политическите/ сили във Венецуела, борещи се за демокрация, заяви Вебер в рамките на двудневно заседание на Европейската народна партия в Атина. Общо 21 страни от ЕС признаха венецуелския опозиционен лидер Хуан Гуайдо, който се самопровъзгласи за и.д. президент. Европейският парламент призова всички страни от ЕС да направят същото. На среща на министрите на външните работи на страните от ЕС в понеделник в Брюксел Италия блокира приемането на обща позиция на ЕС, признаваща легитимността на председателя на венецуелския парламент Хуан Гуайдо да организира нови президентски избори след отказа на президента Мадуро да свика нови избори. Гърция е сред шестте страни от ЕС заедно с Кипър, Ирландия, Румъния, Словакия и Словения, които или не заеха позиция, или искат нови избори. Специално Атина посочи, че подкрепя Хуан Гуайдо в качеството му на председател на Националното събрание да подготви избори и призова за \"политически диалог\", противопоставяйки се на \"всякаква чуждестранна намеса\". Манфред Вебер определи като \"трагедия\" \"поведението на Гърция на европейско ниво\", отъждествявайки го с това на \"италианското правителство\". Двете правителства /гръцкото и италианското/ са популистки, доминирани от левицата, което ме навежда на мисълта, че трябва да се променят в бъдеще правилата, засягащи взимането на решения /в ЕС/, подчерта той. Той предложи да \"се премине от единодушен вот към мажоритарен вот\", за да не бъде ЕС \"в ръцете на правителства като в Гърция, които имат повече контакти с /Владимир/ Путин и /Николас/ Мударо, а не със света на демократичните страни\". Гърция, както и всички страни от ЕС, не призна изборите от май 2018 г. във Венецуела. С оглед на парламентарните избори в Гърция през 2019 г. Вебер изрази очакване, че лидерът на основната гръцка опозиционна партия Нова демокрация Кириакос Мицотакис ще бъде \"бъдещият премиер\". Трябва да се отвори нова глава за Гърция и ЕС, добави той.", "date": "2019.02.07", "title": "Германският консерватор Манфред Вебер \nобвинява Ципрас, че подкрепя Мадуро"}
{"url": "https://www.24chasa.bg/novini/article/7286764", "text": "27-годишен индиец планира да съди родителите си (с които признава, че е в добри взаимоотношения), тъй като са го родили без неговото съгласие, пише The Blaze. Рафаел Самюел от Ню Делхи е на мнение, че децата не трябва да се чувстват задължени към родителите си и дори е нужно да искат обяснение защо точно са решили да ги родят, предава  . „Искам да кажа на всички индийски деца, че те не дължат нищо на родителите си - казва Самюел пред The Print. – Обичам майка си и баща си, имам страхотна връзка с тях, но те са ме родили за собствена радост и удоволствие.“ „Моят живот е невероятен, но не виждам защо трябва да карам друго човешко същество да преминава през всички проблеми, свързани с училището и намирането на кариера. Особено при положение че нe е пожелавало да съществува\", допълва той. „Индийците трябва да знаят, че раждането не е задължително и че трябва да поискат от родителите си обяснение защо точно са решили да ги заченат“, обяснява той. Самюел дори сравнява раждането с отвличане и поробване.", "date": "2019.02.07", "title": "27-годишен индиец ще съди родителите си, защото е роден без неговото съгласие"}
{"url": "https://www.24chasa.bg/novini/article/7286767", "text": "България е поставена на 11-о място в класацията Good Country Index, изготвяна от екипа на независимия британски политически консултант Симон Анхолт. За целта на класацията екипът използвал данни от 35 световни организации, включително ООН и Световната Банка, на базата на които определя приноса на отделните държавите за общото благополучие на човечеството спрямо техните възможности (БВП, население и т.н.), съобщава  Класацията за 2018 г. включва общо 153 страни, подредени според световния им принос в 8 различни категории – „Наука и технологии“, „Култура“, „Мир и международна сигурност“, „Световен ред“, „Планета и климат“, „Просперитет и равенство“ и „Здравеопазване“. Страната ни се представя най-добре в категориите ,,Наука и технологии“, „Мир и международна сигурност“ и „Планета и климат“, където заема съответно 11-то, 15-то и 11-то място. Най-лошо е класирането ни в категория „Просперитет и равенство“ - 49-то място. Списъкът оглави Финландия, която заема 2-ро място в „Просперитет и равенство“ и 6-то в „Планета и климат“. След нея се нареждат Ирландия, Швеция, Германия и Дания. Топ 10 допълват Швейцария, Норвегия, Франция, Испания и Канада. В топ 20 има общо 17 европейски страни. Това е четвъртото издание на стартиралата през 2014 г. класацията. Тогава шампион става Ирландия, последвана от Швеция през 2016 г. и Холандия през 2017 г. Сред нашите съседки Република Македония е на 25-то място, следвана от Румъния – 32, Гърция – 42, Сърбия – 48 и Турция -57. При големите световни икономики впечатление правят Великобритнаия, която заема 15-то място, Италия -19, Япония – 24, САЩ – 40, Русия -41 и Китай – 59. Последните места в класацията окупират Ирак, Либия и Йемен.", "date": "2019.02.07", "title": "България на 11-о място от 153 държави по принос за благополучие на човечеството"}
{"url": "https://www.24chasa.bg/novini/article/7286624", "text": "Немският учен, лауреат на Нобеловата награда за химия Манфред Айген, почина на 91-годишна възраст, съобщи Институтът по биофизична химия \"Макс Планк\" в Гьотинген, цитиран от ТАСС. Айген получи престижното отличие през 1967 година заедно с английските учени Роналд Нориш и Джордж Портър за изследванията им в областта на наследствените свръхбързи химични реакции, предава БТА. \"Интересите на Манфред Айгел далеч надхвърляха рамките на неговата специалност и естествените науки\", отбеляза директорът на Института по биофизична химия \"Макс Планк\" Щефан Хел във връзка с кончината на учения.", "date": "2019.02.07", "title": "На 91-годишна възраст почина Нобеловият лауреат за химия Манфред Айген"}
{"url": "https://www.24chasa.bg/novini/article/7286628", "text": "Български визи ще може съвсем скоро да се получават в 15 китайски града, обяви вицепремиерът и министър на външните работи Екатерина Захариева по време на среща с председателя на Българо-китайската търговско-промишлена палата (БКТПП) Лъчезар Динев. В момента визи за България се получават само в столицата Пекин и в Шанхай. Това съобщиха от пресцентъра на МВнР. „Културната дипломация, туризмът и особено образованието са сред дейностите, чието развитие е основен приоритет на министерството ни“, подчерта министър Захариева и допълни, че предприетите от министерството усилия ще допринесат значително за опознаването на страната ни от китайски туристи, студенти и бизнесмени. Градовете, в които ще бъде възможно занапред да се получават български визи, са Гуанджоу, Дзинан, Кунмин, Нандзин, Пекин, Сиан, Ухан, Фуджоу, Ханджоу, Чанша, Чунцин, Чънду, Шанхай, Шънджън и Шънян. Екатерина Захариева подчерта също значението на това България и партньори като БКТПП да работят за повишаване на видимостта в Китай на българското висше образование. „Образованието е сред основните двигатели на двустранните отношения – подчерта министърът. – България все още извлича дивиденти от факта, че стотици чуждестранни студенти, получили образование тук, са на ключови позиции в държавната администрация и бизнеса в своите страни.“ Събеседниците обсъдиха също предизвикателствата и възможностите пред бизнеса в двете страни. „Уверявам ви, че на двустранно ниво ние обсъждаме темата на всички нива на разговори, а заедно с партньорите си в ЕС говорим с Китай в един глас, като диалогът е на сериозен етап“, подчерта министър Захариева.", "date": "2019.02.07", "title": "Министър Захариева: Български визи ще се получават в 15 китайски града (Снимки)"}
{"url": "https://www.24chasa.bg/novini/article/7286613", "text": "От началото на годината 38 души в Гърция са станали жертва на грипния вирус H1N1, предаде ТАСС, като се позовава на данни на Националния център по контрол и профилактика на заболяванията. В съобщението на центъра се посочва, че починалите от грипа са на възраст от 25 до 90 години, като средната възраст е 68 години, посочва БТА. Само през последната седмица грипът е отнел живота на 20 души в Гърция.Същевременно 168 души със симптоми на грип са били хоспитализирани или остават на лечение в отделенията за интензивна терапия, се уточнява в съобщението на центъра. На 31 януари центърът съобщи, че към 27 януари с лабораторни изследвания е потвърдено, че грипът е причина за смъртта на 18 души в Гърция. От центъра са заявили, че тенденцията към заболяване от грипния вирус в Гърция расте във всички възрастови групи. Посочва се, че 75 процента от пациентите, които са на лечение в отделенията за интензивна терапия, и 84 процента от смъртните случаи от грипа представляват хора от високорискова група, които не са се ваксинирали срещу грипа. От центъра подчертават важността от ваксиниране срещу грипа като най-добър начин за профилактика на заболяването.", "date": "2019.02.07", "title": "38 души в Гърция са починали от грип от началото на годината"}
{"url": "https://www.24chasa.bg/novini/article/7286632", "text": "От най-голямата сцена в американската политика президентът Доналд Тръмп даде да се разбере, че по определящия въпрос за неговото президентство - имиграцията - не може или не иска да промени твърдия си подход по пътя към 2020 г. Президентът републиканец обаче очерта нова рамка около своята демократическа опозиция, като предупреди във второто си обръщение \"За състоянието на съюза\", че възходът на социализма отляво заплашва основните ценности на страната. Речта във вторник не беше началният залп за изборите през 2020 г. Тези дебати започнаха почти веднага след победата му през 2016 г. Но обръщението на Тръмп в най-гледаното време предложи най-ясната пътна карта досега за неговото послание за преизбиране и за това как планира да подходи към културните и демографски промени, засенчили политическото бойно поле. Президентът, който кара своя първи мандат, залага още четири години, че неговият настойчив довод срещу социализма и незаконната имиграция в крайна сметка ще запази коалицията му от бели мъже от работническата класа в промишления Среден запад. Тази група навярно повече от всяка друга съдейства за неговата висяща на косъм победа през 2016 г. Съвсем не е ясно обаче дали този подход ще бъде достатъчен, за да поправи обтегнатите му отношения с жените, които масово изоставиха Републиканската партия през есента, когато възмущението в предградията позволи на демократите да спечелят мнозинство в Камарата на представителите. Вторник беше ключов момент в началото на дебатите за 2020 г., който подчертава усилията на двете водещи политически партии да се обединят около сполучливо послание в момент, когато започва следващият кандидат-президентски сезон. Тръмп в частност трябва да подобри политическите си позиции, ако се надява да спечели преизбиране. Той влиза в изборния сезон като един от най-слабите президенти в първи мандат в историята. Неговият рейтинг на одобрение при правителствената парализа миналия месец падна до 34 процента - най-ниското ниво от повече от година, показа проучване на Центъра за изследване на обществените въпроси, създаден от Асошиейтед прес и Националния център за проучване на общественото мнение. В рязък контраст с президентския призив демократите засега се опитват да възприемат послание за единство и многообразие с малко преки призиви към белите избиратели от работническата класа, които ги изоставиха през 2016 г. Стейси Ейбрамс, която загуби своята битка за губернатор на Джорджия през 2018 г., беше първата чернокожа жена, представила официалното опровержение на Демократическата партия към президентската реч. Обградена от публика, в която имаше много малко бели мъже, тя посочи списък от приоритети на демократите в здравеопазването, образованието и избирателните права. Ейбрамс \"каза истината на властта тази вечер. Нашата демокрация работи само когато са чути всички американци\", каза сенаторката от Ню Йорк Кирстен Джилибранд, една от мнозината демократи, включили се вече в кандидат-президентската надпревара за 2020 г. Сенаторът от Върмонт Бърни Сандърс, който е възможен кандидат-президент на демократите през 2020 г., представи свое опровержение. По-късно той беше разкритикуван от своята партия за това, че е проявил пренебрежение към речта на Ейбрамс. Положението на Сандърс като демократ, който се определя като социалист, може също така да е подсилило довода на Тръмп. \"Тук в Съединените щати сме разтревожени от нови призиви за приемане на социализма в нашата страна\", заяви Тръмп пред нацията. \"Тази вечер ние подновяваме решимостта си Америка никога да не бъде социалистическа страна.\" Повече от всичко друго обаче имиграцията заемаше централно място в посланието му \"За състоянието на съюза\". Тръмп привлече вниманието към гостите в залата на Камарата на представителите, чиито семейства са били убити от имигранти, пребиваващи незаконно, и пренебрегна младите имигранти сред публиката, известни като \"Мечтатели\", които се борят за законен статут. Той настоя, че съдбата на работническата класа в Америка е недвусмислено свързана със заплахата, реална или въображаема, която представляват керваните от латиноамерикански имигранти, приближаващи южната граница. \"Нито един въпрос не илюстрира разделението между работническата и политическата класа в Америка по-добре от незаконната имиграция\", заяви Тръмп. \"Богатите политици и дарители настояват за отворени граници, а живеят зад стени, порти и охрана\", каза той. \"Междувременно американците от работническата класа са оставени да плащат цената за масовата незаконна миграция - по-малко работни места, по-ниски заплати, пренатоварени училища и болници, по-висока престъпност и изтощена система за социална сигурност. Тръмп е подложен на засилен натиск от своята политическа база да заеме твърда позиция към имиграцията. Много консерватори бяха възмутени миналия месец, когато Тръмп прекрати правителствената парализа, без да осигури финансиране за голяма гранична стена. Но дори без този натиск основното послание на президента от самото начало на политическия му възход е съсредоточено върху съпротивата срещу незаконната имиграция. Това няма да се промени. Републикански дейци бързо се присъединиха към направеното от Тръмп споменаване на социализма, нетърпеливи да се обединят около послание, което е по-малко вероятно да отблъсне по-образованите жени в предградията, обърнали гръб на Републиканската партия през есента. Главната съветничка на Тръмп Келиан Конуей каза, че президентът умишлено изтъква социализма, което може да бъде погрешно разбрано от някои избиратели на демократите. \"Той (социализмът) се прокрадва в цялата партия\", заяви Конуей в \"Шоуто на Брайън Килмийд\" по радио \"Фокс нюз\" вчера. \"Това ще бъде тема през 2020 г. Затова този президент трябва да го съкруши в началото на 2019 г.\" Тя изказа идеята, че речта показва в по-широк план готовността му да води \"цялата наша нация\". \"Той толкова обича тази страна, че аз не искам това да бъде загубено\", каза Конуей. (БТА)", "date": "2019.02.07", "title": "Тръмп залага за преизбирането си върху имиграцията и социализма"}
{"url": "https://www.24chasa.bg/novini/article/7286617", "text": "Работник осъди шефа си, който го заплашил с нож да се подпише, че е получил три заплати. 40-годишният В. Т. от Разлог ще трябва да получи 2500 лв. от бившия си вече работодател Г. К. като обезщетение за преживения стрес. На 14 септември 2013 г. в офиса на фирма, собственикът Г. К. заплашил служителя си, който напуснал ден по-рано, да подпише ведомости, че е получил дължимите му заплати за януари, февруари и март 2013 г.- общо 1005 лв. Шефът го ударил два пъти с юмрук по главата и опрял нож на шията. Казал му, че няма да излезе жив от офиса, ако не подпише ведомостите, че е взел парите. Заради това деяние работодателят бе осъден на 5 месеца условно. След това работникът завел иск за обезщетение за преживения стрес и страх за здравето и живота. След случката пострадалият получил страхова невроза, притеснение, изпитвал и чести пристъпи на паника, трудно заспивал. Съдът прие, че действително заплахата с нож в шията е причинила неимуществените вреди и постанови В. Т. да получи 2500 лв. обезщетение.", "date": "2019.02.07", "title": "Работник осъди шефа си, заплашил го с нож да се подпише за взети заплати"}
{"url": "https://www.24chasa.bg/novini/article/7286638", "text": "Предизвикателствата остават модернизацията и развитието на съвременни отбранителни способности, каза пред журналисти президентът и върховен главнокомандващ на Въоръжените сили Румен Радев, след като се запозна с годишния анализ на подготовката, войсковия ред и дисциплината в армията, в рамките на конференцията на началника на отбраната в София, предаде БТА. Това са сложни процеси, искат много тясна координация между военната експертиза и политиците. Видяхме какъв е ефектът, когато политиците грубо и изключително некомпетентно се вклиняват в едни ясно регламентирани процеси, коментира Радев. Виждаме какво стана с другите проекти, някой да говори вече за корабите, за бойната машина на пехотата, нали трябваше заедно да се движат, в пакет, заедно да се договорят, добави президентът. По думите му в момента има пълна неяснота по отношение на финансирането на двата проекта след \"това финансово приключение, в което ни вкараха политиците по отношение на изтребителя\". Очаквам новият, макар и закъснял, стратегически преглед на отбраната да даде по голяма яснота относно процесите на планиране, за нивото на амбиция и постигане на баланс между предизвикателствата, задачите, ресурсите и хората, каза Радев. Като важен акцент президентът открои воденето на съвременна пълноценна бойна подготовка, както и останалите т.нар. малки като финансови средства, но, по думите му, огромни като значение модернизационни проекти, без които не можем да осигурим мобилност, осигуреност, съвместимост и работа в единно информационно пространство на всички елементи на системата на отбрана.", "date": "2019.02.07", "title": "Президентът: Предизвикателство остава модернизацията на отбранителните сили"}
{"url": "https://www.24chasa.bg/novini/article/7286635", "text": "Окръжният съд в Бургас наложи наказание девет години и четири месеца лишаване от свобода на подсъдим за блудство, съобщи БТА. Съдебният състав призна Иван Михалев за виновен в това, че извършил блудствени действия с момиче, ненавършило 14-годишна възраст. Това е станало през миналата година, няколко месеца след като същият излиза на свобода от бургаския затвор. Родителите на пострадалата не останаха доволни от присъдата. Те поискаха доживотен затвор за насилника. Магистратите присъдиха също Иван да заплати на момичето, чрез нейните родители и законни представители, сумата от 4 000 лева, представляващи обезщетение за претърпените от пострадалата неимуществени вреди. През 1988 година Михалев е бил осъден за двойно убийство в Сливен. Тогава той убива жена, с която живеел на семейни начала и брат й.", "date": "2019.02.07", "title": "Осъдиха бивш затворник на 9 години и 4 месеца за блудство с малолетна"}
{"url": "https://www.24chasa.bg/novini/article/7286639", "text": "Британският марсоход, който ще се отправи на Червената планета в рамките на проекта \"Екзо-Марс-2020\" беше кръстен на името на английската биофизичка Розалинд Франклин /1920-1958/, която изучаваше в средата на миналия век структурата на ДНК, предават световните агенции, цитирани от БТА. \"Розалнид Франклин беше една от най-влиятелните жени в науката, а нейният принос в разкриването на структурите на ДНК беше фундаментален\", изтъкнаха от Британската космическа агенция. В конкурса за даването на име на роувъра участваха 36 хиляди души. Крайното название беше определено от специално избрана комисия. В рамките на мисията шестколесният марсоход \"Розалинд\" ще осъществи сондиране на два метра дълбочина за анализ на марсианската почва. Апаратът ще търси и следи от живот на Марс. Той трябва да бъде доставен на планетата през 2021 година. Представянето на марсохода беше направено в град Стивънидж, графство Хартфордшър, къде беше построен. Под аплодисментите на публиката роувърът излезе на специална площадка, имитираща повърхността на Марс. Първият етап на европейския проект \"ЕкзоМарс 2020\" стартира през 2016 година и в стъстава на мисията бяха включени апаратът TGO и модулът \"Скиапарели\". Те достигнаха до планетата през октомври 2016 година. Основната задача на TGO e търсенето на метан и други газове в атмосферата на Марс. Модулът \"Скиапарели\" се разби при кацанет", "date": "2019.02.07", "title": "Великобритания кръсти своя марсоход на името на Розалинд Франклин"}
{"url": "https://www.24chasa.bg/novini/article/7286648", "text": "Оттеглянето на Великобритания от ЕС без споразумение ще бъде катастрофа - хуманитарна и икономическа. Това заяви председателят на Европейския парламент Антонио Таяни след днешната среща с британския премиер Тереза Мей, предаде БТА. Много сме загрижени, подобно развитие ще бъде много опасно решение, добави той. ЕП подкрепя постигнатото споразумение с Лондон, то е единствено възможното, заяви Таяни. Той отбеляза, че ЕС остава отворен за по-тесни бъдещи отношения с Великобритания и би искал задълбочено сътрудничество в отбраната, миграцията и търговията, в борбата с тероризма. Работим за това да се избегне напускане без споразумение, но няма как да предоговаряме постигнатото споразумение. Трябва да говорим, да говорим, да говорим, каза Таяни. Председателят на работната група на ЕП по въпроса с британското оттегляне Ги Верхофстат, който също участва в днешната среща с Мей, посочи, че няма как да отпадне предпазната мярка за ирландската граница, залегнала в споразумението. Той допълни, че от самото начало на преговорите ЕП е бил готов да направи политическото изявление, съпътстващо споразумението, по-точно и правно обвързващо. Не може да търсим споразумение, което да се крепи на малко мнозинство в парламента в Лондон, необходимо е сътрудничество между британските партии. Подкрепяме предложенията в днешното писмо на Джереми Корбин. Сега е важно да се стигне до британска позиция, подкрепена възможно най-широко, заяви Верхофстат. Оттегляне без споразумение според нас ще бъде бедствие и за двете страни. Би било безотговорно от страна на някои британски политици да вървят в тази посока и да предпочитат това, каза той.", "date": "2019.02.07", "title": "Брекзит без споразумение ще бъде хуманитарна и икономическа катастрофа"}
{"url": "https://www.24chasa.bg/novini/article/7286664", "text": "„Здравето на работниците се превръща в заложник на пазарни механизми и конкуренция между предприятията и фирмите. Стремежът към качествени условия на труд отстъпва пред стремежа да се съкратят разходите на фирмата.“ Това заяви вицепрезидентът Илияна Йотова, цитирана от прессекретариата на държавния глава. По покана на Факултета по обществено здраве при Медицински университет – София, вицепрезидентът изнесе публична лекция за съвременните предизвикателства пред трудовата медицина. През 2018 г. Илияна Йотова откри първия за България международен Конгрес по трудова медицина и експертиза на работоспособността. Вицепрезидентът бе удостоена със статуетка и почетна грамота „за вдъхновението от патронажа на Конгреса по трудова медицина и експертиза на работоспособността, с което се постига широк отзвук в средите на колегията, работодателите, работещите, синдикатите и международните участници за нови партньорства и сътрудничество“. „В окото на бурята, в годините на най-тежката икономическа и финансова криза, високите нива на безработица унищожиха дори разговора за безопасен труд в много отрасли“, отбеляза Илияна Йотова и посочи като пример т.нар. пакет за мобилност, който освен всичко друго третира и правата на шофьорите. Условията, в които работят и почиват, обаче останаха извън фокуса на обществения дебат. Вицепрезидентът заяви, че заради икономическия и финансов крах работните места на всяка цена изместиха достигнатите права от европейските граждани за безопасен труд. Появиха се отново нелоялните практики между отделните предприятия, а социалният дъмпинг стана водеща тема и на международно ниво. „Игрите на глада“ характеризират немалка част от българското производство. Шивачките у нас често се сравняват със шивачките в Камбоджа заради лошите условия на труд и ниското заплащане“, изтъкна вицепрезидентът. Илияна Йотова посочи, че е много труден или въобще не съществува контролът за условията на труд в сивата икономика, надомната работа и самонаетите лица. По думите на вицепрезидента инцидентно се повдига въпросът за условията, при които работят българите в чужбина, особено сезонните работници. „Феноменът „съвременно робство“ е все по-чест в ежедневието дори на развитите икономики“, отбеляза Илияна Йотова. Вицепрезидентът обърна внимание на т.нар. модерни болести, до които води на пръв поглед невинна форма на експлоатация. При по-квалифицираните професии, благодарение на технологиите, работодателите имат 24-часов достъп до своите служители и изискват от тях извънреден труд, без допълнително заплащане. Липсва обществена дискусия за развитието на трудовата медицина в условията на четвъртата индустриална революция, подчерта Илияна Йотова. В лекцията вицепрезидентът направи кратък преглед на международното и европейското законодателство в областта на трудовата медицина. Съществуват европейски норми и регулации, но липсва регламент, задължителен за законодателствата за държавите членки, който да налага хармонизирани правила. Илияна Йотова отбеляза различния статут и функции на службите по трудова медицина в европейски мащаб. „Многообразието им затруднява възможностите за изграждане на истинска европейска мрежа за услуги в областта на трудовата медицина“, посочи вицепрезидентът. „В ЕС има глад за трудови медици“, отбеляза вицепрезидентът и посочи, че в България и Румъния на 100 хил. работещи има под 10 специалисти. За сравнение – на 100 хил. работници над 40 специалисти по трудова медицина има в Италия, Латвия и Финландия. Илияна Йотова заяви, че в България все още няма достатъчно атрактивни условия, за да могат младите лекари да избират като своя специалност трудовата медицина. „Не на последно място е и вродената ни скептичност, че е по-важно да се воюва за здраве и труд, а не за труд и здраве“, отбеляза Илияна Йотова. Вицепрезидентът се обърна с думи на благодарност към преподавателите и учените, на Медицински университет – София, за огромните усилия, които полагат, за да бъде тази наука на международно ниво, и най-важното – да убеждават обществото в огромното й значение.", "date": "2019.02.07", "title": "Йотова: Здравето на работещите е заложник на пазарни механизми"}
{"url": "https://www.24chasa.bg/novini/article/7286675", "text": "Пет милиона е броят на турските граждани, които живеят зад граница. Турски граждани живеят в 152 държави на света. Тези данни съобщи турският министър на външните работи Мевлют Чавушоглу в отговор на депутатско питане в парламента, съобщи БТА. Според предоставените данни, европейските държави Германия, Франция и Холандия заемат първите три места по броя на турците, живеещи в тях, съответно 2 милиона в Германия, 700 000 във Франция и половин милион души в Холандия. Значителен контингент има в Белгия /240 000/, Австрия /250 000/, Швеция /130 000/, Дания /75 000/. Броят на турците, живеещи отвъд океана, са съответно 300 000 в САЩ, 70 000 в Канада и 150 000 в Австралия. 60 000 е броят на турските граждани в България, в Гърция са 25 000, в Русия са 40 000. Компактно турци живеят в Унгария - 3 хиляди души, а от Западните Балкани в Македония са регистрирани 12 000, в Босна и Херцеговина - 8 000 души. В Израел са регистрирани 17 000 турци. Компактни групи турци има в Украйна - 25 000, и в турскоговорящите азиатски държави като Киргизистан, Казахстан. Прави впечатление сравнително малкият брой в арабските страни - между 2000 и 5000 души. За броя на турските граждани в страни като Армения, Северна Корея, Кипър и др. в турското външно министерство не разполагали с информация, заяви министър Чавушоглу.", "date": "2019.02.07", "title": "5 милиона турски граждани живеят зад граница, 60 хиляди са в България"}
{"url": "https://www.24chasa.bg/novini/article/7286670", "text": "Разсъждава се върху идеята дали някои от лечебните заведения да бъдат определени като защитени болници, което ще даде възможност за друг механизъм за финансирането им. Това каза министърът на здравеопазването Кирил Ананиев в отговор на въпрос, свързан със състоянието на общинските болници, по време на заседанието на парламентарната комисия по здравеопазване. Финансирането на общинските болници е по клинични пътеки и чрез методика на Министерството на здравеопазването за финансиране на дейности, припомни министър Ананиев. Общинските болници имат своето място в здравеопазването, макар че начинът на управление на отделните общински болници е много различен, допълни той. Мярка, която може да стабилизира болниците, е дейностите, финансирани чрез методиката, да бъдат преразгледани и по-добре остойностени. Това ще даде възможност директорите на болниците да осигурят по-високо заплащане в тези лечебни заведения, каза министър Ананиев. Той добави, че една от основните клинични пътеки, по която работят общинските болници - в областта на неврологията, от днес е с нова цена, като от 300 лв. е повишена на 500 лева. Здравният министър посочи още, че е приключила работата на работните групи, които обсъждаха възможностите за промяна на здравноосигурителния модел, но все още няма окончателен резултат. Учудва ме, че представители на застрахователите, работодателите и др. като че ли желаят да вървим към модела за пълна демонополизация на НЗОК, допълни министър Ананиев.", "date": "2019.02.07", "title": "Кирил Ананиев: Има идея дали някои болници да бъдат определени като защитени"}
{"url": "https://www.24chasa.bg/novini/article/7286689", "text": "Встъпването на Р Македония в НАТО може да се превърне в причина за това страната да не може да води независима външна политика. Това заяви днес говорителката на руското външно министерство Мария Захарова, цитирана от ТАСС. Със сигурност ще се наложи да се плаща за натовското покровителство. Вече знаем каква е цената за това. Ще се наложи да се плаща както заради увеличаването на разходите за отбрана, за участието във военни подготовки, операции, далечни от интересите на македонския народ, така и за загубата на възможността за водене на суверенна външна политика, посочи Захарова, предаде БТА. По думите й служителите в руското външно министерство не разбират от каква заплаха северноатлантическият блок има намерение да пази Р Македония. Единствената сериозна въоръжена сила, която дестабилизира региона, е създаваната от бившите албански бойци армия на Косово. Не виждаме други заплахи за сигурността и в тази връзка си задаваме въпроса: дали Северноатлантическият алианс няма отново да воюва с онези, които е обучил и въоръжил?, каза Захарова.", "date": "2019.02.07", "title": "Захарова: Влизането на Македония в НАТО може да попречи на независимостта й"}
{"url": "https://www.24chasa.bg/novini/article/7286688", "text": "70% от случаите на починали мъже на трудоспособна възраст в Русия са свързани с алкохол. Това заяви министърът на здравеопазването на Русия Вероника Скворцова, цитирана от РИА Новости, съобщи  . Скворцова коментира пред радио \"Вести FM\", че 70% от случаите са заради алкохол, като посочи няколко заболявания в резултат прекалената консумация на алкохол, включително цироза, язвена болест, панкреонекроза и високо кръвно. Министърът обаче отбеляза, че значително е намаляла смъртността от консумация на алкохол, тъй като на пазара на алкохолни напитки има промени и се продава по-малко менте. През август 2018 г. експерти от Министерството на здравеопазването на Русия съобщиха, че мъжете в Русия и Източна Европа умират преди жените заради злоупотребата с алкохол. Световната здравна организация предупреждава, че алкохолът е причина за седем вида рак.", "date": "2019.02.07", "title": "Алкохолът – причина за смъртта на 70% от мъжете в Русия"}
{"url": "https://www.24chasa.bg/novini/article/7286703", "text": "Президентът Румен Радев опроверга външната министърка  , съобщи  . Президентът поясни, че още предишния ден, преди провеждането на заседанието на Съвета по сигурността в МС е изпратил своята позиция на изпълнителната власт. \"Основният проблем е, че българското правителство няма собствена позиция, това е една преписана позиция. Така че нямам аз какво и с кого да обсъждам\", отсече Румен Радев. \"И за пореден път правителството се крие зад колективната безотговорност на органи като Съвета по сигурността, който има правомощия да решава вътрешни проблеми, а не в решаването на международни въпроси\", припомни Радев. Държавният глава изрази учудването си, че Външно министерство го търси да съгласува позиция за Венецуела, но не и за договора с Македония и посещението на премиера в Москва. Президентът го намери за странно и припомни, че само ден след неговата позиция теза за ненамеса във Венецуела е защитил и генералният секретар на ООН Антониу Гутериш. Радев призова още правителството да внимава, когато говори за остра, социално-политическа, хуманитарна и емигрантска криза в латиноамериканската държава, за да не вземат хората да си направят паралела с положението в България, което, по думите му, до голяма степен се дължи и на правителството. \"Когато правителството публично представя мотиви за тази си позиция, трябва да бъдат по-внимателни. Да вземем нашата мигрантска криза и да сравним колко българи са напуснали\", каза Румен Радев. Президентът коментира разнобоя между него и правителството след участието си в Годишната конференция на началника на отбраната, която се проведе в МО с участието на военния министър Красимир Каракачанов и генералитета. \"За мен Европа е силна, защото е люлката на демокрацията и свободомислието. Европейската позиция не е тази, която поставя ултиматуми и подкрепят повечето държави, а е тази, която уважава правото и суверенитета. Затова ненамесата е основен принцип, а намесата в случая с Венецуела рискува да ескалира напрежението в международен план\", предупреди президентът.", "date": "2019.02.07", "title": "Радев: Външно ме търси за Венецуела, а не за Македония. Странно е"}
{"url": "https://www.24chasa.bg/novini/article/7286707", "text": "Шестима души са загинали при  , съобщи днес валията на Истанбул Али Йерликая, цитиран от турската телевизия СиЕнЕн-Тюрк. Кадри от момента на срутването бяха уловени от видеосистема. Изпод руините на сградата днес бяха извадени телата на още трима души, с което броят на загиналите при срутването на блока достигна шест души, каза Йерликая, предаде БТА. Той добави, че спасителите продължават операцията за издирване на хора, затрупани под развалините. Посетихме 13-имата ранени при инцидента, които са приети в болница. Лечението им продължава, добави валията. Осеметажният жилищен блок, намиращ се в квартал Картал на азиатския бряг на Истанбул, се срути вчера следобед.", "date": "2019.02.07", "title": "Вижте неизлъчвани кадри от момента на срутване на блока в Истанбул (Видео)"}
{"url": "https://www.24chasa.bg/novini/article/7286333", "text": "При рутинна полицейска проверка в Добрич на автомобил с полска регистрация във водача и спътника му са открити количества дрога - съобщиха от Областната дирекция на МВР Добрич. Лекият автомобил “Рено” с полска регистрация е бил спрян за полицейската проверка на 6 февруари, около 11,20 ч.са по ул. „Христо Ботев”. Установено е, че водачът – 22 годишен мъж от град Каварна, управлява превозното средство след употреба на наркотичното вещество канабис. При последвалата проверка на 30-годишен мъж от град Каварна – пътувал в автомобила, е установена суха тревна маса с тегло 1 грам, реагираща на канабис. Двамата каварненци са задържани за срок от 24 часа. По двата случая са образувани бързи полицейски производства.", "date": "2019.02.07", "title": "Задържаха двама каварненци с дрога\nпри проверка на автомобил в Добрич"}
{"url": "https://www.24chasa.bg/novini/article/7286334", "text": "Депутатите в британския парламент ще обсъдят на 14 февруари парламентарно предложение за излизане на Обединеното кралство от ЕС, обяви председателката на камарата на общините Андреа Ледсъм, цитирана от Ройтерс и БТА. Говорителка на британската министър-председателка Тереза мей съобщи днес, че Мей ще отговори на писмото на опозиционния лейбъристки лидер Джереми Корбин с предложения за споразумение по Брекзит, но не е променила становището си, че митнически съюз с общността е изключен. Пред репортери говорителката каза, че Мей се е съсредоточила върху осигуряване на промени в договореното за т.нар. северноирландски предпазен механизъм, за предотвратяване на връщането на твърда граница в Ирландия. Това ще позволи на Мей да се опита да получи парламентарна подкрепа за своята сделка.", "date": "2019.02.07", "title": "Британският парламент ще обсъди на 14 февруари предложение за Брекзит"}
{"url": "https://www.24chasa.bg/novini/article/7286393", "text": "И в Бургас да има избираеми районни кметове като в София, Пловдив и Варна, които да заменят сегашните Центрове за административни услуги. За това ще работи местна инициативна група, която обяви инициативата си пред журналисти. Идеята е градът да бъде райониран на 6 кметства, чийто кметове да се избират пряко от народа, обявиха от новосфирамия Инициативен комитет \"За развитие на местната демокрация\". В него влизат общинския съветник Живко Табаков, адвокатът Иво Баев, Даниела Божинова, бившия председател на Дружеството на бургаските художници Митко Иванов и Стоян Грозев. Целта била чрез районните кметове да се получи по-голяма децентрализация на местната власт, за да се решават по-бързо проблемите на хората по места. От инициативния комитет определиха идеята си като революционна промяна. \"Призовавам кмета на Бургас Димитър Николов да обяви каква е позицията му по тази инициатива\", заяви Табаков и обясни, че по закон именно той трябва да внесе предлрожението за районните кметове за гласуване в общинския съвет. \"Това предложение не трябва да се разглежда в контекста на местни избори. Независимо от кого излиза, то е в интерес на хората и би трябвало да бъде подкрепено от общинските съветници\", коментира Табаков. Според него ще реши много проблеми, сред които и презастрояването в града. \"Истината е, че сега действащите териториални директори влизат в позицията на първа кръгова отбрана на местната власт\", заяви Табаков. От тях обаче нищо не зависело и неслучайно не присъствали в залата при обсъждането на бюджета. \"В Бургас има много нахакани хора, което ще приемат това предизвикателство да се кандидатират за районни кметове. Като пряко избрани от хората те ще работят с много по-голям хъс и оперативност, включително и при решаването на редица битови проблеми, които въобще не са маловажни. Освен това върху тях ще се упражнява по-голям контрол и ще се съобразяват при взимането на решения\", заяви адвокат Иво Баев. И добави, че като постоянно увеличаващ се като територия и население Бургас отговарял на всички законови условия за райониране и крайно време било хората да вземат нещата в свои ръце, а не пряката демокрация да остава само на хартия. Според Даниела Божинова мажоритарният елемент при избор на районните кметове ги натоварвал с повече правомощия и отговорности пред хората, вместо да разчитат на назначавани кметове, които \"днес ги има, утре ги няма\". От понеделник иницаторите за районирането на Бургас започват двумесечна разяснителна кампания до 27 март, придружена с подписка, след което ще поставят въпроса за разглеждане в общинския съвет. За да бъде прието районирането, се изисквало обикновено мнозинство.", "date": "2019.02.07", "title": "Революционна промяна: Искат районни кметове и в Бургас"}
{"url": "https://www.24chasa.bg/novini/article/7286344", "text": "Издигането до властта на евроскептични популисти в някои държави членки прави по-трудно за ЕС да постига общи позиции по динамични външнополитически кризи, което създава заплаха за така хваления статут на съюза на \"мека сила\", казват дипломати. До края на срещата на външните министри в понеделник държавите от ЕС все още не бяха успели да постигнат съгласие по цели три външнополитически становища - за Венецуела, за отношенията с арабските страни и руските нарушения на ракетния договор със САЩ - въпреки продължилите с дни предварителни преговори. Макар че позицията по въпроса за Иран получи одобрение, предишните седмици тя неведнъж се натъкваше на съпротива заради текста на един-единствен параграф от нея. \"Наистина имаме проблем в машинното отделение\", каза дипломат от ЕС. Постигането на обща позиция на 28 държави членки никога не е било лесна задача, но за тази консенсусна форма на вземане на решенията винаги се е смятало, че е в основата на дипломатическите успехи на влиятелния в икономическо отношение съюз. Тези успехи включваха утвърждаването на продемократичните революции в Украйна и Тунис и посредничеството за забележителното споразумение за иранската ядена програма. Въпреки публичния профил на шефа на европейската външна политика на ЕС Федерика Могерини на енергичен човек, опитите да се приемат позиции по различни въпроси, като се започне от споровете в Южнокитайско море и се стигне до израелско-палестинския конфликт, се проваляха в последния момент. Подобни разногласия са пречили на съюза бързо да налага санкции за нарушаване на човешки права, както често правят САЩ, казват дипломатите. С наближаването на изборите за Европейски парламент през май ситуацията може да се влоши, тъй като партиите от основните политически течения възприемат по-остри позиции в Брюксел, които звучат добре във вътрешен план, заяви друг дипломат. \"Работим петък вечерта, после целия уикенд, имаме безкрайни заседания по тези документи и накрая, в понеделник вечерта, някой пак идва и налага вето\", добави трети дипломат. Тъй като вниманието на Великобритания е насочено към планираното й излизане от ЕС следващия месец и че на власт в Италия са популисти, френско-германският съюз, който подкрепя европейската интеграция, невинаги е достатъчен. Според дипломати трудното постигане на единство на общоевропейско ниво е признак, че проблемите стават по-ясно изразени, а последствията - по публични, без значение от геополитическия въпрос, за чието решаване съюзът иска да допринесе. Въпреки подкрепата на ЕП за признаване на провъзгласилия се за временен президент на Венецуела Хуан Гуайдо, Италия блокира постигнатия от Швеция компромис той да бъде признат, поради опасения да не ядоса Русия, която подкрепя президента Николас Мадуро. А когато се наложи Москва да бъде порицана за нарушаване на датиращия от Студената война Договор за ликвидиране на ракетите със среден обсег, както направи НАТО, Кипър блокира решението заедно с Гърция. Атина направи същото и в ООН през 2017 г., когато ЕС се опита да разкритикува Китай в областта на човешките права. Унгария, която наред с Италия е яростен критик на европейската имиграционна политика, също се оформи като препятствие. В понеделник Будапеща отказа да приеме обща декларация с Арабската лига заради проекта, съдържащ препратка към пакта на ООН за миграцията, който Унгария отхвърли. \"Европейско-арабската министерска среща беше подготвяна седмици наред и в позицията на Унгария просто няма логика. В случая с Договора за ликвидиране на ракетите със среден обсег същността беше НАТО срещу ненатовски страни. В италианското правителство е хаос. Тези примери показват как всеки все повече започва да тегли чергата към себе си\", каза високопоставен европейски дипломат. Според дипломати управляващата в Полша дясна партия е против всичко, което може да съдържа критика към САЩ, фактическия закрилник на Полша от Русия по линия на НАТО. Дори проевропейска Испания се забърка във вътрешни спорове в ЕС, след като се почувства изключена от някои дипломатически инициативи, като тази за убеждаване на Техеран да помогне за прекратяване на войната в Йемен. Миналата година председателят на Европейската комисия Жан-Клод Юнкер предложи външнополитическите решения вече да се приемат с мнозинство гласове, а не с единодушие, за да се допринесе за политическо единство по въпросите за човешките права и да се улесни налагане на санкции и вземане на решения за мисии при задгранични кризи. Но затова ще е нужно правителствата от ЕС да се откажат от правото си на вето. Мнозина дипломати казват, че ще продължат да се стремят към консенсус. В понеделник дипломатите се събраха рано сутринта в облицованата с червен мрамор сграда на Европейския съвет след преговори за Венецуела, продължили през целия уикенд. Решението на един изтощен дипломат, както се изрази самият той, беше \"повече Ред бул\". (От БТА)", "date": "2019.02.07", "title": "Проблем в двигателя - ЕС среща трудности да синхронизира дипломацията си в Брюксел"}
{"url": "https://www.24chasa.bg/novini/article/7286423", "text": "Зам.-кметът на Столична община Дончо Барбалов проведе оперативка с техническия ръководител на ремонтните дейности на ул. „Граф Игнатиев“ и строителния надзор на обекта. Представителите на надзорната фирма докладва, че със затопляне на времето строителните работи по ул. „Граф Игнатиев“ са възобновени, съобщиха от пресцентъра на Столична община. Строителството беше спряно за 48 дни - от 19 декември 2018 г. до 5 февруари 2019 г. поради лоши климатични условия. Изпълнителят на обекта „Джи пи груп“ е поискал от началото на строителните дейности да бъдат признати като неработни още 50 дни заради неблагоприятни метеорологични условия – дъждове през пролетта и лятото. Надзорната фирма информира, че признава 31 дни от заявените, като за тях е предоставен протокол от Националния институт по метеорология и хидрология. Представителят на изпълнителя информира, че от обектите, включени в Зона 2, до момента е изпълнена ул. „Солунска“. Изцяло са подменени подземните комуникации по ул. „Граф Игнатиев“, завършени са релсовия път и уличното осветление и са положени 50% от настилките по ул. „Граф Игнатиев“ извън трасето на релсовия път. С възстановяването на строително-монтажните дейности започва работа по площадите „Гарибалди“, „Славейков“ и „Св. Седмочисленици“, както и по ул.“Граф Игнатиев“ в участъка между бул. „Васил Левски“ и „Евлоги и Христо Георгиеви“. Продължава монтажът на разграничителите на трамвайното трасе и перголите на пл. „Славейков“. Отстраняват се и установени от надзора и възложителя забележки. От 12 февруари се предвижда да започне полагане на настилки по ул. „Цар Шишман“ в участъка между ул. „Граф Игнатиев“ и ул. „Ген. Паренсов“, където беше поставена временна асфалтова настилка. По време на ремонта ще бъдат направени нови тротоари, като ширината на този от страната на сградите ще бъде увеличена, обновяват се настилката на улицата, осветлението и озеленяването. Временно ще бъдат поставени ограждения, а работата ще се изпълнява поетапно, за да е максимално облекчен достъпът на пешеходци. В момента се извършват съгласувателни процедури със „Софийска вода“АД и Министерство на културата за поставяне на подземни контейнери, като всички контейнери, които могат да бъдат заустени в канализацията, ще бъдат изпълнени.", "date": "2019.02.07", "title": "Възобновиха строителните дейности по ул. „Граф Игнатиев“"}
{"url": "https://www.24chasa.bg/novini/article/7286388", "text": "Севелин Николов, който уби баща си в нощта на 4 ноември 2017 г. в дома му в столичния кв. \"Павлово\", бе осъден днес на 12 г. затвор. \"Съжалявам. Сега не бих го направил... Ще си изтърпя наказанието си\", едва промълви в съда 27-годишният младеж, който в нощта на убийството бил под въздействието на наркотици. Той трябва да плати общо 240 000 лв. кръвнина. 100 000 лв. е обезщетението за по-малкия му брат, който сега е на 13 г. По 60 000 лв. бяха присъдени на Василка и Светослав, родители на убития Жоро Николов, на 51 г. Брат му също има право на обезщетение по новия закон и то ще е в размер на 20 000 лв., реши съдът. Делото мина по съкратената процедура, при която наказанието автоматично се намалява с 1/3. То приключи в 2 заседания - първото бе на 15 януари, а второто - започна към 11 ч днес. Присъдата бе обявена в 13,30 ч, след като преди това бяха разпитани 2 свидетелки. Те дадоха показания за това колко тежко са изживели смъртта на Жоро неговите близки. Според съда 51-годишният мъж до последно е изпитвал болки и страдал, докато бил ръган встрани и в гърба от сина си. Има 2 версии за мотива за убийството. Едната е на Севелин, който твърди, че баща му с години тормозил него и майка му. Другата версия е, че до трагедията се е стигнало заради наркотиците и намерението на бащата Жоро Николов да продаде къща, в която Севелин живеел с приятелката си след развода на родителите си. Подсъдимият от известно време е в затворническата болница в София и отново ще бъде върнат там, тъй като още не се бил възстановил от операция на рамото. До преди 4-5 години младежът тренирал планинско колоездене и често получавал травми. Започнал да употребява марихуана, за да притъпи болките, пиел и лекарства. Присъдата му може да се обжалва пред апелативния съд в София. ", "date": "2019.02.07", "title": "12 г. затвор за младеж, убил дрогиран баща си с 21 удара с нож"}
{"url": "https://www.24chasa.bg/novini/article/7286424", "text": "Двама граждани на Южна Корея бяха арестувани, след като са опитали да изнесат от Хърватия 252 хиляди живи змиорки, съобщи хърватската полиция, цитирана от Асошиейтед прес и БТА. Задържаните, които са на възраст 38 и 47 години, са били заловени вчера на международното летище в Загреб. Змиорките са били натъпкани в осем куфара. Лицата са задържани, тъй като европейските змиорки са защитен вид. Хърватски медии информираха, че пазарната цена на иззетите змиорки е около 180 хиляди евро. Змиорките обикновено се използват в корейската, китайската и японската кухня. Хърватската полиция посочи, че змиорките са предадени на зоологическата градина в Загреб.", "date": "2019.02.07", "title": "Двама южнокорейци арестувани в Хърватия, искали да изнесат 252 хиляди живи змиорки"}
{"url": "https://www.24chasa.bg/novini/article/7286443", "text": "Независимо от съпътстващите ни трудности мога да заявя, че основните планирани дейности през годината са изпълнени, а резултатите от дейността ни са положителни. Това каза началникът на отбраната генерал Андрей Боцев в началото на представянето на годишния анализ на подготовката, войсковия ред и дисциплината в армията, днес в рамките на двудневната конференция на началника на отбраната в София, съобщи БТА. Това ни дава повод да отчетем годината като успешна, добави ген. Боцев. Той посочи, че на днешния форум ще бъде предоставена обективната картина на състоянието на подготовката и дисциплината и ще бъдат определени основни направления за работа, свързани с наличните ресурси за 2019 година. На представянето на годишния анализ на подготовката, войсковия ред и дисциплината в армията присъстват президентът и върховен главнокомандващ на Въоръжените сили Румен Радев, министърът на отбраната Красимир Каракачанов, висшият команден състав.", "date": "2019.02.07", "title": "Началникът на отбраната ген. Андрей Боцев отчете успешна година"}
{"url": "https://www.24chasa.bg/novini/article/7286211", "text": "Според данни на онлайн туристическата агенция Ctrip, туристите през тазгодишния Пролетен празник се очаква да надхвърлят 400 милиона, а пътуващите в чужбина китайци да достигнат около 7 милиона. Предвижда се туристи от над 100 града ще посетят над 900 местни и чуждестранни дестинации, предаде bulgarian.cri.cn. С наближаването на Зимните Олимпийски игри 2022г. в Пекин, тематичните екскурзии в снежни дестинации привличат все повече туристи. Освен това пуснатите през 2018 г. в експлоатация участъци на високоскоростната железопътна линия Гуанджоу – Шънджън – Макао и моста Джухай – Хонконг – Макао съдействаха за туризма през Пролетния празник в района. По отношение на чуждестранните пътешествия, облекчените визови политики определено стимулират туризма в чужбина. Така например популярни дестинации като Япония и Тайланд са предоставили преференциални визови политики за китайските туристи.", "date": "2019.02.07", "title": "Предвижда се туристите през Пролетния празник да надхвърлят 400 милиона"}
{"url": "https://www.24chasa.bg/novini/article/7286447", "text": "Двама френски журналисти, бивши заложници на групировката \"Ислямска държава\" в Сирия и свидетели в процеса срещу Мехди Немуш за  , потвърдиха днес в съда \"без всякакво съмнение\", че френският джихадист е бил техен надзирател, докато са били в плен, предаде Франс прес. \"Нямам абсолютно никакво съмнение, че тук присъстващият Мехди Немуш е пазачът и мъчителят ми в Сирия, известен под името Абу Омар\", каза Никола Енен, бивш военен репортер, сега шеф на компания. Журналистът Дидие Франсоа също заяви, че няма никакви съмнения, предава БТА. Двамата били взети за заложници от група джихадисти от ИД през втората половина на 2013 г. и били държани в болница в град Алепо, превърната в затвор. Общо четирима френски журналисти бяха отвлечени и държани като заложници от ИД между юни 2013 и април 2014 г. Едуар Елиас и Пиер Торес, които също са цитирани като свидетели по делото за четворното убийство в Еврейския музей, не присъстваха на заседанието. Сред надзирателите си Никола Енен разпозна категорично и Наджим Лашрауи, осигурил взривните устройства за парижките атентати през ноември 2013 г. и умрял като камикадзе при атентата на брюкселското летище на 22 март 2016 г. Дидие Франсоа каза, че е бил жертва на издевателства и побой от страна на Немуш, въпреки че на насилие са били подложени най-вече сирийските и иракските пленници. Тридесет и три годишният Немуш е обвинен, че на 24 май 2014 г. г. е убил хладнокръвно в Еврейския музей в Брюксел двойка израелски туристи, френска доброволка и млад белгийски служител в музея. Пленничеството на журналистите в Алепо е обект на отделна съдебна процедура във Франция, по която на Немуш са повдигнати обвинения в края на 2017 г.", "date": "2019.02.07", "title": "Заложници на ИД: Атентаторът от Еврейския музей в Брюксел беше надзирател в Сирия"}
{"url": "https://www.24chasa.bg/novini/article/7286439", "text": "Парламентът на Украйна прие днес промяна в конституцията, която утвърждава евроатлантическата ориентация на страната, предаде Асошиейтед прес. Президентът Петро Порошенко заяви, че този \"исторически ден\" ще придаде сила на неговото правителство да извърши необходимите икономически реформи. Социологически проучвания сочат, че сред украинците има значителна подкрепа за бъдещо присъединяване към НАТО и ЕС, особено след като Русия анексира Крим и се намеси в Източна Украйна през 2014 г. Тази пролет Порошенко ще се бори за преизбиране, предава БТА. Големите протести в Украйна през 2013 г. започнаха, след като тогавашният президент отказа да подпише споразумението за асоцииране с ЕС. Новото правителство, което пое властта през февруари 2014 г., се обяви за членство в ЕС и НАТО - нещо, което обезпокои Русия.", "date": "2019.02.07", "title": "Украйна записа в конституцията си, че страната се стреми към НАТО и ЕС"}
{"url": "https://www.24chasa.bg/novini/article/7286458", "text": "Най-страшното, което Тим Клерк от Окланд, Нова Зеландия, очаквал да види в кухнята на майка си, било хлебарки и плесени. Случилото се обаче подобрило всички рекорди, съобщи \"Лайф\", цитиран от БТА. Когато майка му го повикала в кухнята, Тим се надявал да похапне нещо вкусно. Но онова, което видял, го накарало да не желае да сложи нищо в устата си. На пода имало странни същества, някои от които се движели. Тъй като не успял да ги разпознае, Тим заснел видео и го качил във Фейсбук, надявайки се, че ползватели на социалната мрежа ще му помогнат да го стори. Но за съжаление те не успели да му помогнат. Съществата били с издължени тела и дълги опашки. Нито един ползвател на Фейсбук не си спомнил да е виждал подобно същество. Новозеландски ентомолози отбелязаха, че на видеото се виждат нещо като краченца на молец. Ако някое животно е изяло молец, но е оставило краченцата му, е нормално те все още да се движат. Учени от университета в Окланд решиха, че видеото не е автентично, макар независим експерт да увери, че е възможно да съществува неизвестен вид червеи.", "date": "2019.02.07", "title": "Новозеландец намери в кухнята същества, непознати за учените (Снимки)"}
{"url": "https://www.24chasa.bg/novini/article/7286464", "text": "Община Стара Загора и Националната агенция \"Пътна инфраструктура\" са се споразумели да не се изискват винетки за шофьорите, които пътуват от Стара Загора до новите гробища на запад от село Богомилово. Така винетки няма да са нужни и на тези, които отиват с колите си до Тракийския университет и село Богомилово. Това съобщиха днес кметът Живко Тодоров и директорът на Областното пътно управление Илия Златев. Пътните табели за винетки вече са премахнати от този участък, дълъг около 3,5 километра, който иначе се води като третокласен път от републиканската пътна мрежа. Днес, петък, ще бъде променено и мястото на табелите, които указват края и началото на населеното място Стара Загора на стария път за Чирпан - те ще бъдат преместени на запад до началото на село Богомилово. Според договорката, грижата за този участък се поема от общината. Там зимното почистване например струва 700 лева за километът на месец, уточни Илия Златев. Тази промяна обаче означава още, че участъкът вече се води в чертите на населено място и шофьорите трябва да ограничат скоростта си до 50 киломатра в час - досега между Стара Загора и Богомилово бе разрешено да се кара с до 70 километра в час. \"Мярката е социална. Много хора пътуват с колите си само до Тракийския университет. Тази година предстои да започнат и погребенията в новия гробищен парк край Богомилово, тъй като капацитетът на сегашните гробища е изчерпан. Не можем да искаме от хората в труден за тях момент, какъвто е смъртта на близък човек, да плащат и винетки\", коментира кметът Живко Тодоров. Винетки не се изискват и за пътуване от Стара Загора до източния квартал \"Зора\", но за преминаване по околовръстния път на града те са задължителни, тъй като той е част от първокласната републиканска пътна мрежа, припомни Илия Златев.", "date": "2019.02.07", "title": "Без винетки, но и с по-ниска скорост на пътя между Стара Загора и новите гробища край Богомилово"}
{"url": "https://www.24chasa.bg/novini/article/7286446", "text": "Екипи на пожарната проверяват сигнал за изтичане на газ в сливенския квартал \"Клуцохор\", съобщи на БТА говорителят на ОД на МВР-Сливен Първолета Мандинска. На ул. \"Георги Икономов\" в квартала са и представители на Регионалната здравна инспекция и общинския отдел \"Сигурност и управление при кризи\". По думите на Мандинска, жителите могат да бъдат спокойни, не става въпрос за обгазяване, защото този район не е газифициран. Според специалистите източникът на миризмата е органичен и вероятно тя идва от канализацията.", "date": "2019.02.07", "title": "Сигнал за изтичане на газ в сливенския \nкв. \"Клуцохор\" вдигна на крак пожарникари"}
{"url": "https://www.24chasa.bg/novini/article/7286476", "text": "Специалитети, направени с над сто вида люти чушки, ще демонстрират участници в международната изложба \"Фудтех 2019\", която ще се проведе от 20 до 24 февруари в Пловдив. Две български ферми за люти чушки представят различни видове консерви и напитки от огнения зеленчук. Сред тях са туршия от най-лютите чушки в света, пюре с аромат на цитруси и шоколадов сос. Сладкото от чушки не може да се срещне никъде другаде, твърдят от фирмата изложител. Люта бира и ракия допълват предложенията за екстремни вкусови преживявания. Новост са също швейцарските веган, био и традиционни шоколади на известна марка. Предлагат се над 30 вида, включително с баобаб, нар, кокосово мляко, чили и други добавки. Има и диетични варианти. Основният акцент на \"Фудтех 2019\" са българските млечни и месни продукти, представени от известни фирми. Новото в този сектор е завръщането към ръчния труд и използването на класически методи. Ръчната изработка заема над 70% от производството и гарантира изпитано качество, обясняват от голяма компания за месни изделия. Връщаме се към позабравени стари технологии, но храните се правят в съвременни условия, предлагат се с атрактивен външен вид, добавят от друга фирма. Почти всички водещи производители или отглеждат сами животните, от които се добива мляко и месо, или вземат суровината от проверени ферми. Посетителите ще могат да дегустират кисело мляко, сирене, извара и кашкавал от краве, овче, биволско и козе мляко. Изкушаващ е асортиментът от колбаси и месни деликатеси, включително от еленско и конско месо. Продължава да се развива гурме линията при консервите. Ще бъдат показани лютеници на две от най-големите фабрики, както и още много изделия, чийто вкус съперничи на домашно приготвените. В Града на виното и деликатесите е разположено и изложението \"Вкусове от Италия\". Посетителите ще опитат различни видове традиционна паста, вино от Сицилия и други райони, колбаси и сирена, консерви и маслини. Наред с пъстрата палитра от храни, \"Фудтех\" демонстрира и целия арсенал за тяхното произвеждане. 25-ото издание на изложбата поставя начало на нова инициатива – разширява се технологичната зона за хранителната индустрия. Ще бъде презентирана техника за преработка на суровини, за производство на храни, за сортиране, пакетиране и етикетиране. Така се създава цялостна панорама на иновациите в хранителната индустрия.", "date": "2019.02.07", "title": "Вкусотии със 100 вида люти чушки и шоколад с баобаб на изложение в Пловдив"}
{"url": "https://www.24chasa.bg/novini/article/7286512", "text": "Започна заседанието по делото по случая с бургаските касоразбивачи. Злати И. и Пенчо М. са обвинени в извършване на кражба на златни накити, пари и акцизни стоки от търговки обекти. Двамата бургазлии са обвинени за това, че в периода от 3 март, 2017 г. до 1 юни, 2018 г. в Бургас и Айтос, са извършили четири кражби в съучастие по между си. Чрез разрушаване на прегради, здраво направени за защита на имот и чрез използване на техническо средство отнели движими вещи от владението на различни лица на обща стойност 322 хил.лв. Срещу Злати И. и Пенчо М. са повдигнати обвинения в кражба в особено големи размери, представляваща особено тежък случай, за което законът предвижда от 10 г. до 20 г. лишаване от свобода.", "date": "2019.02.07", "title": "Ето ги бургаските касоразбивачи (Снимки)"}
{"url": "https://www.24chasa.bg/novini/article/7285936", "text": "Въпроси на управлението на миграцията и сигурността на вътрешните граници на ЕС ще бъдат разгледани на неформалната среща на министрите на вътрешните работи на страните от ЕС в Букурещ, заяви министърът на вътрешните работи на Румъния Кармен Дан преди началото на срещата, предаде ТАСС. Румънското председателство вече работи над важното досие за управлението на миграцията и сигурността на границите, каза тя. Смятам, че е необходимо да бъде ускорен процесът на завършване на процедурите, които се отнасят за временните договорености, каза тя. Такива договорености представляват отговор на конкретни кризисни ситуации, които се основават на солидарност и доброволност, посочи министърът. Румъния смята, че тези два принципа трябва да характеризират отговора на ЕС и затова ние правим принос към общото усилие на другите държави, каза румънският вътрешен министър, цитиран от БТА. Преди това по време на неформалната среща на министрите на външните работи на ЕС на 1 февруари румънският министър на външните работи Теодор Мелешкану отбеляза, че Румъния не се е съгласила с идеята за задължителни квоти, но проявява солидарност и според възможностите си ще приеме мигранти. Ние говорим не за стотици хиляди, а за десетки хора, уточни той.", "date": "2019.02.07", "title": "Министрите на вътрешните работи от ЕС ще обсъдят в Букурещ миграцията и сигурността на границите"}
{"url": "https://www.24chasa.bg/novini/article/7285945", "text": "Европейската комисия понижи прогнозата за икономически растеж на еврозоната през тази година до 1,3% спрямо предходната есенна оценка, която бе 1,9%. Това се казва в междинната зимна прогноза на ЕК. Освен това е понижена и оценката за инфлацията в зоната с единна валута до 1,4% от 1,8%. През 2019 г. се очаква европейската икономика да нарасне за седма поредна година, като е налице прогноза за растеж за всички държави членки. Като цяло се очаква темпото на растеж да бъде умерено в сравнение с високите нива през последните години, а перспективите се характеризират с висока степен на несигурност, съобщиха от пресслужбата на ЕК. Икономическият растеж ще продължи, макар и по-умерено. Европейската икономика ще продължи да се възползва от подобрени условия на пазара на труда, благоприятни условия за финансиране и леко експанзионистична фискална позиция. През 2018 г. българската икономика отчита малко по-нисък ръст (3.2%) в сравнение с предвиждания в есенната икономическа прогноза (3.5%), главно заради по-слабия износ. Въпреки това, темпът на растеж се запазва значително над средния за ЕС от 1.9%. Брутният вътрешен продукт се очаква да продължи да расте стабилно през 2019 и 2020, с 3.6% годишно. Комисията запазва очакванията си за инфлацията през следващите две години, съответно 2% и 1.8% през 2019 и 2020 г. Тази прогноза се основава на набор от технически допускания относно валутните курсове, лихвените проценти и цените на стоките, актуални към 25 януари 2019 г. По отношение на всички други входящи данни, в прогнозата е взета под внимание информацията, налична до 31 януари.", "date": "2019.02.07", "title": "Еврокомисията понижи прогнозата си за БВП на еврозоната през 2019 г."}
{"url": "https://www.24chasa.bg/novini/article/7285934", "text": "Джереми Корбин, лидерът на основната британска опозиционна Лейбъристка партия, написа писмо до премиера Тереза Мей и в него той изложи желанията си, в замяна на чието изпълнение би подкрепил плана на правителството в Лондон за Брекзит, предаде Асошиейтед прес. В писмото Джереми Корбин отново иска постоянно членство на Обединеното кралство в митническия съюз, което Мей нееднократно отхвърли като възможност. Лидерът на лейбъристите заявява, че Мей няма да получи подкрепата му само със спечелване на отстъпки от Брюксел по проблема с ирландската граница, предава БТА. Той посочва, че иска \"митническо сближаване със съюза, общи външни мита и споразумение за търговската политика, което да предвижда Великобритания също да има глас при всякакви бъдещи търговски споразумения на ЕС\". Позицията на Корбин е разочароваща за някои депутати от Лейбъристката партия, които се надяваха, че той ще подкрепи призивите да бъде организиран втори референдум за Брекзит, отбелязва Асошиейтед прес.", "date": "2019.02.07", "title": "Джереми Корбин изложи исканията си за Брекзит в писмо до Тереза Мей"}
{"url": "https://www.24chasa.bg/novini/article/7285931", "text": "Позицията на Кремъл в подкрепа на венецуелския президент Николас Мадуро остава без промяна. Това съобщи Дмитрий Песков, прессекретарят на руския държавен глава, предаде ТАСС, цитирана от БТА. \"Не, позицията на Кремъл не се е променила изобщо\", коментира той информация на агенция Блумбърг, според която Москва започва да се съмнява трябва ли да подкрепя Мадуро. Вчера Блумбърг цитира неназовани източници, \"близки до Кремъл\", според които Русия вече се съмнява ще издържи ли Мадуро натиска на опозицията. Според източниците Москва все повече осъзнава, че с оглед на катастрофалната ситуация в икономиката на Венецуела президентът й окончателно губи народната подкрепа, а нежеланието на въоръжените сили да воюват против свои сънародници ограничава възможностите на Мадуро да преодолее ситуацията. Русия не е заявявала публично, че спира да подкрепя официален Каракас, допълни Блумбърг. Песков увери в отговор на въпрос, че Кремъл не подготвя изтегляне на президента Николас Мадуро от Венецуела. Москва и Вашингтон не обсъждат начини за уреждане на венецуелската криза, \"няма никаква размяна на мнения със САЩ\", заяви говорителят на Кремъл, запитан доколко е вероятно руското ръководство да осъществи по този повод контакти с правителството на Доналд Тръмп. Песков допълни, че Русия не води подобни консултации и с други страни, включително с Уругвай. Москва интензивно разменя мнения с всички свои партньори в чужбина \"и подчертава, че е недопустима всякаква външна намеса, че такава намеса е пагубна и че всякаква силова намеса в тази ситуация от трети страни може да доведе до катастрофални последици\", добави говорителят на Кремъл.", "date": "2019.02.07", "title": "Песков: Позицията на Кремъл в подкрепа на Мадуро остава без промяна"}
{"url": "https://www.24chasa.bg/novini/article/7285973", "text": "Откритите трупове в апартамент в Шумен са на 87-годишен мъж и на 85-годишна жена. Двамата са намерени с огнестрелни рани в областта на гърдите. Жената е имала здравословни проблеми. Вероятно става въпрос за убийство и последвало самоубийство. Това коментира старши комисар Ялчън Расим – директор на ОДМВР Шумен, предаде регионалният сайт  В една от стаите е оставено предсмъртно писмо. Мъжът бил ловец и притежавал пушка. Тя била до трупа му. Телата на възрастната двойка бяха открити днес в жилище на ул. „Христо Смирненски“ 5 в Шумен, съобщиха от по-рано от полицията. Сигнал за починалото възрастно семейство е подаден от техни близки. Те обяснили, че след като влезли в апартамента, открили в едно от помещенията починалата възрастна жена, а в друго мъжа. Криминалисти от РУ-Шумен изясняват обстоятелствата, при които е възникнала смъртта на двамата съпрузи. На място са старши комисар Ялчън Расим, окръжният прокурор Маргарита Георгиева – административен ръководител на Окръжна прокуратура Шумен, и Делян Димитров – заместник окръжен прокурор, който е наблюдаващ прокурор по случая.", "date": "2019.02.07", "title": "Двата трупа в Шумен - убийство и самоубийство?"}
{"url": "https://www.24chasa.bg/novini/article/7286037", "text": "На неформалната среща на Съвета „Правосъдие и вътрешни работи“ министрите на вътрешните работи обсъждат възможностите за засилване на сътрудничеството в борбата с тероризма в ЕС, съобщават от МВР. В рамките на работната сесия на неформалната среща на Съвета „Правосъдие и вътрешни работи“ министрите на вътрешните работи обсъждат възможностите за засилване на сътрудничеството в борбата с тероризма в ЕС. Дискутират се заключенията и препоръките на Специалния комитет по тероризма на Европейския парламент. Участниците във формата изразяват единодушното мнение, че през последните години е постигнато много в противодействието на терористичните предизвикателства и в този смисъл съвместната работа трябва да продължи в посока приемане на законодателни предложения за взаимната оперативна съвместимост и терористичното съдържание онлайн. Бе споделено мнението, че създадените вече възможности за информационен обмен трябва да се използват в пълна степен. България оценява високо ангажираността на Европейския парламент с въпросите на борбата с тероризма, посочи министър Младен Маринов. Той изрази убеденост, че разполагаме с добър инструментариум и с механизми за обмен и сътрудничество и посочи необходимостта те да бъдат използвани в пълнота. Българският вътрешен министър постави акцент на изключителната важност на своевременния обмен на информация на национално ниво, както и с партньорките служби и европейски агенции. По време на форума министър Младен Маринов проведе срещи с колегата си от Словения Бощян Поклукар и с министъра на имиграцията и интеграцията на Кралство Дания Ингер Стьойберг.", "date": "2019.02.07", "title": "Вътрешните министри обсъждат сътрудничеството в борбата с тероризма в ЕС (Снимки)"}
{"url": "https://www.24chasa.bg/novini/article/7286059", "text": "Младоженци се разведоха само три минути след церемонията в Кувейт, защото мъжът нарече съпругата \"глупачка\", когато тя се спъна на излизане от залата, съобщи в. \"Дейли мейл\", цитиран от БТА. Жената незабавно поискала от съдията, пред когото подписали брачния договор, да анулира брака. Инцидентът предизвика вълна от симпатии към злочестата младоженка в социалните мрежи. Повечето коментари са, че тя е постъпила правилно. \"Ако той се държи така в самото начало, по-добре да го напуснеш\" - написа потребител на Туитър. \"Ако в брака няма уважение, той е провал от самото начало\" - добави друг.", "date": "2019.02.07", "title": "Младоженци се разведоха само три минути след церемонията"}
{"url": "https://www.24chasa.bg/novini/article/7286058", "text": "Във връзка с техническа профилактика след 17.30 часа са възможни временни затруднения в достъпването на сайта на МВР, в това число и ползването на предоставяни електронни услуги. Поднасяме извинения за евентуално причинени неудобства, пишат от МВР.", "date": "2019.02.07", "title": "Профилактика в сайта на МВР може да затрудни достъпа"}
{"url": "https://www.24chasa.bg/novini/article/7286064", "text": "Хиляди холандски ученици излязоха днес на демонстрация с искане за по-сериозна политика за климата в Холандия, предаде Асошиейтед прес, цитирана от БТА. Подобни демонстрации имаше през последните седмици в Белгия. В тях взеха участие хиляди хора. Според организаторите на демонстрацията в Холандия целта е да бъде отправено послание до холандските политици, които спорят кой е най-добрият начин за намаляване на емисиите на парникови газове. Холандската агенция за околната среда публикува миналия месец доклад, от който стана ясно, че поставената задача за ограничаване на емисиите от нивата им през 1990 г. с 25 процента до 2020 г. няма да бъде изпълнена. Група от близо 350 учени и изследователи написаха отворено писмо в подкрепа на демонстрацията, в което се посочва, че \"е крайно време за строги мерки, които бързо и драстично да намалят емисиите на парникови газове\"", "date": "2019.02.07", "title": "Холандски ученици на протест, искат по-сериозна политика за климата"}
{"url": "https://www.24chasa.bg/novini/article/7286070", "text": "Национална агенция за приходите, работодателските и браншови организации, финансово-счетоводната общност и членовете на Консултативния съвет към НАП ще оценят съвместно мащаба на необходимите промени, произтичащи от Наредба Н-18, съобщават от НАП. Предстои през идната седмица да бъдат идентифицирани производителите на софтуер за управление на продажбите, клиентите на този софтуер и спецификите на техния бизнес, както и необходимото време за смяна на фискалните устройства, адаптирането на компютърните системи и обучение на персонала. По данни на приходната агенция към момента около 20 000 касови апарата и фискални принтера подават данни според новите изисквания. Наредба Н-18 задължава всички регистрирани по ДДС лица до 31 март да приведат в съответствие касовите си апарати и софтуерите за управление на продажбите с новите правила, целящи да намалят възможностите за укриване на обороти. НАП отчита, че, към края на 2018 г. регистрираните по ДДС фирми са използвали 185 000 касови апарата и 40 000 фискални принтера. Поради липсата на законови изисквания досега, няма данни за броя на производителите и дистрибуторите на софтуер за управление на продажбите, нито за броя клиенти, които го ползват. Тази информация ще бъде събрана и анализирана в идните дни, пише в съобщението.", "date": "2019.02.07", "title": "НАП и работодатели ще обсъдят нужното за въвеждане на фискални касови апарати"}
{"url": "https://www.24chasa.bg/novini/article/7286062", "text": "Още има признаци на живот изпод руините на срутилата се в истанбулския квартал Картал осеметажна жилищна сграда, предава Асошиейтед прес. Спасителните екипи все още чуват звуци, които сочат за признаци на живот под развалините, и полагат усилия да достигнат до други оцелели, съобщи високопоставен турски представител, предаде БТА. Мурат Курум, министър на околната среда и градоустройството, не съобщи колко са хората, които се предполага, че са под руините. Сградата е помещавала 14 апартамента, а като живущи в нея са били регистрирани 43 души. Пред репортери Курум каза днес, че в момента на рухването в някои апартаменти е имало гости. Най-малко трима души загинаха при инцидента и 13 души, включително петгодишното момиченце, бяха спасени.", "date": "2019.02.07", "title": "Още има признаци на живот изпод руините на рухналата в Истанбул сграда"}
{"url": "https://www.24chasa.bg/novini/article/7286112", "text": "Електроразпределителното предприятие \"Север\" е подало жалба в прокуратурата, а причината е, че електроразпределителната мрежа, захранваща с ток русенското село Николово, била обект на вандалски прояви преди няколко дни. Това съобщиха от дружеството. Злонамерените деяния предизвикали неколкократни изключвания на електрозахранването в населеното място. Служители на електроразпределителното дружество извършили обход и оглед на съоръженията. Констатирани били следи от стрелба по стълб от електропровода - счупени изолатори и множество дупки по бетонния ствол на съоръжението. От дружеството припомнят, че подобни вандалски прояви в същия район били установени и през октомври миналата година.", "date": "2019.02.07", "title": "Вандали стреляли по стълб от електропровод в русенско"}
{"url": "https://www.24chasa.bg/novini/article/7285066", "text": "Равен брой представители - по 6-има, имат ГЕРБ и БСП в сегашния състав на Централната избирателна комисия. От квотата на опозицията, макар да бе номинация на неправителствения сектор, е председателката Ивилина Алексиева-Робинсън. Именно изтичащият мандат на ЦИК стана повод за последния скандал между управляващи и опозиция. сегашният изтича през март. По всяка вероятност обаче този състав ще проведе европейските избори през май, тъй като, освен че времето за избор на нови членове е кратко, то ако с нея тепърва се заемат нови експерти, тъй като хронограмата се подготвя близо 2 месеца преди изборите. Макар правото да не е задължително, а препоръчително образование за членовете на комисията, от 23-мата в ЦИК само трима не са юристи. Това са социологът Цветозар Томов (един от 3-мата говорители), математикът Емануил Христов от квотата на ГЕРБ и единствената представителка на “Воля” Кристина Цанкова-Стефанова, която е икономист. Представители имат ДПС - трима, “Атака” и Патриотичният фронт - по 2-ма, и НДСВ, АБВ и “Синята коалиция” - по 1. За първи път при избора на сегашната ЦИК Освен самата шефка Ивилина Алексиева (подкрепена от БСП) граждански номинации са Цветозар Томов, другата говорителка Камелия Нейкова и юристката от ГИСДИ Таня Цанева. Томов се води от квотата на ГЕРБ, а двете юристки - от БСП. Преди да я изберат за пръв отговорник по изборите, Алексиева оглавяваше Института за модерна политика на бившия депутат от НДСВ Борислав Цеков. В управата на института е и Петър Кичашки, чиято съпруга пък е шеф на фондацията “Хаштаг”. Около едноименния сайт и медийните пакети, които той получи от ЦИК, бе и един от скандалите, белязали мандата на комисията. Алексиева бе експерт към парламентарната комисия по гражданското общество в мандата на НДСВ. Била е и член на ЦИК, участва в изработването на изборния кодекс “Манолова”. Оглавява пресцентъра на министерството на извънредните ситуации на Емел Етем при тройната коалиция. Зам.-председател на комисията е Мария Мусорлиева от “Атака”. Тя също е юрист, както и кинорежисьор. Прочу се с отколкото син журналист”, казана по повод заложническата драма с членовете на секционни комисии в “Арена Армеец” при последните местни избори. После Мусорлиева се извини за изпуснатите думи в ефир. В момента комисията е само с един зам.-шеф, след като юристката от ГЕРБ Маргарита Златарева напусна. Секретарят на ЦИК Севинч Солакова е дългогодишен член на комисията и с голям юридически стаж. Бе секретар по юридическите въпроси на президента Петър Стоянов. Третият говорител - Александър Андреев, е от квотата на БСП и също е юрист. Колежката му Камелия Нейкова бе в ЦИК в предишен мандат, а за около година при тройната коалиция бе заместник на военния министър Николай Цонев. От квотата на БСП са още две юристки - ветеранът на изборните надзорници Румяна Сидерова и Росица Матева. От тази на ГЕРБ са юристите Георги Баханов (бивш зам. областен управител на Благоевград), Йорданка Ганчева, Мария Бойкинова и Румен Цачев. От тази квота са социологът Цветозар Томов и математикът Емануил Христов. Освен секретар ДПС има още двама юристи в комисията - Метин Сюлейман и Ерхан Чаушев. Единственият представител на реформаторите е Ивайло Ивков. Той е спец по спортно право и син е на футболната легенда Кирил Ивков. Макар и със затихващи функции като партия, НДСВ още има човек в комисията - Иванка Грозева. Тя бе в състава и на предишната. Освен Мусорлиева “Атака” има още един член - юриста Владимир Пенев. Патриотите също са с двама прависти - Бойчо Арнаудов и Катя Иванова. Двадесетият юрист в ЦИК е излъчен от АБВ - Мартин Райков. Причината за цялата тази партийна еклектика е, че по закон членовете на комисията се предлагат от парламентарно представените партии и коалиции, както и по 1 член от тези, които имат само евродепутати. Ръководството на ЦИК се избира от парламента, а останалите членове се назначават с указ от президента. Изисква се да са юристи или експерти по компютърни науки, математика, политически науки и социология с поне 7 г. професионален опит, добра професионална репутация, обществен авторитет и доверие. Председателят пък трябва да е юрист с поне 10 г. стаж. ЦИК отговаря за провеждането на всички видове избори, включително национални и местни референдуми. която получава - равна е на министерска. ЦИК утвърждава образците на изборните книжа за всеки вид вот, определя условията за изработването, доставката и съхранението на изборните книжа и материали, както и за съхранението на техническите устройства за машинното гласуване. Тя фалшифицирането на изборните книжа. ЦИК определя реда за образуване на секции в чужбина, приема заявленията на сънародниците ни, които искат да гласуват там, и проверява дали имат това право. Централната комисия отговаря за обучението на другите избирателни комисии и ги контролира. Назначава районните и общинските, както и секционните комисии в чужбина. ЦИК води публичен регистър на избирателите и осигурява възможност всеки да направи справка по ЕГН. Комисията регистрира партиите, коалициите и независимите кандидати за участие във всички видове избори, както и инициативните комитети за президентски избори и за евродепутати. Съответно тя може и да заличи регистрацията им. ЦИК регистрира и обявява кандидатските листи на партиите, коалициите и инициативните комитети в изборите. Определя условията за участие на наблюдатели и застъпници и ги регистрира. Друга нейна важна дейност е определянето на местата в чужбина за разкриване на секции. Чрез жребий комисията определя номерата в бюлетината на партиите и коалициите и разписва реда за провеждане на предизборната кампания. ЦИК разглежда всички жалби и сигнали за нарушения на изборния процес. Комисията отговаря и за машинното гласуване, а повод за още един скандал стана това, че не осигури устройства на последните президентски избори. Отговаря за възлагането на компютърната обработка на данните от гласуването и публикува окончателните резултати. Неин ангажимент е и разяснителната кампания сред избирателите. След всеки избор ЦИК трябва да направи анализ и да внесе в парламента предложения за промени на изборното законодателство. Вероятно за следващия състав ще остане търсенето на решение на проблема със сградата на ЦИК. Местенето се налага заради преустройството на Партийния дом и изграждането на новата пленарна зала на депутатите. След като цялата дейност на Народното събрание се премести там, ЦИК трябва да освободи помещенията, които сега ползва. Огледи бяха правени на сградите на “Раковски” 134, “Врабча” 23, Централния кооперативен съюз и дори бившата резиденция на Тодор Живков в “Банкя”. Последно ЦИК оглежда бившата централа на КТБ, но там има юридически спорове за собствеността. Така нито една от предложените от държавата сгради до момента не отговаря на изискванията за съхранение на изборния архив. Затова ЦИК прати писмо до премиера Бойко Борисов и парламентарната шефка Цвета Караянчева с предложение да се преместят в Народното събрание, когато сградата бъде освободена от депутатите. РУМИНА ДИМИТРОВА Решение за откриване на процедура по избор на нови членове за Централната избирателна комисия внесоха вчера депутати от БСП в деловодството на Народното събрание. Срокът да се задвижи процедурата изтича на 20 февруари. Затова лидерката Корнелия Нинова обяви, че още във вторник ще инициират старт на избора на нова ЦИК. Соцлидерката дори предупреди, че предстоящите европейски и местни избори може да се окажат невалидни, ако бъдат проведени от сегашния състав на комисията. “Този състав е встъпил в длъжност на 21 март 2014 г. и трябва, за да изпълним закона, да изберем нов преди 21 февруари 2019 г.”, обясни червеният юрист Крум Зарков. БСП отново сди търси предварителни оправдания за изборната загуба, отвърнаха обаче от мнозинството. И двата избора тази година ще се проведат от настоящата ЦИК, отсече шефът на правната комисия и депутат от ГЕРБ Данаил Кирилов. Той бе категоричен, че изборите тази година си остават валидни, независимо в какъв състав е комисията. Нов състав в ЦИК няма да има нужната подготовка и няма да спази срока за 60 дни за изборна хронограма, изрази притесненията си Кирилов. Според него сегашната комисия имала право да проведе изборите и да се смени едва тогава. Обясненията, че идват нови избори и сегашните членове на комисията са натрупали опит, не съответстват на разпоредбите на закона и няма да бъдат приети, контрира обаче Зарков. Той определи като “неприемливи и напълно скандални” обясненията на управляващите как Народното събрание “може да си позволи да не изпълни закона”. Тези обяснения ще срещнат нашия категоричен отпор, допълни червеният юрист. И посочи, че съгласно чл. 51 от Изборния кодекс членовете на ЦИК се избират за пет години, нов състав на комисията следва да се избере не по-рано от три и не по-късно от един месец преди изтичането на мандата. Управляващи и опозиция влязоха в сблъсък и заради промените в Изборния кодекс, инициирани от ГЕРБ. Според левицата от ГЕРБ ще се опитат да променят работата на секционните избирателни комисии, като предложат решенията в тях да се вземат не с мнозинство от 2/3, а с обикновено мнозинство. Управляващите обаче отричат да са внасяли такова предложение. Социалистите подчертават и че няма да има възможност решенията на секционните комисии да се обжалват пред съда. От ГЕРБ обаче твърдят, че обжалването отново щяло да се прави, но при опростена процедура.", "date": "2019.02.07", "title": "ГЕРБ и БСП с по 6 души в ЦИК, в ръководството - опозицията и “Атака”"}
{"url": "https://www.24chasa.bg/novini/article/7286149", "text": "Близо 2 милиарда лева са събраните вземания през 2018-а година. 15 милиона лева са внесени на пос терминали. 3800 са приетите данъчни декларации от физически лица от 10 януари досега, 890 са подадени по електронен път. Най-големият длъжник на Национална агенция за приходите трябва да внесе близо 6 милиона лева. Приходите от просрочени данъчни задължение за миналата година са с 20 милиона повече.\" Това съобщи Милена Колева, директор на териториална дирекция на Национална агенция за приходите Варна. Във връзка с кампанията за авансово възстановяване на ДДС на бизнеса Колева сподели. „Ние сме партньори на бизнеса. Парите трябва да са вложени в търговската дейност, а тяхно задължение да ни ги върнат под формата на данъци и да бъдат коректни.“", "date": "2019.02.07", "title": "НАП-Варна събра близо 2 милиарда лева данъци за година"}
{"url": "https://www.24chasa.bg/novini/article/7286120", "text": "Полицейски инспектори, обслужващи района на село Българка, предотвратиха измама на значителна стойност след бърза и професионална реакция. В началото на седмицата 76-годишен местен жител бил посетен от двама мъже, които заявили, че покривът на къщата му се нуждае от спешна подмяна. Въпреки че се колебаел, стопанинът дал съгласие, след като била обявена цена от 800 лева за цялостния ремонт. „Майсторите“ получили 100 лева за материали и след ден с още четирима „колеги“ пристигнали на адреса, но вече поискали от стареца 4000 лева, за да свършат работата. Тръгнали си с нови 200 лева, петел и кокошки и настояли пред възрастния мъж да изтегли кредит, за да се разплати с тях. В деня, когато притесненият човек получил одобрение за банков кредит, чрез трети лица местните полицейски инспектори разбрали за случая. След прецизни професионални действия те се намесили решително в момент, когато петима пристигнали в имота, за да вземат парите. Така мъжете – на възраст от 23 години до 28 години, били задържани, а измамата предотвратена. Служители на РУ-Силистра продължават разследването по случая. От полицията съветват гражданите да не се доверяват на частни лица, извършващи ремонтни дейности без необходимия лиценз.С всяка оферта за подмяна на улуци, покриви и др., на цени, значително по-ниски от пазарните е риск от измама и изнудване.", "date": "2019.02.07", "title": "Полицаи спипаха измамници – майстори на покриви в Силистренско"}
{"url": "https://www.24chasa.bg/novini/article/7286173", "text": "Малките скиори на \"Юлен\", ски клуб \"Банско\" и СК \"Добринище\" посрещнаха днес на Бъндеришка поляна водещите ни алпийци Алберт Попов, Камен Златков и Йоан Тодоров, съобщиха от БФСки. След тренировката на националите на писта \"Томба\" младите таланти имаха възможност да се снимат с топ скиорите ни и да взематг автографи от тях. Попов, Златков и Тодоров получиха подарък по един автентичен чан, за да са здрави като желязо и да карат по пистите толкова ритмично като неговия звук. Лично директорът на ски училище \"Юлен\" и спортен директор на СК \"Юлен\" Георги Главчев връчи чановете на скиорите.", "date": "2019.02.07", "title": "Чанове за топ алпийците ни в Банско"}
{"url": "https://www.24chasa.bg/novini/article/7286170", "text": "Президентът на Косово Хашим Тачи приветства вчерашното подписване на протокола за присъединяване на Македония към НАТО, оценявайки го като победа на западните ценности и напредък на региона към евроатлантическа интеграция, съобщи МИА. Постигането на всеобхватен договор между Косово и Сърбия ще бъде следващата стъпка за затваряне на конфликтите в региона, написа днес Тачи в своята страница във Фейсбук, предаде БТА. Честитим на целия политически спектър в Северна Македония за това постижение, което несъмнено ще донесе повече мир, стабилност и сигурност в нашия регион. Всеобхватният договор между Косово и Сърбия ще бъде следващата стъпка към затваряне на конфликтите в региона и отварянето на пътя към членство на Косово в Обединените нации, НАТО и Европейския съюз, посочва Тачи.", "date": "2019.02.07", "title": "Хашим Тачи: Присъединяването на Македония към НАТО носи мир, стабилност и сигурност в региона"}
{"url": "https://www.24chasa.bg/novini/article/7286198", "text": "Екип от здравното министерство и представители на общинските болници вече се е събрал и подготвя мерки за оказване на помощ и стабилизиране на общинските болници, които трябва да представят на премиера Бойко Борисов утре. Това каза здравният министър Кирил Ананиев, след парламентарен контрол днес и след среща по-рано през деня при министър-председателя, който изиска анализ за състоянието на общинските болници и действия за стабилизирането им. \"Сега и аз отивам при тях. Тази нощ ще бъде изпълнена с много труд\", допълни той. \"Няма намаление на лимитите за хемодиализа и раждания. Болницата в Карлово има общ размер на разходи, определен на месечна база, в който да извършва своята дейност. Няма такова нещо с отказани раждания заради липса на осигурен ресурс. Същото се отнася и за хемодиализата. Мерките, които ще изготвим, ще бъдат достатъчно основание лекарите от Карлово да се откажат от протеста си\", коментира Ананиев и готовността на медици от общинската болница в Карлово да подадат масови оставки.", "date": "2019.02.07", "title": "Министър Ананиев: Няма намаление на лимитите за раждания и хемодиализа"}
{"url": "https://www.24chasa.bg/novini/article/7286146", "text": "Ще напусне ли Великобритания ЕС на определената дата - 29 март? Отлагане на Брекзита изглежда все по-неотвратимо, въпреки че британският премиер Тереза Мей настоява срокът да бъде спазен, смятат аналитици. \"Засега е сякаш почти неизбежно Брекзитът да се забави по един или друг начин, поне с няколко седмици\", заяви пред АФП Константин Фрейзър, експерт по европейска политика в изследователския център \"Ти Ес Ломбард\". Тереза Мей не се предава - консервативната британска ръководителка повтаря неуморно, че е твърдо решена да осъществи Брекзита навреме и рязко отхвърля възможността за отсрочване, спомената от несъзвучни с общия тон гласове в нейното правителство - от външния министър Джереми Хънт и от финансовия Филип Хамънд. Според тях може би трябва да се изчака, докато бъдат приети законите, необходими за изпълнение на Брекзита. Еврофобският всекидневник \"Дейли телеграф\" дори твърди, че министри са обсъждали възможността да го отложат с осем седмици - до 24 май. Твърде късно =========== През това време часовникът тиктака, а Обединеното кралство изобщо не е наясно как точно ще напусне лоното на Европа, особено след като сделката за развод, договорена между Лондон и Брюксел, в средата на януари бе провалена от британските депутати с внушително мнозинство. Оттогава Тереза Мей се мъчи да започне наново преговорите с ЕС - конкретно във връзка с разпоредба, засягаща границата с Ирландия, за да издейства компромис, който би задоволил парламента. Въпреки категоричния отказ на Брюксел да сложи текста пак на масата, Мей се ангажира сделката да мине през парламента в нова редакция \"възможно най-скоро\". Ако до 13 февруари няма споразумение, на следващия ден депутатите ще гласуват за по-нататъшното развитие на Брекзита. Във всички хипотези случай ще бъде твърде късно, настоява Константин Фрейзър: \"Националното законодателство ще е неподходящо за регулиране (на Брекзита), дори в минимална степен\". Остава да бъдат гласувани още седем закона, включително текстове за търговията, селското стопанство и имиграцията, а дебатите по някои от тях още не са започнали, сочат данни на британския Институт за държавно управление. С цел да ускори темпото Даунинг стрийт отмени парламентарната ваканция през февруари, а е възможно и да удължи пленарните заседания. \"Дори при ускорен ритъм времето пак не стига\", отсича Ник Райт, експерт по европейска политика в Лондонския университетски колеж, потърсен от АФП. \"Мъчения\" ======== В очите на Тереза Мей Брекзитът трябва на всяка цена да настъпи на 29 март, дори ако се наложи брутално да бъдат скъсани връзките между Лондон и Брюксел, изграждани в течение на 46 години. Но заплахата с Брекзит \"без сделка\" - сценарий, потенциално катастрофален за британската икономика, е част от политическа стратегия, целяща да осигури парламентарна подкрепа за нейното споразумение, разсъждава Фрейзър. И обяснява, че \"тя вкарва в играта часовника\" по-малко от два месеца преди Брекзита, за да притисне депутатите до стената: и еврофилите, които се страхуват да напуснат ЕС без предпазна мрежа, и брекзитиърите, които се опасяват от смекчен Брекзит, дори и от никакъв Брекзит. Ник Райт съзира тук и един вид \"инат\": \"тя е толкова упорита и обсебена от това, което върши, че просто отхвърля мисълта то да е невъзможно\". Според анализаторите е \"немислимо\" останалите 27 страни от ЕС, чието одобрение се изисква, да се обявят против отсрочка - те също биха пострадали от варианта \"без сделка\". Председателят на Европейския съвет Доналд Туск впрочем увери в сряда, че ще положи всички усилия да се избегне такъв сценарий. Ако обаче има отлагане, остава неясно докога, защото графикът създава проблеми. Според мнозина в Брюксел е трудно Брекзитът да се отложи за по-късно от началото на юли, когато след майските избори ще започне да заседава новият Европейски парламент - по принцип без британски депутати. По-нататъшно отлагане би могло \"да удължи мъченията, ако Обединеното кралство не направи решителната стъпка\", предупреждава Константин Фрейзър.  (От БТА)", "date": "2019.02.07", "title": "Отлагане на Брекзит изглежда все по-неизбежно, каквото и да казва Мей"}
{"url": "https://www.24chasa.bg/novini/article/7286179", "text": "Окръжна прокуратура Бургас внесе в съда искане за определяне на мярка за неотклонение \"задържане под стража\" спрямо Злати И. и Пенчо М., обвинени в извършване на кражба на златни накити, пари и акцизни стоки от търговки обекти, съобщиха от пресцентъра на Апелативната прокуратура. Съдът насрочи заседанието от 15,30 ч. днес. Двамата бургазлии са обвинени за това, че в периода от 3 март, 2017 г. до 1 юни, 2018 г. в Бургас и Айтос, са извършили четири кражби в съучастие по между си. Чрез разрушаване на прегради, здраво направени за защита на имот и чрез използване на техническо средство отнели движими вещи от владението на различни лица на обща стойност 322 хил.лв. Срещу Злати И. и Пенчо М. са повдигнати обвинения в кражба в особено големи размери, представляваща особено тежък случай, за което законът предвижда от 10 г. до 20 г. лишаване от свобода.", "date": "2019.02.07", "title": "Водят бургаските касоразбивачи в съда, разследват ги за 4 крупни кражби"}
{"url": "https://www.24chasa.bg/novini/article/7286245", "text": "Брат и сестра от Кюстендил са в безизходица, след като останаха без покрив над главата. Пожар навръх Нова година изгоря покъщнината им, дограмата и елинсталацията на дома им. Като временно решение те се подслонили при роднини в София, където ги заварила и новината, че жилището им е изгоряло. Цветанка и Любомир Симеонови в момента са без работа, няма как и да изтеглят заем, за да стегнат жилището си, разказва  „Бяхме в София, за да посрещнем Нова година при роднини. В първите минути на 2019-а година вместо пожелания по телефона, получих тревожно обаждане от съседи. Чухме се към 12.05 часа. Пожарната дошла веднага, но нали е Нова година, докато съседите видят, че нещо тлее… То е било заря над нашата къща по техните думи. Минават 30 минути и изгаря почти всичко, тогава се обадили и на тел. 112. Изгорели са ни килимите, дрехите, всичко е унищожено”, коментира Цветанка. Според разследващите пожарът е възникнал злоумишлено, а по думите на Цветанка отношенията й със съседите са изключително добронамерени. „Явно огънят е причинен от някакви хулигани, я пиратка са хвърлили в нетрезво състояние, я нещо по-силно. Минали години са ни чупили прозорци на сутерена, нищо страшно. Даваш 20-30 лева и си готов. Но сега запалиха целия етаж, изгоря дограмата. Няма къде да отидем, брат ми е при познати в София. Тук изгоря и елинсталацията. Всичко е черно, ток няма как да се пусне, без да се направи нова”, коментира Цветанка. В момента останалите без дом са приютени от роднини в столицата. „Просто ни влязоха в положение и ни подадоха ръка. Но това е временно, няма как да досаждаме по-дълго време. Ние в момента в една стая сме четирима души. В София сме от 4-и януари, спахме тук на студено, като се прибрахме, и се разболяхме. Завиваме се с юргана през глава, ток няма никъде. Не разполагаме с печка на дърва да ни топли. Само на ток се отоплявахме”, споделя още кюстендилката. Цветанка и Любомир са начални учители по образование. Тя е преподавала 12 години на ученици до четвърти клас, а Любомир е работил като асистент по политическа икономия. От няколко години страда от заболяване на ставите и е трудно подвижен, а към момента и двамата са безработни. „За дограмата, след като проверих в две фирми, ми казаха, че искат към 3000 лева, да не се зида стената. И вътре искат още 500 лева за другите прозорци. В смисъл, най-евтиният вариант е този. Не говорим за нещо скъпо, а за най-обикновено стъкло. Това е най-наложително, боядисване на стаите не предвиждаме, тъй като трябват други средства – боя, работа, труд, майстори, нали всичко се плаща. Всичко е опожарено, за покъщнината въобще не говорим, а за най-спешното”, казва педагожката. За възстановяване на електричеството също ще е необходима непосилна за тях сума. Като пропуск тя отчита, че жилището не е застраховано. „Няколко пъти съм проверявала, годишно щеше да излезе 120 лева. Не че застрахователите дават много пари, но все пак е вариант”, допълва жената, останала без жилище.", "date": "2019.02.07", "title": "Пожар остави без покрив безработни учители"}
{"url": "https://www.24chasa.bg/novini/article/7285715", "text": "Работник на 31 г. от нощната смяна в рудник \"Трояново север\" от държавните мини \"Марица изток\" край старозагорското село Ковачево е загинал по време на работа. Случаят е от 2 февруари, но за него съобщиха едва днес от Апелативната прокуратура в Пловдив. Мъжът, който остави млада вдовица и малко дете, е от Сливен, работел от 5 години в този рудник. Той бил машинист на задвижна станция при Разкривно транспортен насипищен комплекс 1 в открития рудник. Във фаталната нощ човекът бил сам на работното си място. В един момент се качил върху рамката на гумено-транспортната лента, по която се изнася с голяма скорост изкопаната пръст, вероятно, за да разбере дали товарът не е замръзнал. В този момент обаче мъжът загубил равновесие и паднал върху лентата, която го отнесла заедно с пръстта. Тялото му било открито обезобразено в края на лентата, което наложило работникът да бъде погребан в затворен ковчег в понеделник. По случая, който се определя като производствен инцидент, е образувано досъдебно производство срещу неизвестен извършител, което се наблюдава от Окръжната прокуратура в Стара Загора. То е по член 123, ал.1 от Наказателния кодекс - за настъпила смърт на 31-годишен мъж поради незнание или немарливо изпълнение на занятие или друга правно регламентирана дейност, представляващи източник на повишена опасност. Ако бъде открит и осъден виновник по това обвинение, той може да отиде в затвора за срок между 1 и 6 години. В хода на разследването вече е извършен оглед на местопроизшествието, назначени са съдебно-медицинска и химическа експертизи, разпитани са свидетели. Към делото са приобщени множество доказателства - документи, касаещи безопасността на труда, и технологични документи, каpаха още от прокуратурата.", "date": "2019.02.07", "title": "Работник загина по време на нощна смяна в рудник на мини \"Марица изток\" (Обновена)"}
{"url": "https://www.24chasa.bg/novini/article/7286238", "text": "Председателят на Европейската комисия Жан-Клод Юнкер е заявил на днешната среща в Брюксел с британския премиер Тереза Мей, че може да бъдат внесени промени в един от документите, свързани с оттеглянето на Великобритания от ЕС. Това съобщи говорител на ЕК. Според Юнкер може да претърпи промяна политическото изявление, което е неразделна част от споразумението за оттегляне. Тези промени биха засягали бъдещите отношения между ЕС и Лондон. Юнкер отново е потвърдил, че самото споразумение не подлежи на предоговаряне. Председателят на ЕК е отбелязал, че каквито и промени да бъдат постигнати, те ще подлежат на одобрението на Европейския парламент и на държавите в ЕС. Разговорът бе напрегнат, но конструктивен, поясни говорителят. По неговите думи разговорът е бил в светлината на възможностите за оттегляне на Великобритания по правила. В следващите дни преговорни екипи на двете страни ще работят заедно, а следващата седмица главният преговарящ на ЕС Мишел Барние ще разговаря в Страсбург с представител на британското правителство. Юнкер и Мей ще имат нова среща до края на февруари. Днес Мей е представила различни предложения, свързани с предпазната мярка за ирландската граница, уточни говорителят.", "date": "2019.02.07", "title": "Юнкер допусна промени в документ за оттеглянето на Великобритания"}
{"url": "https://www.24chasa.bg/novini/article/7286253", "text": "4 години затвор за шефа на \"Софарма\" Огнян Донев поиска прокуратурата. Делото срещу него и финансовия директор на компанията Борис Борисов започна през 2016 г. Въпреки че се гледа по съкратената процедура без разпит на всички свидетели, то приключва едва сега на първа инстанция в Софийския гладски съд заради сложните финансовосчетоводни експертизи. По делото бяха направени три експертизи, като последната бе петорна и отне близо година и половина. Трудно бяха намерени и вещи лица оценители на акции, които да я направят. Според обвинението Донев дължи почти 63 млн. лв. данъци за сделки, направени през 2006-2007 година, а Борисов - 7,5 млн. лв.", "date": "2019.02.07", "title": "Прокуратурата иска 4 г. затвор за Огнян Донев за укрити данъци"}
{"url": "https://www.24chasa.bg/novini/article/7286271", "text": "Изборите за Европейски парламент не бива да парализират реформите в миграционната политика на Европейския съюз, заяви днес еврокомисарят по вътрешните работи и миграцията Димитрис Аврамопулос на заседание вътрешните министри от ЕС в Букуре, предаде БТА. Франс прес посочва, че въпреки спада в броя на пристигащите по европейските брегове мигранти в сравнение с 2015 г. , европейските страни продължават да имат разногласия по реформата на системата за предоставяне на убежище и има опасения, че те ще се възползват от статуквото с наближаване на изборите в края на май. \"Предстоящите избори не бива да ни парализират. Точно обратното, трябва да обединим сили, за да покажем силна политическа воля\", заяви пред журналисти Аврамопулос, преди да се присъедини към министрите за разисквания при закрити врата. От 2016 г. реформата в правилата за даване на убежище буксува заради въпроса за промяна в Дъблинския регламент. Този регламент сега налага несъразмерна тежест на средиземноморските страни с изискването молбата за убежище на мигрантите да регистрира и обработва в първата страна от ЕС, в която пристигнат. Поради липсата на нови, одобрени от всички правила, всеки път, когато мигранти биват спасени в Средиземно море, избухват дипломатически спорове кой носи отговорността да ги приеме. Италия демонстрира особена непреклонност, като затваря пристанищата си. \"Не можем повече да разчитаме на решения на момента, когато десетки мигранти са блокирани на кораб край бреговете ни\", заяви еврокомисарят и призова да се сложи край \"на тази игра, която може да постави в опасност живота на хора\". В очакване на реформата на Дъблинския регламент ЕК насърчава страните членки да приемат временни решения, в които се уточняват отговорностите за приемането на мигрантите. Германия и Франция ще призоват за \"значително разширяване на кръга\" от страни, съгласни да участват в този прием, каза днес в Букурещ германският парламентарен държавен секретар към вътрешното министерство Щефан Майер. Австрийският вътрешен министър Херберт Кикъл от крайнодясната Австрийска партия на свободата представи искане за нови европейски правила за улесняване на експулсирането на кандидати за убежище и бежанци, извършили закононарушения. \"Сегашното положение е незадоволително, това не може да продължава повече\", заяви той и увери, че искането му отговаря на очакванията на населението.", "date": "2019.02.07", "title": "Аврамопулос: Евроизборите не бива да парализират реформите за миграцията в ЕС"}
{"url": "https://www.24chasa.bg/novini/article/7286272", "text": "Екстремните климатични явления, заради които части от Европа и Северна Америка се покриха напоследък със сняг, докато горски пожари бушуваха в австралийската жега, ще стават все по-изявени заради топенето на ледовете на двата полюса, съобщи ДПА, цитирана от БТА. Британски, германски, канадски, новозеландски и американски учени използваха климатични модели, за да симулират какво ще се случи, когато водата от топящата се ледена покривка на Гренландия и Антактика навлезе в световния океан. Тя ще промени океанските течения и ще предизвика промени в климата в цял свят. Моделът показа, че в някои райони по света промените в океаните ще предизвикат още по-екстремни климатични прояви и по-голямо вариране на температурите спрямо предишни години. Въпреки студената вълна в САЩ, заради която температурата в Чикаго стана по-ниска, отколкото на Северния полюс, общо температурите в света се покачват и биха могли да се повишат с 3-4 градуса Целзий до 2100 г. Изследването, ръководено от Ник Колидж от университета \"Виктория\" в Уелингтън, е първото, използвало детайлни модели и на антарктическата и на гренландската ледена покривка, заедно със спътникови наблюдения за промените в тях. Така прогнозите са по-точни. ", "date": "2019.02.07", "title": "Топенето на двата полюса ще увеличи екстремните климатични прояви"}
{"url": "https://www.24chasa.bg/novini/article/7286320", "text": "Северин Красимиров е вменяем и отива на съд, съобщи официално прокуратурата в Русе.  Окръжната прокуратура ще внесе обвинителен акт срещу Северин Красимиров и ще поиска налагане на най-тежките наказания за изнасилването на Виктория , представляващо особено тежък случай, и убийството й, извършено по особено мъчителен начин за пострадалата и с особена жестокост. Животът на Виктория бе отнет на 6 октомври миналата година в Русе. Окръжната прокуратура в Русе назначи петорна комплексна съдебно-медицинска психологична и психиатрична експертиза на обвиняемия, заключението на която сочи категорично, че Северин Красимиров е вменяем и може да носи наказателна отговорност за извършеното. Красимиров е с лека умствена изостаналост и е емоционално нестабилна личност – импулсивен тип, но може да разбира свойството и значението на извършеното и да ръководи постъпките си. Той е без фундаментални разстройства в базисни сфери от психичната дейност, които да нарушават основните му психични годности, поради което може да участва в наказателния процес и да разбира смисъла и значението на извършваните следствени действия и да разбира смисъла на наложеното наказание. Главният прокурор Сотир Цацаров разпореди вземането на досъдебното производство на специален надзор и по него се извършват интензивни следствени действия от екип от прокурори. До момента са разпитани 30 свидетели и са назначени 19 експертизи. Извършени са множество първоначални и допълнителни огледи на местопрестъплението и на веществени доказателства, както и претърсвания и изземвания. Изискани и получени са справки от мобилните оператори и медицинска документация. В изпълнение на издадената от ОП Русе Европейска заповед на разследване, прокуратурата във Федерална Република Германия извърши освидетелстване на Северин Красимиров и изготвените протоколи и фотоалбуми за това следствено действие са получени в прокуратурата. С оглед изложеното в протокола състояние на обвиняемия и установените по него следи от наранявания, Окръжна прокуратура- Русе назначи съдебно медицинска експертиза, която да даде отговор на въпроса дали е възможно установените наранявания да са получени в резултат на оказана от жертвата съпротива. Припомняме, че извършителят на деянията бе задържан в изпълнение на издадена от прокуратурата Европейска заповед за задържане в Германия и бе преведен в страната ни. С определение на Окръжен съд – Русе на Северин Красимиров е определена мярка за неотклонение „Задържане под стража“.", "date": "2019.02.07", "title": "Прокуратурата: Северин е вменяем и отива на съд за убийството на Виктория в Русе"}
{"url": "https://www.24chasa.bg/novini/article/7286305", "text": "Самолет, изпълняващ полет до Франция, беше принуден да се върне обратно на стокхолмското летище Арланда заради бомбена заплаха, съобщиха днес шведските спешни служби и полиция, цитирани от ДПА. Самолетът на Норвежките авиолинии със 169 души бил излетял за Ница, когато около 10.40 ч тази сутрин постъпила заплахата. \"Самолетът се върна, след като получи информацията за заплахата\", каза пред стокхолмския всекидневник \"Експресен\" говорител на шведските спасителни служби. След като кацнал в Стокхолм, самолетът \"Боинг 737\" останал паркиран на разстояние от сградите на терминала на летището. Полицията е на мястото, заяви нейна говорителка, предава БТА. Норвежките авиолинии разпространиха изявление, в което потвърдиха, че срещу полет DY 4321 е била отправена бомбена заплаха и \"от съображения за сигурност той се е върнал на Арланда\", и добавиха, че въпросът е от компетенцията на полицията.", "date": "2019.02.07", "title": "Бомбена заплаха върна самолет за Ница обратно на летището в Стокхолм"}
{"url": "https://www.24chasa.bg/novini/article/7286518", "text": "Италия трябва да се придържа към неутрална позиция за ситуацията във Венецуела и да поддържа диалог с тази латиноамериканска страна, заяви днес италианският вицепремиер и министър на икономическото развитие, труда и социалната политика Луиджи Ди Майо, цитиран от ТАСС. \"Италия трябва да възприеме неутрална позиция по ситуацията във Венецуела и да не взима страна, нито на (президента Николас) Мадуро, нито на (лидера на опозицията Хуан) Гуайдо. Ние просто трябва да поддържаме диалог\", цитира вицепремиера телевизия \"РАИ нюз 24\". Ди Майо добави, че се придържа към \"линията, която подкрепя папа Франциск, а именно на диалог\". \"Решението за онова, което трябва да се случи, трябва да бъде взето от самите венецуелци\", заключи Ди Майо, цитиран от БТА. На 5 февруари лидерът на венецуелската опозиция Хуан Гуайдо изпрати на лидерите на управляващите партии в Италия - \"Лигата\" и \"Движението 5 звезди\", съответно на Матео Салвини и Луиджи Ди Майо писмо, в което им предлага в най-кратки срокове да се срещнат с представители на официална делегация на парламента на Венецуела за \"обмен на мнения за кардинални промени във Венецуела и необходимостта от произвеждане на свободни и независими избори\". Според \"РАИ нюз 24\", вицепремиерът и вътрешен министър на Италия Матео Салвини ще приеме делегацията в министерството на вътрешните работи в понеделник, 11 февруари. Лидерът на партия \"Лигата\" е склонен да признае Гуайдо, но засега в италианското правителство доминира позицията на \"Движение 5 звезди\". То смята дори формалното признаване на Гуайдо за неприемлива намеса във вътрешните работи на друга държава. Освен това \"Движението\" подкрепя произвеждането на нови избори, решение за което трябва да бъде постигнато с преговори между страните.", "date": "2019.02.07", "title": "Италиански министър: Трябва да запазим неутрална позиция относно Венецуела"}
{"url": "https://www.24chasa.bg/novini/article/7286521", "text": "Франция отзова за консултации посланика си в Рим днес, след като окачестви като безпочвени неколкократните словесни атаки от италиански политически лидери през последния месец и призова Италия да се върне към по-приятелски подход, предаде Ройтерс. \"От няколко месеца Франция е прицел на повтарящи се безпочвени атаки и оскърбителни изявления\", се казва в декларация на френското външно министерство. В нея се посочва, че тези атаки на Италия са без прецедент след Втората световна война, предаде БТА. \"Да имаме различия е едно нещо, но да се манипулират отношенията с предизборни цели е друго\", се казва в документа. Двамата италиански вицепремиери - Матео Салвини от дясната партия \"Лига\" и Луиджи Ди Майо от популисткото антисистемно движение \"Пет звезди\", на няколко пъти се изказаха язвително срещу президента Еманюел Макрон по редица остри спорни въпроси. \"Всички тези действия създават сериозна ситуация, която поставя въпроси за намеренията на италианското правителство към Франция\", се подчертава в декларацията.", "date": "2019.02.07", "title": "Франция привика посланика си от Рим: Италия да се върне към по-приятелски подход"}
{"url": "https://www.24chasa.bg/novini/article/7286545", "text": "Върховният съд на Испания отхвърли иск, внесен срещу испанския премиер Педро Санчес заради подозрения за плагиатство на докторската му дисертация, гласи разпространено днес постановление на съда, предадoха ТАСС и БТА. В документа се отбелязва, че съдът \"не е приел за разглеждане\" иска, \"внесен от политическа партия \"Вокс\" срещу министър-председателя Педро Санчес във връзка с предполагаемо използване в неговата докторска дисертации на трудове на други автори без цитирането им, представяйки ги за собствени\". Съдът обоснова решението си с това, че изложеното в иска \"не съставлява никакво престъпление\" На свой ред крайнодясната партия \"Вокс\" настояваше, че става дума за нарушения като документна измама, злоупотреба със служебно положение, взимане на подкупи, използване на връзки и престъпление срещу интелектуалната собственост. Скандалът около докторската дисертация на Санчес избухна през септември м.г., когато премиерът беше заподозрян за плагиатство на научния му труд. Санчес отхвърли всички обвинения. Освен това пресслужбата на премиера увери, че процентът на заемки в дисертацията на Санчес е в допустимите граници.", "date": "2019.02.07", "title": "Испански съд отхвърли иск срещу\nпремиера Санчес за плагиатство в дисертацията му"}
{"url": "https://www.24chasa.bg/novini/article/7286536", "text": "Германският канцлер Ангела Меркел каза днес, че споразумение с Великобритания за организирано напускане на ЕС е възможно, без да бъде предоговаряно споразумението за Брекзит, предаде ДПА. След двустранна среща със словашкия премиер Петер Пелегрини в Братислава, Меркел каза, че общността иска да направи всичко по силите си, за да постигне организиран Брекзит, предава БТА. Същевременно обаче, каза Меркел, ЕС трябва да се съобразява с целостността на вътрешния си пазар и да защити своята членка Република Ирландия. Днес Меркел и министър-председателите на страните от Вишеградската група (Полша, Унгария, Чехия и Словакия) се събраха на работен обяд, за да обсъдят последиците от Брекзит, подготовката за изборите за Европарламент, развитието на еврозоната и единния пазар на стоки и услуги в общността през следващите години, допълва ТАСС.", "date": "2019.02.07", "title": "Меркел: Намиране на решение за Брекзит е възможно и без предоговаряне"}
{"url": "https://www.24chasa.bg/novini/article/7286533", "text": "САЩ ще се откажат от предложението да продадат на Турция зенитно-ракетните системи \"Пейтриът\", ако Анкара купи от Русия системите за противовъздушна отбрана С-400, съобщи турската телевизия НТВ, като цитира американски източник. Ако Турция купи системите С-400, процесът за продажба на Пейтриът ще бъде приключен, каза източникът, който коментира състоялите се във Вашингтон преговори между представителите на турското министерство на външните работи и Държавния департамент на САЩ. Американският източник също така потвърди намеренията на САЩ да изтеглят войските си от Сирия и да изпълнят обещанията, дадени на Турция във връзка с реализирането на пътната карта за района на сирийския град Манбидж. Източникът добави, че преговорите между Анкара и Вашингтон са преминали позитивно, информира ТАСС. Турското министерство на външните работи съобщи вчера, че заместник-министърът на външните работи на Турция Седат Йонал и заместник-държавният секретар на САЩ по политическите въпроси Дейвид Гейл са се договорили да разрешават двустранните проблеми като съюзници.", "date": "2019.02.07", "title": "САЩ няма да продадат \"Пейтриът\"на Турция, ако Анкара купи от Русия С-400"}
{"url": "https://www.24chasa.bg/novini/article/7286547", "text": "По информация на българското посолство в Гърция стачкуващи фермери започват да блокират пътища в страната. Това съобщиха от пресцентъра на Министерството на външните работи. На 7 февруари в 16:00 земеделски производители затварят пътя при Егио, който свързва Атина с пристанищния град Патра. В събота, 9 февруари е планирана блокада на движението при Темби - участък от магистралата, която свързва Солун с Атина. В префектура Централна Македония трактори и селскостопанска техника са разположени на следните места: - В района на Малгара, в непосредствена близост до националния път Солун - Атина. - В област Иматия, на пътен възел Кулурас, автомагистрала Егнатия в участъка Солун – Верия; - На националния път Верия - Скидра, в района на жп гара Науса; - В област Пела, на пътен възел на Гипсохори; - В област Пиерия, на общинския път в района на стадиона на Катерини; - На 67-я километър от стария национален път Катерини – Солун; - В района на Серес, на пътен възел Сидирокастро; Блокади на движението са планирани и: - В района на Пирго Илиас по националния път Патра-Древна Олимпия, в петък 08.02.2019 г., в 18:00 ч. - В района на Превеза, на пътен възел Луру Превезас, от 19:30 ч. на 07.02.2019 г. - В района на Пеласгия, окръг Фтиотида, е предвидено за 07.02.2019 г. от 16:00 до 18:00 ч. нова блокада на двете платна към Солун. - На остров Крит в Ханя, на височината Мегала Хорафия, всеки ден ще се спира движението от 16:00 до 18:00 ч. на националния път Ханя-Ираклио. Движението от 16:00 до 18:00 ч. всекидневно ще бъде блокирано и в района на Ираклио на острова.", "date": "2019.02.07", "title": "Външно: Стачкуващи фермери ще блокират пътища в Гърция днес"}
{"url": "https://www.24chasa.bg/novini/article/7286553", "text": "Все още не е уточнена дата за визитата на руския президент Владимир Путин в София. Това съобщи пред журналисти руският посланик у нас Анатолий Макаров, който уточни, че посещението ще бъде осъществено, когато бъдат изпълнени необходимите условия за това, предаде  . В края на януари Борисов и Путин проведоха телефонен разговор, в който бяха обсъдени съвместни енергийни проекти, сред които АЕЦ „Белене“ и българското участие в „Турски поток“, припомни посланик Макаров. „Що се отнася до въпроса за посещението на президента Путин, има действаща покана и от президента Радев, и от премиера Бойко Борисов. Срокът обаче ще бъде уточнен по каналите, когато двете страни постигнат разбиране, че е назрял моментът за тази визита и условията за нея са напълно изпълнени“, заяви посланик Макаров, който днес поднесе венци пред паметника на граф Игнатиев в Докторската градина за Деня на дипломата в Русия. По този повод посолството на Руската федерация в София организира и инициатива „Попитай посланика“. Във фейсбук страницата на руската мисия у нас вече има зададени близо 600 въпроса, като сред темите, които се засягат, са нерешеният въпрос с българските архиви в Москва, ключови енергийни проекти, визовият режим и рисковете от хибридната война. В неделя отговорите на най-интересните въпроси ще бъдат публикувани на страницата на руската мисия в България.", "date": "2019.02.07", "title": "Руският посланик: Все още не е уточнена дата за визитата на Путин в София"}
{"url": "https://www.24chasa.bg/novini/article/7286572", "text": "Ритъмът на растеж на румънската икономика ще се забави през тази година до 3,8 процента и ще достигне 3,6 процента през 2020 г. на фона на прогнозиран растеж от 4 процента през 2018 г., според зимните икономически прогнози, публикувани днес от Европейската комисия, съобщава Аджерпрес. Комисията запази същите очаквания за растежа на Румъния, които бе публикувала през есента на миналата година, предаде БТА. \"Икономическият бум, който започна в Румъния през 2017 г., се успокои през 2018 г. Реалният растеж на брутния вътрешен продукт намаля от 7 процента през 2017 г. до очакваното ниво от 4 процента през 2018 г.\", посочва Комисията. Румънски медии отбелязват, че правителството е съставило проектобюджета за 2019 г. на базата на доста по-оптимистичната прогноза за растеж от 5,5 процента. Също така ЕК очаква инфлацията в Румъния да отчете спад, достигайки 3,3 процента през 2019 г. и 3,1 процента през 2020 г. спрямо 4,1 процента през 2018 г.", "date": "2019.02.07", "title": "ЕК: Растежът на румънската икономика ще се забави през тази година до 3,8%"}
{"url": "https://www.24chasa.bg/novini/article/7286564", "text": "Има открити следи от задържаните Злати Илиев и Пенчо Манов в обектите, където са били извършвани кражбите, заяви наблюдаващият прокурор Мануел Манев. Той не разкри обаче дали става въпрос за открито ДНК от двамата задържани. Стана ясно, че освен заложна къща в Айтос, Илиев и Манов са обрали търговски обект за акцизни стоки в същия град, офис на спедиторска фирма в Бургас и склад на една от промишлените зони на града. Към момента Злати Илиев е с чисто съдебно досие, тъй като е бил съден за кражби, но е реабилитиран, докато Пенчо Манов е осъден. През 2015-а Пенчо получава присъда заради опит за нелегално преминаване на сръбската граница, съден е и за документна измама. \"Клиентът ми Злати Илиев няма нищо общо с кражбите, за които е обвинен. Още преди 6 месеца полицаи с качулки са нахлули в дома му и са го пребили. Търсили са злато, но открили само бижута на жена му\", каза в кулоарите на съда адвокат Радостин Пенев. Съдебното заседание за мерките за неотклонение бе прекъснато по настояване на двамата задържани, тъй като не били запознати с обвинителния акт. Заседанието ще продължи в 16:10 часа.", "date": "2019.02.07", "title": "Прокуратурата за обирите в Бургас: Има следи от задържаните"}
{"url": "https://www.24chasa.bg/novini/article/7286605", "text": "„Не убих Ани. Намерих я мъртва у дома си и бях паникьосан… Исках да я погреба, но нямах лопата”, каза днес пред съда бащата на 4-годишната Ани, чието убийство потресе преди четири години Гърция, съобщи  . 27-годишният баща на 4-годишната Ани, чийто труп бе нарязан и изчезна без никаква следа, каза в показанията си на вторичния процес, че не е убил детето си. Намерил малкото момиче мъртво, и в резултат неговата паника пристъпил към пъкленото дело. Станислав Бакарджиев каза още, че е останал 20 часа до мъртвата си дъщеря в апартамента, в който живеел в Атина. „Не исках да правя всичко това. Исках да сложа трупчето в чанта, но телцето беше камък и се счупи. Отрязах няколко парчета и ги хвърлих в боклука“, каза пред съда днес той. „Чу се, че аз съм канибал, че съм сготвил детето и съм го изял. Никога не се е случвало. Нямах повод да убия детето си … Не мога да си представя как баща убива детето си. Става една сутрин и убива детето си. Само луд би го направил и аз не съм луд“ – добави още той. Според обвиняемия малката Ани е взела наркотици, които е намерил у дома си, тъй като бащата на детето и неговият съдебен обвиняем, който някога е бил съквартирант в дома им Насиф Ахметов или Николай, са употребявали наркотици. Бащата на Ани каза пред съдиите, че всичко, за което го е грижа, е прошката на дъщеря му: „Не се извинявам на Бога. Извинявам се на дъщеря си. Знаеше, че я обичам … Нека дъщеря ми, ми прости. Не мога да докажа какъв баща бих бил, ако не бях наркоман. “ На делото присъстваше и майката на 4-годишната Ани, Димитрина Борисова, която каза, че 27-годишният й приятел е обичал дъщеря им и е имал много добро отношение към нея.", "date": "2019.02.07", "title": "Бащата на убитата в Гърция Ани: Телцето й бе камък и се счупи, отрязах парчета и - на боклука"}
{"url": "https://www.24chasa.bg/novini/article/7286616", "text": "Видео на британския таблоид \"Сън\" показва акцията по изваждането на тялото от самолета, с който е излетял футболиста Емилиано Сала. За операцията са били информирани семействата и на двамата, съобщи по-рано Би Би Си. Тялото, което беше извадено преди часове, бе откарано до остров Портланд. Все още трупът не е идентифициран. Останките от самолета бяха намерени преди няколко дни близо до остров Гърнзи. Официално издирване беше прекратено на 24 януари, след като капитанът на пристанището на Гърнзи заяви, че шансовете за оцеляване са много малки. Вчера стана ясно, че бившият клуб на Сала - \"Нант\", е поискал от \"Кардиф Сити\" да плати таксата за трансфер от 15 милиона паунда.", "date": "2019.02.07", "title": "Вижте видео с изваждането на тялото от самолета с изчезналия футболист Емилиано Сала"}
{"url": "https://www.24chasa.bg/novini/article/7286615", "text": "Тричленен състав на Софийски апелативен съд отхвърли исковете на Министерството на културата към фирмите, изграждали Ларгото, заради забавяне. На 28 декември 2017 г. същото стори и Софийският градски съд. Министерството на културата претендираше за неустойка по договор от 8 април 2015 г. за изпълнение на обществена поръчка с предмет: „Изпълнение на строително-монтажни и консервационно-реставрационни работи, експониране и социализация на археологическите нива под бул. „Княгиня Мария Луиза“ и под пл. „Независимост“ на обект „Античен Културно-Комуникационен Комплекс Сердика“ – втори и трети етап“. Според съда строителните работи по етап III са били изпълнени още към 29 декември 2015 г., тоест преди крайния срок, който е бил 20 януари 2016 г. Строителните работи по етап II са били изпълнени също преди крайния срок, но поради бездействието на културното ведомство, са предадени на 25 януари 2016 г., когато е подписан първият Акт образец 15. Поради това за закъснението от 5 дни изпълнителят е освободен от отговорност, казват магистратите. След като не е налице забава, в полза на ищеца не е възникнало вземане за обезщетение в размер на уговорената в договора неустойка, пишат съдиите в решението си. То не е окончателно и може да бъде обжалвано пред Върховния касационен съд. Министерството на културата трябва да плати и 42 135 лева разноски.", "date": "2019.02.07", "title": "Втори съд отхвърли иска на културното министерство за забавяне на Ларгото"}
{"url": "https://www.24chasa.bg/novini/article/7282979", "text": "Под усмивката на 29-годишен австриец с външност на фотомодел се крие зловещото ново лице на крайната десница на Европа. Студентът по философия Мартин Зелнер е лидер на набиращия все по-голяма популярност сред младите неонацисти “идентитаризъм”. Хайл хипстер! Една хладна вечер през април 2016 г. мигранти, търсещи убежище от Сирия, Ирак и Афганистан, изпълняват театрална постановка на еврейски драматург във Виена. Стотици хора са дошли за представлението. И тогава започва неочаквана инвазия. Млади мъже и жени нахлуват с викове в залата и заливат с фалшива кръв част от присъстващите. Членове на крайнодясната група, наречена “Идентитарно движение” (Generation Identity), развяват плакат, на който пише, че присъстващите са лицемери. В публиката се чуват възгласи Една от изпълнителките в пиесата е бежанка от Мосул на име Има. Тя била принудена да напусне родината, когато иракският град бил превзет от “Ислямска държава”. “Дойдохме от страната на страха”, разказа Има пред Би Би Си. “Когато влязоха в залата, мислехме, че ще ни убият. В родината ми има толкова много убийства и мъртви хора, че именно това е първото, за което се сещаме.” Лидерът на идентитаристите в Австрия Мартин Зелнер омаловажава инцидента. “Всъщност не мисля, че хората са били травмирани”, казва той. “Не знам някой да е получил сериозна травма или да е имал медицински проблем заради случилото се.” Те искат хомогенна Европа с белокожо население. Идентитаристите смятат, че континентът се превръща в “ислямска държава”, и разпространяват заговорническа теория, според която на мястото на светлокожите европейци скоро ще се настанят мигранти от страните в Близкия изток и Африка. В основата на тази теория са залегнали изкуствено завишени статистически данни и неподкрепени с факти демографски прогнози. В действителност делът на граждани от трети страни в момента възлиза едва на 4% от общото население на държавите в ЕС, посочва “Дойче веле”. Независимо от своите възгледи идентитаристите се опитват да се отърват от клеймото “расисти” и да се разграничат от традиционните ултрадесни. Тъкмо с оглед на това тези млади хора използват по-неутрална терминология. Мартин Зелнер например нарича себе си не “националист”, а “патриот”. Членовете на движението описват своята идеология като “етноплурализъм”, нищо, че тя всъщност цели разделянето на нациите и предотвратяването на масова миграция с цел да бъдела съхранена “европейската идентичност”. Идентитаристите прокарват и идеята за “обратна миграция”. Зад този термин се крие желанието религиозните свободи да бъдат ограничени до такава степен, че на мюсюлманите да не им остане нищо друго, освен да се завърнат в страните си. Но защо т.нар. идентитаристи са по-успешни от другите крайнодесни групи? Отговорът: маркетинг. По отношение на маркетинговата тактика тези крайнодесни активисти показват драстичен напредък в сравнение със старомодните неонацистки движения. Всичко е ново и свежо, като се започне от уебсайтовете до банерите, музиката в клиповете им и стила на техните активисти. Скинарите и татуировките вече не са актуални. Напротив, модерният идентитарист носи скъпи слънчеви очила на известна марка и дрехи от бутиците по централните улици на европейските столици. - Мартин Зелнер е не само олицетворение на типичния идентитарист, но и един от най-активните лидери на част от европейската крайна десница. Ръководената от него група в Австрия привлича все по-голямо внимание с крайните си постъпки срещу бежанци. Като много други от своето поколение Зелнер често може да бъде видян пред камерата на мобилния си телефон. В неговия случай обаче целта не е поредното селфи, а монолог за злините на мултикултурализма и как мюсюлманите искат да превземат Европа. Онлайн търговията на идентитаристите се развива, като движението предлага всичко - от пуловери с широки плетени поло яки до стикери, призоваващи хората да “защитят Европа срещу инвазията”. Определяните като нацисти активисти показват и много женски лица, подчертавайки баланса между половете в клиповете си и подреждайки жените на предните редици на техните протести. Целта им е да избягат от тежестта на старите европейски неонацистки партии, в които преобладава мъжката сила и така са непривлекателни за (поне) половината от населението. Във видеата си в “Ютюб” например Мартин Зелнер често се снима с годеницата си Бритъни Петибон - с външност на барби, влогърка, привърженичка на алтернативната десница и на конспиративните теории. Нейни постове за т.нар. бял геноцид и за педофилски кръг, свързан с Хилъри Клинтън, принуди организация срещу клеветничеството в САЩ да я включи в списъка на групите, подбуждащи омраза. Един от начините, по които двойката печели влияние, е като кара властите да реагират пресилено. В началото на март 2018 г. Мартин и Бритъни получиха забрана за влизане във Великобритания, където възнамеряваха да държат реч в “Хайд парк”. Експулсирането на Зелнер бе голяма новина за алтернативно десните и идентитарните сайтове в продължение на седмици. Той го осъди като “новия тоталитаризъм”: “Ние биваме измествани, побеждавани от радикалния ислям и не ни се позволява да говорим за това!”. “Индентитарно движение” представлява мрежа с клонове в повечето европейски страни. И въпреки че в последно време тъкмо австрийският клон задава тона на движението, началото му всъщност бе поставено във Франция през 2012 г. Групата се самонамести в новинарските емисии след окупирането на джамия в град Поатие, исторически свързан със съпротивата срещу исляма. През следващата година същата група се качи на покрива на централата на френската Социалистическа партия и поиска оставката на тогавашния президент Франсоа Оланд заради подкрепата му за гей браковете. Този ход беше приет като акт на сплашване и активистите бяха отстранени от полицията. Зад хипстерските дрехи и всеобхватната маркетингова кампания обаче се крие дълбоко тревожна философия. В страницата си “За нас” френските идентитаристи наричат своята мисия “Ние сме жертви на поколението от май 1968 г. На тези, които твърдят, че искат да ни освободят от тежестта на традициите, знанието и властта в училищата, но което първо се еманципира от собствените си отговорности. Единственото ни наследство е нашата земя, нашата кръв, нашата идентичност.” Именно това е ключово за идентитаристите. Опорните точки се пренасочиха от досегашната “раса” към речи за “кръв” и “наследство”. В медиите идентитаризмът и неонацизмът се третират като различни видове идеология, но реално е много трудно да се каже къде свършва едното и започва другото. Активистите често използват жълто-черен флаг със символ, представляващ щитовете на спартанците в битката за Термопилите. Този плакат например окачиха през 2016 г. група млади австрийци, водени от Зелнер, на паметника на императрица Мария Терезия във Виена, след като с помощта на кран бяха забулили с никаб главата на 20-метровата статуя. Ако трябва да определим общия за всички европейски идентитаристи лозунг, то той би бил мисия “Защити Европа”. През лятото на 2017 г. движението на Зелнер събира над 150 000 паунда чрез групово финансиране, за да наеме лодка в Средиземно море за акции срещу неправителствени организации, спасяващи от удавяне мигранти в опасност. С плакати, казващи “НЯМА НАЧИН - Няма да направите Европа свой дом!”, крайнодесните групи заявиха, че ще арестуват нелегални мигранти и ще потапят лодките им, за да не им позволят да достигнат Италия. Планът им обаче не се осъществява. Лодката им е задържана, а капитанът - арестуван. През 2016 г. германските идентитаристи пък закачиха банери на Бранденбургската врата в Берлин, като поискаха “сигурни граници”, без да вземат предвид, че до 1989 г. именно на това място се простираше една от най-сигурните граници. През април 2018 г. стотина френски идентитаристи изминаха пътя до планинския град Бриансон в опит да блокират незаконните мигранти. Австрийският клон на да кръжи над групата млади мъже и жени. Те носеха плакати и оранжеви пластмасови мрежи и издигнаха ограда на границата между Франция и Италия, която стотици хора всеки месец продължават да пресичат пеша. Проявата струваше повече от 150 000 паунда. Разклоненията на движението изникват в цяла Европа от Ирландия до Словения с много нюанси и под различни добронамерено звучащи етикети - нелиберални и идентитаристични, крайнодесни, ново-дясно, алтернативно дясно и т.н. Що се отнася до все пак съществуващата малка разлика между идентитаристите и неонацистите, то може да се каже, че първите не са открито антисемитски. Те отбягват въпроси, касаещи евреите и холокоста, и съдят телевизиите веднага щом се прокрадне предположението, че са нацисти. През юли 2018 г. съдът в Грац оправда 17 членове и привърженици на организацията, които бяха обвинени в създаване на престъпна групировка и разпалване на омраза срещу мигрантите от Турция и срещу мюсюлманите. Това съдебно решение сякаш окрили идентитаристите. На следващия ден в ютюб се появи видео с разговор между Зелнер и неговата приятелка Бритъни Петибон. И двамата уверяват, че тактиката на движението не е расистка. По възгледите си десните хипстери в Австрия обаче не се отличават особено от други крайнодесни протестни движения, включително и от ксенофобската ПЕГИДА (Патриотични европейци срещу ислямизацията на Запада) в Германия. Популистките партии - противници на имиграцията - са познат елемент от европейската политика поне от 80-те години на ХХ век, но интересът към тях се увеличи в последно време. В Австрия популярността на идентитаристите расте в синхрон с нарастващото влияние на другите десни сили. През декември 2017 г. дяснопопулистката “Партия на свободата” влезе в коалиционното правителство на консервативната “Австрийска народна партия”. Новото правителство вече поде инициативата да се намалят социалните помощи за чужденци, а за бежанците да се усложни процедурата за получаване на австрийско гражданство. В различни европейски страни Резултатите от последните избори го доказват: на първия тур от регионалните избори във Франция партията на Марин Льо Пен беше предпочетена от 35% от избирателите на възраст между 18 и 34 години, а на местните избори във Виена, проведени през октомври, “Партията на свободата” събра 24% от гласовете на избирателите под 30 години. Събитието, което показа ярко подобен подем на национализма и в Полша, бе тазгодишният Марш на независимостта. Миналата година той събра близо 100 000 души, а тази постави нов рекорд, привличайки 250 000 участници. По централните улици на Варшава шестваха хора от Румъния, Чехия, Словакия, Русия, Беларус, Украйна, Хърватия, Швеция, Холандия, Люксембург. В Германия партията “Алтернатива за Германия” вкара крайнодесния нативизъм в Бундестага. Двамата големи победители в Италия тази година – Северната лига и движението “Пет звезди”, предлагат строги лимити за имиграцията. Все по-често идентичността се превръща в ключов въпрос в европейските избори, а идентитарната десница започва да определя дебата.", "date": "2019.02.07", "title": "Хайл хипстер!\nМладежи вдъхват на омразата усещане за стил"}
{"url": "https://www.24chasa.bg/novini/article/7286716", "text": "Италианското правителство не иска да се кара с Франция, каза днес италианският вицепремиер Матео Салвини и добави, че ще се радва да се срещне с френския президент Еманюел Макрон, за да обсъди възникналото напрежение между двете държави, предаде Ройтерс.  Салвини излезе с изявление, че иска да даде ново начало на отношенията с Париж, но Франция трябва да обърне внимание на три \"фундаментални\" проблема, предаде БТА. Салвини изтъкна, че френската полиция трябва да престане да спира мигранти на границата с Италия, както и да извършва продължителни гранични проверки, които блокират автомобилното движение. Освен това Париж трябва да предаде около 15 леви екстремисти, които през последните години са намерили убежище във Франция.", "date": "2019.02.07", "title": "Салвини: Ще се радвам да обсъдя с Макрон напрежението между Рим и Париж"}
{"url": "https://www.24chasa.bg/novini/article/7286723", "text": "Хасковската районна прокуратура внесе в съда обвинителен акт срещу 36-годишен мъж за серия кражби, съобщиха от пресцентъра на Пловдивската апелативна прокуратура. Ц.Т. извършил четири противозаконни деяния за периода от 26 юли до 4 август м.г. при условията на продължавано престъпление и опасен рецидив. По делото е установено, че обвиняемият влизал четири пъти в различни търговски обекти в Хасково - аптека, хранителен магазин, офис на куриерска фирма и офис на търговско дружество. Той разбивал входните врати с гаечен ключ или друг твърд предмет, като винаги бил с маска, тъмни обувки и чанта. Придвижвал се с лек автомобил, уточняват от държавното обвинение. На 4 август 2018 г. през нощта, малко след като извършил поредната кражба, Ц.Т. бил задържан в областния център от полицейски служители. Те открили в автомобила му технически средства за разбиване на входни врати. Обвиняемият е осъждан многократно за престъпления против собствеността. Ц.Т. е с взета от съда мярка за неотклонение \"задържане под стража\", се уточнява в съобщението.", "date": "2019.02.07", "title": "Внесоха обвинителен акт срещу мъж за серия кражби в Хасково"}
{"url": "https://www.24chasa.bg/novini/article/7286686", "text": "На 94 години си отиде кралицата на любовните истории Розамунде Пилхер. Британската писателка, чиито романи никога не завършват без щастлив край, е починала в болница в Шотландия, след като е получила инсулт, съобщи \"Билд\". Здравето й се е влошило след Коледа, разболява се от бронхит, но всички очакват, че ще възвърне силите си. \"Смъртта й ме изненада. Посетих я в късната есен в дома й в Шотландия. Тогава беше добре и направи впечатление с жизнеността си\", коментира пред германското издание филмовият продуцент Майкъл Смийтън, който е близък до семейството на Пилхер. През 2018 година филмовите адаптации на историите на Пилхер отпразнуваха 25-годишнината си на телевизионния екран. Писателката е родена на 22 септември 1924 година в английския град Корнуол в семейството на военноморски офицер. Започва да пише, когато е на 7. Публикува първия си роман на 19-годишна възраст под псевдонима Джейн Фрейзър, който изполазва и по-късно. Става известна през 1987 г. с романа „Търсачите на миди“. Германската телевизия ZDF заснема десетки филми по нейните романи. През 2000 година Пилхер се оттегля от света на писането. Пред \"Ню Йорк Таймс\" Пилхер отбелязва, че много често възприемат \"Търсачите на миди\" като автобиографична книга, но тя не е такава. \"Наистина чувствах, че съм пресътворила голяма част от себе си върху страниците и че дори ако умра в деня след приключването й, всеки ще е успял да разбере душата ми\", споделя писателката. Розамунде Пилхер оставя след себе си 28 романа, четири деца, внуци и правнуци.", "date": "2019.02.07", "title": "Отиде си кралицата на любовните истории Розамунде Пилхер (Обновена)"}
{"url": "https://www.24chasa.bg/novini/article/7286717", "text": "\"Нямам нищо общо, не съм извършил тези престъпления. Имам две деца, баща съм. Ученички са и имат нужда от мен\", каза в Бургаския окръжен съд 40-годишният Злати Илиев, обвинен за четири крупни кражби в Бургас и Айтос за над 320 хил. лв. Неговият съучастник Пенчо Манов също отрече да има пръст в обирите. Въпреки че и двамата поискаха по-леки мерки за неотклонение, съдът ги остави в ареста. Според наблюдаващия прокурор Мануел Манев има опасност двамата да се укрият или извършат ново престъпление, ако са на свобода. Манев каза, че са открити следи от задържаните в обраните търговски обекти, а съдия Даниел Марков заяви, че по открития биологичен материал са изготвени ДНК-експертизи, които уличават обвиняемите. Според защитата обаче липсвали преки доказателства, а искането за най-тежката мярка за неотклонение не било в унисон с доказателствата. \"Ако бяха те, да са станали милионери. А единият няма дори пари за адвокат, със служебен защитник е\", коментира в залата адвокат Радостин Пенев, който представлява Злати Илиев.", "date": "2019.02.07", "title": "Касоразбивачите Злати и Пенчо искат вкъщи, но съдът ги остави в ареста"}
{"url": "https://www.24chasa.bg/novini/article/7286738", "text": "С определение на Разградски окръжен съд постановено в 16:00 часа днес по отношение на хирурга д-р Бранимир Мичев е взета мярка за неотклонение задържане под стража, съобщиха от прокуратурата на своя сайт. На 4 февруари хирургът бе задържан днес при специализирана полицейска операция в Разград, ръководена от Окръжната прокуратура, съвместно с Областната дирекция на МВР. При личен обиск в лекаря бяха открити компрометирани медицински книжа. Намерени бяха рецепти за лекарства, които не следвало да бъдат издадени на хората, упоменати като адресати, за медикаменти, които са под специален режим - силни болкоуспокояващи, твърдят от прокуратурата.", "date": "2019.02.07", "title": "Разградският хирург, давал рецепти за силни успокояващи, остава за постоянно в ареста"}
{"url": "https://www.24chasa.bg/novini/article/7286768", "text": "Отворени са офертите на участниците в обществената поръчка за избор на изпълнители при рехабилитацията на 17 км пътища в Северна България, съобщиха от пресцентъра на АПИ. Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) и 9,3 км от третокласния път III-118 Гулянци - Долна Митрополия (от км 14+786 до км 24+150). Индикативната стойност на поръчката е 10 361 134 лв. без ДДС. На третокласния път III-118 Гулянци - Долна Митрополия, в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС. 6 са отворените оферти за рехабилитацията на участък от път III-118 Гулянци - Долна Митрополия. Те са на: „Автомагистрали-Черно море“ АД; „Консорциум Виастрой – Т“, с участници: „Виастрой“ АД и „Пътинженерингстрой – Т“ ЕАД; „Лапидария“ ДЗЗД, в което са: „ПСТ Груп“ ЕАД и „Новако Строй“ ЕООД; Обединение „Инфрастрой 2019“, с участници: „Гарант-90-Цонев и Сие“ ООД и „Хая-С“ ООД; Обединение „ГЕОПЪТ ПЛЕВЕН МОНТАНА“, в което са: „Геострой“ АД и „Пътстрой-92“ АД; „Трейс Труп Холд“ АД. Основният ремонт на път II-81 Берковица – Монтана, в участъка Боровица - Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строително-монтажните работи е 4 432 904 лв. без ДДС. 5 са отворените оферти за основния ремонт на отсечка от път II-81 Берковица – Монтана. Те са на: „ВДХ“ АД; Обединение „ГЕОПЪТ ПЛЕВЕН МОНТАНА“, с участници: „Геострой“ АД и „Пътстрой-92“ АД; „Пътинженеринг-М“ АД; „Трейс Труп Холд“ АД; „Мегаинвест – холд“ ЕООД. Второкласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2019.02.07", "title": "Отвориха офертите за рехабилитацията на 17 км пътища в Северна България"}
{"url": "https://www.24chasa.bg/novini/article/7286776", "text": "Министърът на околната среда и водите Нено Димов ще издаде заповед за проверка за проводимостта на речните корита във връзка с предстоящото снеготопене и пролетно пълноводие. Това съобщи той в отговор на депутатски въпрос на заседание на парламентарната комисия по околната среда и водите днес, цитиран от пресцентъра на екомонистерството. Проверките ще бъдат извършени през февруари от Регионалните инспекции по околна среда и води и от Басейновите дирекции и ще бъдат направени съответните предписания към кметовете и областните управители. Целта е ако има проблемни участъци, те да бъдат почистени преди снеготопенето. „Следим изключително стриктно нивата на язовирите. Към момента язовирите за питейни нужди са пълни на 75%, за да се гарантират нуждите на гражданите, но и да има свободни обеми. Язовирите, свързани с енергетиката, се поддържат на около 70% от обема, а тези за напояване – малко под 50%. В момента имаме необходими свободни обеми“, увери министърът. Министър Димов информира депутатите от комисията за напредъка по Оперативна програма „Околна среда“ (ОПОС) 2014-2020, както и за хода на процедурата за изграждане на ВиК инфраструктура. Той посочи, че няма риск от загуба на средства по програмата. Към 31 декември 2018 г. е отворен за кандидатстване целият ресурс по ОПОС 2014-2020. Към края на миналата година са договорени над 50% от средствата, разплатени са 16%, а са сертифицирани 13%. „Нямаме загубени средства по ОПОС, което е плод на изключително добрата работа на екипа“, подчерта министър Димов. Относно спазването на графика за подаване на проектите за ВиК инфраструктура министърът каза, че до момента е готов проектът на ВиК Смолян. Очаква се през февруари да бъдат подадени проектите на още 5 консолидирани ВиК оператора, а на останалите – през април. Според министър Димов ако бъде спазен графикът за подаване на проектни предложения от ВиК операторите, няма да бъде затруднена ОПОС. В отговор на въпрос за екологичното състояние на трансграничната река Драговищица министър Димов каза, че се следят показателите на реката от българска страна и засега данните не са обезпокоителни, но контролът е засилен заради информацията, която се получава за замърсяване от сръбска страна. Министърът информира за резултатите от проведената в Димитровград на 22 януари среща със сръбския министър на защитата на околната среда Горан Триван. На нея е поискана официална информация от мониторинга на водите на реката на сръбска територия. „Тъй като отговор все още не е получен, следващата седмица отново официално ще настоявам за тази информация“, заяви министър Димов. Също така страната ни настоя да участва в трансграничен ОВОС на мина „Благодат“ в с. Караманица. „По информация от сайта на сръбското министерство в момента там има пилотна инсталация, която е за 2-3 години. Ако тя продължи да работи, трябва да се направи ОВОС в трансграничен контекст и България да участва в него“, категоричен беше министър Димов. Той добави, че настояваме да бъдем информирани за всички инвестиционни намерения по пограничните райони, които могат да доведат до неблагоприятни последствия, включително за проекти за изграждане на ВЕЦ, тъй като също може да имат негативно влияние върху трансграничните реки. На срещата е предложено да се направи съвместна работна група на ниво зам.-министри от двете страни, за да се обсъди възможността за координиран мониторинг на водите, така че данните да са съпоставими. Тъй като нямаме отговор за работната група, следващата седмица ще изпратим напомнително писмо на сръбската страна, каза министър Димов. Той съобщи още, че министър Триван е поел ангажимент за подготовка, проектиране и изграждане на пречиствателни съоръжения на територията на Босилеград и Димитровград.", "date": "2019.02.07", "title": "Започват проверки за проводимостта на реките преди топенето на снега"}
