{"url": "https://www.24chasa.bg/novini/article/6586225", "text": "Оценка дали човек може да стане жертва на внезапен инфаркт, ще се изисква при издаване или подновяване на шофьорска книжка. Това предвиждат нови, по-строги правила за физическата годност на водачите, които здравният министър Кирил Ананиев предлага. Новите правила засягат хората с проблеми със сърцето, преживелите инсулти и тези с диабет. обясниха медицински специалисти. И сърдечните проблеми, и диабетът са от т.нар. социалнозначими заболявания в България. Диабетиците например са 520 000 души, а над половината от смъртните случаи в страната са заради проблеми със сърцето, показват здравните статистики. Промените се правят, за да отговори наредбата на нови директива на ЕС и да се подобри пътната безопасност, пише в мотивите си министър Ананиев. Всички хора със сърдечни и със съдови проблеми ще трябва да минават на превозно средство, предвижда една от промените в Наредбата за физическата годност на водачите. При диабетиците това заключение ще трябва да се дава от ендокринолог. Важно условие е обаче хората с такива заболявания да проследяват редовно състоянието си при специалист, за да им бъде издадено медицинско свидетелство, че могат да шофират. Специалист кардиолог ще трябва да дава оценка за риска от инфаркт при хора с установени кардиопатии, предвижда друга от промените в наредбата. Според новите текстове, предложени от здравния министър, за тези хора ще се прави индивидуална преценка дали да им бъде издадено свидетелство за правоуправление. Индивидуална преценка ще има за всички видове съдови заболявания на нервната система, включително и за преживелите инсулти. Досега тези болести не бяха подробно разписани в наредбата. Индивидуална ще е преценката при леки аневризми на аортата, т.е. разширения на стените на кръвоносния съд. При разширение над 55 милиметра се въвежда пълна забрана за издаване или подновяване на шофьорска книжка както за любители, така и за професионални шофьори. Досега при всякакви форми на хипертония се правеше индивидуална оценка. Новите правила предвиждат, че за любителите шофьори вече няма да има проблеми да карат, а оценка ще има само за тези с професионална категория. Индивидуални оценки ще има при хората със сърдечни операции, а напълно забранено ще е шофирането за тези с лоша оценка на функционалната способност на сърцето. Пълна забрана за издаване и подновяване на професионални книжки ще се налага за хора със структурни кардиопатии, ако техен роднина е починал от инфаркт. Досега подобна точка въобще не е фигурирала в наредбата за физическата годност на водачите. Камиони и автобуси няма да могат да карат и хора, на които им е бил поставен дефибрилатор. Досега те бяха на индивидуална оценка, но режимът се затяга. Кардиолог пък ще дава мнението си дали да се дават книжки на всички хора с аритмия, независимо от това за каква категория е свидетелството. При установена сърдечна недостатъчност също ще се прави преценка от кардиолог, а както за любителските категории за леки автомобили, така и за професионалните книжки. На професионалните шофьори няма да бъдат подновявани книжките, ако им е монтирано сърдечно подпомагащо устройство. При трансплантация ще се прави отново индивидуална оценка от лекар специалист дали е безопасно да шофират. Изрична забрана да шофират е предвидена за диабетици, които са на лекарства, които могат да доведат до хипогликемия, или сами не успяват да разберат риска да преживеят такава криза. Хората с тежки форми на болестта, при които има чести хипогликемични кризи, също няма да имат право да шофират. Ако човек е преживял хипогликемична криза, ще трябва да изчака поне три месеца, преди лекар да прецени дали може да шофира. Промените трябва да влязат в сила от 1 януари, става ясно от преходните и заключителните разпоредби на наредбата.", "date": "2017.12.01", "title": "Без шофьорска  книжка при риск от инфаркт"}
{"url": "https://www.24chasa.bg/novini/article/6586622", "text": "Полицията издирва 28-годишната Полина Стефанова Попска. Младата жена е висока около 168 см, с дълга кестенява коса и зелени очи. Това съобщиха от пресцентъра на МВР. В деня на излизането й от дома е била облечена със сиво палто, рокля в черно и жълто, обута с боти. Гражданите, които имат повече информация за издирваната, могат да подават сигнали на тел. 112 или в най-близкото поделение на МВР.", "date": "2017.12.01", "title": "Издирват 28-годишната Полина Стефанова Попска"}
{"url": "https://www.24chasa.bg/novini/article/6586248", "text": "Конституционният съд да разгледа процедурата по приемането на държавния бюджет за 2018г, поискаха от парламентарната група на “БСП за България”. Поводът е  предложението на социалистите за отпускане на 1,13 млн. лв. за ремонтни дейности на “Св. Александър Невски”, което първо бе прието, а по-късно отхвърлено. “ГЕРБ и “Обединени патриоти” скриха дебата по обсъждането на бюджет 2018 от българските граждани. Противопоставяме се на Това се превръща в политика на ГЕРБ”, заяви депутатът от БСП Жельо Бойчев. “Народното събрание се превръща в гумен печат на министъра на финансите. Дори и след оставката на Димитър Главчев няма диалог и конструктивност. И за светините не успяхме да се обединим”, категоричен бе соцдепутатът Васил Антонов, който е и вносител на предложението. “Не знам какви са целите на БСП. Мога само да подозирам, че заяви шефката на бюджетната комисия от ГЕРБ Менда Стоянова. Тя обясни, че Антонов не се явил на бюджетна комисия, за да даде своето предложение и да се аргументира. Според нея, ако това се беше случило още тогава, експерти от парламента, правителството и Министерството на финансите щели да разработят текста и той да бъде приет в зала. “Аз лично съм внесла предложение за допълнителна субсидия за Рилската света обител. Но то беше внесено на комисия и там беше изработено правилно , така че да бъде прието в зала. ГЕРБ като управляваща партия нееднократно е доказвала, че се грижи за тези светини”, допълни тя. “БСП се опитва от всичко да направи скандал.” Този коментар пък направи премиерът Бойко Борисов. “Разговарях с българския патриарх Негово Светейшество Неофит. Уверих го, че на редовното си заседание в сряда, 6 декември, Министерският съвет в присъствието на игумена на Зографската света обител архимандрит Амвросий ще отпусне необходимите в Атон. Всякакви спекулации по темата от страна на БСП са злонамерени и неверни. За делата има кой да ни съди\", написа Борисов във фейсбук. Статусът е придружен и с видеоизявление на премиера Бойко Борисов. Ремонтът на “Св. Александър Невски” може да излезе и 15 млн. лв., но когато се направи преценка парите ще бъдат дадени, обясни премиерът.", "date": "2017.12.01", "title": "Опозиция: БСП праща току-що приетия бюджет на Конституционния съд (Обзор)"}
{"url": "https://www.24chasa.bg/novini/article/6586631", "text": "\"Имаше някакъв инатлък, както когато винаги се обсъжда бюджетът. Всяка една теза се чу и 23 часа дебати не са малко. Пък и сега денят е къс и трябваше да го обсъждаме в тъмните часове\". Това заяви финансовият министър Владислав Горанов в тв предаването \"Панорама\" по  \"Още следващата седмица правителството ще гласува средствата, необходими за ремонта на Зографския манастир и те дори ще бъдат повече\", каза още Горанов. \"Икономиката се справя добре. Българските граждани работят. Много малко хора вече са без работа, ако гледаме размера на безработицата и заетостта. Вярно е, че сме далеч от средноевропейското ниво, но сме по средата на този път, тъй като за последните десет години успяхме да напреднем доста. От 28% размер на БВП спрямо средното за Европа вече сме на около 50%. Ръстът на икономиката дава възможности за повече разходи“, заяви Горанов. По думите му част от успехите на българската икономика се дължат на това, че се ползваме от всички предимства и недостатъци на европейския пазар. „Кохезионната политика също помага. Ние представляваме един отворен пазар за по-големите икономики в ЕС\", добави той. \"В българската здравна система, или поне това, което ще плаща през следващата година НЗОК, има 100-процентов набор от медикаменти, които могат напълно да задоволят всички потребности на пациентите\", увери министърът.", "date": "2017.12.01", "title": "Владислав Горанов: Винаги, когато се обсъжда бюджетът, има някакъв инатлък"}
{"url": "https://www.24chasa.bg/novini/article/6586208", "text": "130 000 кв. м улици само в кв. “Манастирски ливади-изток” са частни. Целият квартал е изграден върху бивши земеделски земи, съобщи главният архитект на София Здравко Здравков на среща с инициативния комитет на жители на квартала в четвъртък вечерта. Планът на квартала от 2001 г. е защитил 300 000 кв. м улици, които са били частни. От 2006 г. досега общината е придобила 170 000 кв. м от тях, уточни Здравков. “Живея в този квартал и познавам отлично проблемите. “Манастирски ливади”, “Кръстова вада” и “Витоша” са кварталите, за които работим активно. Проблемите там са заради интензивното строителство през последните 15 г. и липсата на общински терени за инфраструктура. Този проблем изисква много сериозна работа, инвестиции и средства”, каза кметицата на София Йорданка Фандъкова. По 77 000 лв. глоба за всеки ден закъснение ще наложи общината за бул. “Дондуков”. Срокът за завършване на ремонта изтече в петък, но според Фандъкова изпълнителят ще има нужда от още няколко дни.", "date": "2017.12.01", "title": "130 000 кв. метра  частни улици в  “Манастирски ливади”"}
{"url": "https://www.24chasa.bg/novini/article/6586087", "text": "До края на годината Военномедицинска академия вероятно няма да има никакви дългове, обяви временният началник на болницата проф. Венцислав Мутафчийски на тържествата за 126 г. от основаването ѝ. В момента болницата има задължения за 24 млн. лв. Половината са по цесията, сключена за големия дълг от 230 млн. лв. преди 3 г. Останалите 12 млн. лв. са оперативни дългове, които биха могли да се покрият до края на годината. Освен финансовата стабилност развитието на кадрите и запазване на най-добрите лекари са приоритетите на болницата. За целта въведохме избор на екип и дадохме възможност за допълнително достойно заплащане на труда. Създадохме и собствена школа за обучение на кадри, посочи проф. Мутафчийски. 13 000 са пациентите пренасочени към ВМА от цялата страна през годината, обяви той. ВМА има нужда да ремонтира пространствата между етажите си, трябва да се подмени и апаратурата, най-вече скенери и рентгени, допълни професорът. Доскорошният здравен министър проф. Николай Петров, който се върна във ВМА, бе награден за основен принос към развитието и дейността на болницата. Още 41 лекари също получиха отличия. Урологът проф. Светослав Николов бе отличен с наградата за Медик на годината на Фондация \"Тодор Патрашков\". “ВМА е символ на доверие, престиж и професионализъм. Да си лекар под пагон, е синоним на храброст и висок морал. Всеки от вас заслужава уважение, признателност, респект”, поздрави служителите на болницата председателят на парламента Цвета Караянчева.", "date": "2017.12.01", "title": "ВМА без дългове до края на годината"}
{"url": "https://www.24chasa.bg/novini/article/6586676", "text": "В Столичната община са получени 44 сигнала за завирявания, наводнени дворове, мази и пътни участъци, съобщи пресцентърът на общината, цити4рани от БТА. Най-интензивен е дъждът в южните и западните райони на София, откъдето са получени най-голям брой сигнали. По данни на БАН там са паднали над 40 литра на квадратен метър. Увеличените количества вода в реките се дължат освен на неспиращия цял ден дъжд, и на снеготопенето в планините Витоша и Люлин, посочват от пресцентъра. Нивата на всички реки, които преминават през територията на Столичната община, са значително повишени. Екипи на районните администрации, аварийното звено на Столичната община и на пожарната осигуряват постоянно наблюдение на всички критични участъци. Овладяна е ситуацията с излязлата от коритото си река Какач при село Мало Бучино. Екипи на дирекцията \"Аварийна помощ и превенция\" на Столичната община, на пожарната и МВР са разширили коритото на реката. 15 сигнала за запушени улични шахти вече са отработени и е осигурена проводимост. Затруднено е преминаването по пътя София-Самоков на изхода при София. Там пътното платно се почиства от паднала земна и скална маса.", "date": "2017.12.01", "title": "В Столична община получили 44 сигнала за наводнени дворове, мази и пътни участъци"}
{"url": "https://www.24chasa.bg/novini/article/6586300", "text": "“Фючър енерджи” - фирмата, сочена за купувач на бизнеса на ЧЕЗ в България, е отстраненот пазара на ток, научи в. “24 часа”. От компанията са написали писмо до Електроенергийния системен оператор с дата 1 декември, че от 2 декември молят да бъдат отстранени от регистъра на координатори на стандартни балансиращи групи. Информацията бе потвърдена от ЕСО. Оттам уточниха, че от “Фючър енерджи” са посочили като мотив отпадането на ключови доставчици на електроенергия, поради което не могат да изпълняват задълженията си по договори. Писмото на “Фючър енерджи” е ЦУ-ПМО7100 - 01 12 2017. Получатели са “Електроразпределение Юг”, “ЕВН България”, “Енерго-Про мрежи”, “Енерго-Про продажби”, “ЧЕЗ Разпределение”, “ЧЕЗ Електро България”, НЕК, енергийната борса и КЕВР. В регистъра на търговците, координатори на стандартни балансиращи групи, срещу името на “Фючър енерджи” от късния следобед в петък се появи буквата S, което означава отстранен. Изненадващият ход е всъщност резултат от предупреждението, което ЕСО е изпратил в началото на ноември до три компании. Държавният оператор посочва търговците “Фючър енерджи”, “Енергийна финансова група” и “Аркадия сървис” със сериозни задължения към НЕК за такса задължения към обществото. На тях е бил даден срок до 23 ноември да се издължат. Според осведомени от тримата търговци “Фючър енерджи” са влезли в преговори за разсрочване, но очевидно се е стигнало до споразумение От НЕК заявиха, че оповестяват списък с фирмите, които не си плащат, но не могат да отстранят никой от пазара. Както и не могат да съобщят размера на дължимата сума. Справка на сайта на НЕК показва, че фирмите, които са с просрочие по плащането на “задължение към обществото” към 24 ноември, са 16. Срещу имената на “Тошел 92” “Ар Си пауър енерджи” и “Кей Ар Джи” е написано - отстранени от електроенергийния пазар. Другите длъжници са “Аркадия сървис”, “Гранд Енерджи Дистрибюшън”, “Дикс 2001-електроснабдяване”, “Джи Ви Ай”, “Ел Екс Корпорейшън”, “Енекод”, “Енергийна финансова група”, “Енерджи съплай”, “Еско сървисис”, “Мост енерджи”, “Сайт енерджи”, ТЕЦ “Марица-изток 2”, “Фючър енерджи”. за купувач на ЧЕЗ, на ток заради големи дългове към НЕК От ЧЕЗ заявиха, че тяхната компания “ЧЕЗ Електро” купува ток от “Фючър енерджи”, но работели и с други търговеци, от които купуват електроенергия. “Това са реалностите на пазара и ние се съобразяваме с тях”, съобщиха от компанията. Според закона, когато един търговец на ток спре да доставя електроенергия на клиентите си, те отиват при доставчика от последна инстанция в района, в който са. Ако са в София, това е ЧЕЗ, ако са в Североизточна България, е “Енерго-Про”, а за Югоизточна България е ЕВН. Те ще доставят електроенергията вместо търговеца, с когото фирмата или домакинството има договор. Това е, докато бъде намерен нов търговец. Токът на доставчика от последна инстанция е по-скъп. От сайта на “Фючър енерджи” става ясно, че фирмата има над 3500 клиенти Сред тях са компании като “Олинеза”, “Михалково”, Александровска болница, болница “Токуда”, “Джъмбо”, “Шарлопов хотелс”, “Макдоналдс”, Кей Еф Си. Всички те сега ще бъдат снабдявани от съответното енергоразпределително дружество. Търговци на ток заявиха, че с оглед на големите обороти всяка компания на този пазар ползва външно финансиране. Но нормативните изисквания били такива, че всяка сделка, която може да доведе до задлъжнялост, подлежи на одобрение от КЕВР. От регулатора заявиха, че досега на заседание на комисарите не е внасяно за одобрение искане за допълнително финансиране от страна на търговец на ток. В последните дни на ноември е имало и рязък спад на цените на енергийната борса За периода от 1 до 28 ноември тя е била 97,565 лева за мегаватчас. На 29 ноември пада на 68,29 лева, а на 30 ноември се срива на 44,26 лева. Търговци на ток коментираха, че причината е рязкото свиване в търсенето на ток - вероятно заради това, че определени търговци със задължения към НЕК не са могли да поддържат необходимите обезпечения към борсата. Поради това престанали да подават заявки за купуване на ток. Централното диспечерско управление на ЕСО. От компанията са отстранили и “Фючър енерджи” от пазара на ток.", "date": "2017.12.01", "title": "Фирмата, сочена за купувач на ЧЕЗ, отстранена от пазара на ток заради големи дългове към НЕК"}
{"url": "https://www.24chasa.bg/novini/article/6586686", "text": "Временно е ограничено движението при км 222 на АМ „Тракия“ в посока Бургас поради катастрофа, съобщиха от пресцентъра на АПИ. Движението в посока Бургас се осъществява по обходен маршрут: п.в. \"Загоре\" – Стара Загора – път II-66 Стара Загора – Нова Загора – път II-55 Нова Загора – п.в. \"Дядово\". Шофьорите да се движат с повишено внимание при км 17 на АМ „Тракия“ в посока Бургас. Временно е ограничено движението по активната лента за обезопасяване на неравност на пътната настилка. Движението се осъществява в изпреварващата лента. На място движението се регулира от пътна полиция и \"Автомагистрали\". Остава ограничено движението по активната лента при км 13 на АМ \"Тракия\". Участъкът е обезопасен и сигнализиран с необходимите пътни знаци и бализи. Движението се осъществява по изпреварващата лента. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "АПИ: Временно е ограничено движението при км 222 на АМ „Тракия“ в посока Бургас"}
{"url": "https://www.24chasa.bg/novini/article/6586266", "text": "Българската агенция по безопасност на храните започна засилени проверки на обекти за производство и търговия с риба и рибни продукти. Контролът е свързан с предстоящия Никулден и засиленото предлагане и търсене на такива храни за празника. Проверките се извършват съвместно с Изпълнителна агенция по рибарство и аквакултури и Комисията за защита на потребителите. Инспектират се още складове за търговия на едро, заведения за обществено хранене, обекти за търговия на дребно, пазари и борси, на които се предлага риба и рибни продукти в цялата страна. Според агенцията върху повърхността на прясната риба има много тънък слой слуз. Ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото, без да има разкъсвания. Хрилете трябва да са с розовочервен цвят, а очите - бистри. При натискане с пръст вдлъбнатината трябва да изчезне бързо. ", "date": "2017.12.01", "title": "Проверки на рибата преди Никулден"}
{"url": "https://www.24chasa.bg/novini/article/6586247", "text": "7,3 млрд. евро инвестиции са нужни за транспорта в България за периода 2021-2030 г. Това са необходимите инвестиции за изграждане и модернизиране на цялата ни транспортна инфраструктура, каза заместник-министърът на транспорта Ангел Попов по време на конференция в столицата в петък, организирана от евродепутата Андрей Новаков. 4,7 млрд. евро са за направленията от основната мрежа, а 2,6 млрд. - за широкообхватната. В зависимост от видовете транспорт 2,6 млрд. евро са нужни за жп проекти, а за пътния сектор - над 3,7 млрд. Според Новаков след 2020 г. ЕС трябва да инвестира по 10 млрд. евро годишно в транспортните мрежи на страните членки. Той предлага нов подход за оценка на различните общини и градове на ниво ЕС, като се анализира социално-икономическата обстановка, и спрямо резултатите да се определя процентът на национално съфинансиране на проекта. Приоритети през следващия програмен период ще бъдат двата трансевропейски транспортни коридора, минаващи през България, и връзките със съседните държави.", "date": "2017.12.01", "title": "7 млрд. евро са нужни за транспорта"}
{"url": "https://www.24chasa.bg/novini/article/6586521", "text": "Накъде ще завие Германия и кой ще я управлява в следващите години? Това в момета зависи изцяло от социалдемократите. Тяхното „да“ или „не“ в отговор на предложението на канцлера Ангела Меркел да съставят заедно поредната голяма коалиция, ще реши и каква ще е съдбата не само на Германия, а и на Европа. На карта са поставени и политическите кариери на канцлерката Меркел, на баварския й партньор Зеехофер, но и на лидера на социалдемократите Шулц. След провала на преговорите за съставяне на коалицrя тип „Ямайка“ – християндемократи, либерали и зелени, Германия има само три възможности. Това би била третата поредна голяма коалиция в рамките на 12 години и първоначално социалдемократите категорично отказаха. На изборите през септември те взеха едва 20% - исторически нисък резултат, който според анализаторите се дължи именно на коалиционното управление. Избирателите им ги наказаха за загубата на традиционни социалдемократически теми и съобразяването на политиката им с големия капитал. Затова след изборите техният лидер Мартин Шулц заяви, че категорично трета голяма коалиция няма да има. Тогава се предполагаше, че „Ямайка“ ще успее. След провала й, президентът Щайнмайер призова всички партии да поемат отговорност пред избирателите. „Няма как да върнете топката в техни ръце с мотива, че резултатите от тези избори не ви харесват. Не можем да правим избори, докато резултатите ви паснат“, скастри ги той. За да не бъдат обвинени в безотговорност, социалдемократите склониха на пробен разговор с консерваторите при президента. От редиците им се чуват разнопосочни мнения. Половината са „за“ нова голяма коалиция, другите – „против“. Както сполучливо описа позицията им в момента „Зюддойче цайтунг“, те са скочили едновременно на спирачката и газта. След конгреса им на 5-7 декември обаче ще трябва окончателно да дадат отговор. Правителство на малцинството е другата възможна опция за Меркел. Такъв вариант още не е пробван в новата история на Германия. Меркел обяви, че е скептична доколко той би бил успешен. Проблем за нея ще е, че трябва да търси ново мнозинство в парламента всеки път, когато се прокарват инициативи. Ако социалдемократите се съгласят винаги да подкрепят правителството, тогава този вариант също става възможен. Германската икономика обяви, че предпочита него. Ако нито един от двата предни сценария не проработи, то остава един-единствен изход – нови избори. Най-вероятно те ще се проведат на 24 април. Проблем е, че според проучванията, резултатите няма да са по-различни и Германия ще се окаже в същата ситуация като сега, но 6 месеца по-късно.", "date": "2017.12.01", "title": "Три са възможните сценарии в Германия"}
{"url": "https://www.24chasa.bg/novini/article/6586527", "text": "Временно е ограничено движението в активната лента при 13-ти километър на АМ „Тракия“ в посока Пловдив, съобщиха от пресцентъра на АПИ. Движението се осъществява в изпреварващата и аварийната лента поради отворила се дупка в пътната настилка преди фугата на мостовото съоръжение. Движението се регулира от представители на пътноподдържащата фирма „Автомагистрали“ и \"Пътна полиция\". Утре ще бъдат предприети аварийни действия за отстраняване на компрометирания участък. Агенция \"Пътна инфраструктура\" поднася своите извинения на шофьорите на авариралите автомобили. В момента екипи на АПИ и пътноподдържащата фирма оказват нужното съдействие на водачите, за да могат да продължат пътуването си. Щетите на автомобилите ще бъдат възстановени от пътноподдържащото дружество \"Автомагистрали“. Възстановено е движението по път II-84 Варвара-Велинград, допълниха от АПИ.", "date": "2017.12.01", "title": "АПИ: Шофьорите да карат внимателно при 13-и км на \"Тракия\" в посока Пловдив"}
{"url": "https://www.24chasa.bg/novini/article/6586313", "text": "Това заглавие заля германските медии буквално минути след като евродепутати кръстосаха мечове в залата по темата безопасно ли е месото на най-популярната бърза храна в Европа. Ако евродепутатите не нанесат промени в правилата за допускане на храни на пазара, то до края на 2018 година хилядите дюнерджийници в Европа наистина ще трябва да затворят. Всъщност всичко започва от недоглеждане. Комисията по защита на околната среда и въпросите на здравеопазването и храните към Европарламента решава на заседанията тази седмица да поправи допусната по-рано грешка, която се отнася до фосфата в хранителните продукти. Той не е забранен, а само се регулира горната му граница. В различни държави от ЕС положението с него е различно – например в Чехия не го допускат в хранителни продукти, докато в Германия е разрешен в определени граници. Освен това в списъците, в които се упоменава в кои храни е позволено да има фосфат, комисията е изпуснала да посочи суровото За да поправи грешката, а и да уеднакви правно ситуацията в целия ЕС, комисията предлага да се прегласуват тези списъци и да се обяви, че фосфат в определени количества е допустим. Този път в списъка е включено и месото за дюнер. Изненадващо обаче зелените и социалдемократите в Европарламента блокират гласуването и казват, че няма достатъчно данни, които да доказват безопасността на фосфата. Ясно е само, че в големи количества той уврежда бъбреците и кръвоносната система. Вредни са дози над 4200 милиграма. Един дюнер обаче съдържа само 134 милиграма. За сравнение – чаша кола съдържа 210 милиграма фосфат. Германските християндемократи веднага бият аларма. В крайна сметка, ако блокадата на зелени и социалдемократи върху новия списък остане, то до края на 2018 г. работата си в Германия ще загубят 111 000 души. И не само това – месото за дюнер се произвежда предимно в Германия. Парадоксално, но факт – 80% от шишовете с месо в дюнерджийниците в Европа също са германски. Забрана на суровото месо с фосфат ще доведе до масови фалити. Дюнерите ще могат да се продават само ако са от прясно месо, което ще качи в пъти цената им и едва ли ще продължат да са най-популярната бърза храна в Европа. Според статистиката дневно в ЕС се изяждат 500 тона дюнери. Каква е ролята на фосфата в дюнера? Той задържа водата в месото и го прави да е по-сочно. Благодарение на него пластовете върху шиша остават залепени един за друг и не се разпадат. Също така пак заради него месото се изпича едновременно отвън и отвътре. Битката в Европарламента е изцяло политическа. Зелените посочиха, че човешкото здраве е по-важно от бързите разрешения, и затова настояха комисията да представи нов доклад, в който да са описани най-новите проучвания върху това дали фосфатът вреди. Най-рано решение в такъв случай ще има едва в края на 2018 година. Дотогава дюнерите остават в заварено положение и ще продължат да се въртят по шишовете в Европа. Регламент на Европейския парламент и на съвета от декември 2008 г. разрешава фосфатите да се употребяват като добавки в голямо разнообразие от храни, включително месни продукти и някои месни заготовки, посочват от здравното министерство у нас. Максималното количество фосфати, което може да се приема на ден, е до 70 мг на килограм телесно тегло, изразено като фосфор, посочват от Европейският научен комитет по храните. Фосфорните киселини и фосфати (E338-452) са разрешени в ЕС като добавки в храните, но са включени в програмата на Европейския орган по безопасност на храните (EFSA) за повторна оценка. Тя трябва да е готова до 31 декември 2018 г. В този контекст всички съответни и най-актуални научни доказателства за тяхната токсичност ще бъдат събрани и оценени. Подобно изследване на американския Национален институт по здраве разглежда конкретни продукти в отделните групи храни. Така например в 150 грама свинско, телешко или агнешко месо, но в замразено състояние, както и в различни видове наденички, има около 200-300 милиграма фосфат. 300-400 милиграма е количеството в 150 г порция риба или морска храна. При повечето сирена и яйца са отчетени около 100-200 милиграма за 50 грама от храната. В обработеното или в т. нар. американско сирене и пармезана веществото е 400-500 милиграма за 50 грама продукт. От института са изследвали, че в кока-колата има най-много добавен фосфат, на 200 милилитра се падат 50-100 милиграма. Според методите на изследване в кафето и бирата се среща, но не във всяка напитка. Количеството в кафето е за 150 милилитра от 0 до 100 милиграма фосфат, като е подчертано, че цифрите важат за инстантни продукти. В пакет бакпулвер количеството е наистина голямо. Най-популярният набухвател съдържа 1500 милиграма фосфат. За сравнение - в маята той е около пет пъти по-малко. Във фъстъците, бадемите и шам фъстъците нивата също са сравнително високи - около 500 милиграма за 100 г ядки. Тук обаче става дума не за добавен фосфат, а за естествен. От Българската агенция за безопасност на храните казаха, че няма да коментират въпроса с фосфора. Още повече, че няма влязло в сила решение за промяна.", "date": "2017.12.01", "title": "Кой мисли злото на дюнера в Европа"}
{"url": "https://www.24chasa.bg/novini/article/6586547", "text": " До момента са получени 44 сигнала за завирявания, наводнени дворове, мазета и пътни участъци в София, по информация за обстановката към 20.00 часа. Това съобщиха от пресцентъра на Столична община, цитирани от \"Фокус\". Най-интензивен е дъждът в южните и западните райони на София, от където са получени най-голям брой сигнали. До данни на БАН там са паднали над 40 литра на квадратен метър. Увеличените количества вода в реките се дължи освен на неспиращия цял ден дъжд и на снеготопенето в планините Витоша и Люлин. Нивата на всички реки, които преминават през територията на Столичната община, са значително повишени. Екипи на районните администрации, аварийното звено на Столична община и на пожарната осигуряват постоянно наблюдение на всички критични участъци. Овладяна е ситуацията с излязлата от коритото си река Какач при село Мало Бучино. Екипи на Дирекция Аварийна помощ и превенция на Столична община, на пожарната и МВР разшириха коритото на реката. 15 сигнала за запушени улични шахти вече са отработени и е осигурена проводимост. Затруднено е преминаването по пътя София – Самоков при „Златната рибка“ –ппътното платно се почиства от паднала земна и скална маса.", "date": "2017.12.01", "title": "Нивата на всички реки, преминаващи през София, са значително повишени"}
{"url": "https://www.24chasa.bg/novini/article/6586576", "text": "Няма критична или извънредна ситуация в страната след обилните валежи, които продължиха цял ден в Западна и в Централна България. Това съобщиха на извънреден брифинг в МВР министърът на вътрешните работи Валентин Радев, на енергетиката - Теменужка Петкова, кметът на София Йорданка Фандъкова и главен комисар Николай Николов, директор на ГД \"Пожарна безопасност и защита на населението\", след заседание на Националния оперативен щаб за обстановката на територията на страната, съобщи БТА. Имаше спорадични излизания на малки реки от коритата, но няма информация за пострадали хора или за големи материални щети, каза комисар Николов. Щабът е дал предписания на кметовете на Златоград, Крумовград и Елхово да следят обстановката, защото в неделя дъждовете ще се изместят на изток, посочи Николов. Представител на НИМХ на БАН уточни, че пикът на дъждовете се очаква да е тази нощ, а валежите до момента са били по-малки от очакваните. В района на Столичната община най-тежко е било положението в село Мало Бучино, където са наводнени две къщи, съобщи Йорданка Фандъкова. Къщите се отводняват, пострадали хора няма, допълни тя. Десет екипа в София са готови да действат при възникване на тежка ситуация. Министърът на енергетиката Теменужка Петкова съобщи, че мрежите на Електроенергийния системен оператор работят нормално. По думите й, от трите ЕРП-та проблеми има само в Западна България, където оперира ЧЕЗ. В този район 14 000 домакинства са без ток. От НЕК са докладвали, че в големите язовири има 30 процента свободен обем, посочи Петкова. От КАТ уточниха, че пътната обстановка е нормална, няма прекъснати пътища заради дъждовете. Министър Валентин Радев допълни, че информация за обстановката в страната ще се публикува на страницата на МВР. Ако се наложи, утре щабът отново ще се събере, каза той.", "date": "2017.12.01", "title": "Няма критична или извънредна ситуация в страната след обилните валежи"}
{"url": "https://www.24chasa.bg/novini/article/6586233", "text": "Оженилата се сама за себе си през 2015 година английска писателка Софи Танър си изневерила, като в продължение на пет месеца е имала връзка с мъж, пише в. \"Индипендънт\", цитиран от БТА. Това си призна ексцентричната дама, като изтъкна, че бракът й не е бил от идеалните. Но Софи нямала никакво намерение да се развежда. \"Сватбата със самата себе си представлява обещание за цял живот да се носи отговорност за собственото щастие. Поради тази причина разводът е неприемлив!\", заяви Танър.", "date": "2017.12.01", "title": "Оженилата се за самата себе си англичанка си изневери (Видео)"}
{"url": "https://www.24chasa.bg/novini/article/6586236", "text": "Взривно устройство бе намерено днес  , съобщи местната полиция, цитирана от Франс прес. Експлозивът е бил открит в пакет, оставен пред аптека, а полицията разпореди частична евакуация в центъра на Потсдам. \"Потвърдиха се подозренията за самоделно взривно устройство\", написа тя в Туитър. Районът на коледния базар бе отцепен след намирането на подозрителния пакет и на място пристигнаха специални части, информира БТА. Впоследствие експлозивът е бил обезвреден, съобщи в Туитър полицията, цитирана от Ройтерс. Агенцията отбелязва, че Германия е с висока степен на тревога за потенциални терористични атаки след миналогодишното нападение с камион на коледен базар в Берлин.", "date": "2017.12.01", "title": "Откриха експлозиви на коледния базар в Потсдам (Обновена)"}
{"url": "https://www.24chasa.bg/novini/article/6586269", "text": "Депутатите от социалната комисия попариха надеждите на хората, че ще си получат заработените заплати. Става дума за онези работници, които заради наглото отношение на техните работодатели или заради фалит на предприятията, висят без заплати вече повече от 1 година. Това каза в предаването \"Лице в лице\" по   омбудсманът Мая Манолова. \"Това са заплати, които те са си ги заработили, пари, които е доказано, че им се дължат, но заради това, че техният работодател реално е фалирал, те не могат да си получат парите. В такива случаи има един Фонд, с който държавата, или по-точно останалите работодатели, солидарно гарантират работниците на фалиращи предприятия, че ще си получат заработеното в рамките на 6 заплати. Но тук обикновено става дума за една, две или най-много три заплати, за около 1500 лв., които пари са налични в този Фонд. В него има 257 млн. събрани преди години, които пари някой някъде си ги стиска и не желае да ги даде на хората, които имат право на това\", каза Мая Манолова. По думите й социалният министър и неговото министерство са предложили окончателния вариант на текстовете, с които отрязват завинаги работниците с неплатени заплати.", "date": "2017.12.01", "title": "Манолова: Попариха надеждите на хората, че ще си получат заработеното"}
{"url": "https://www.24chasa.bg/novini/article/6586274", "text": "Тежка катастрофа между тежкотоварен камион и лек автомобил е станала на обходния път на Враца. Това съобщиха за „Фокус“ – Видин от Областната дирекция на МВР - Враца. Катастрофата е станала около 17.00 часа. Две линейки и два пожарни коли са били на местопроизшествието. Лекият автомобил е пътувал в посока за София, тежкотоварният камион – в посока за Видин. Полицейски патрули са осигурили пропускането на автомобилите по пътя.", "date": "2017.12.01", "title": "Тежка катастрофа между тир и кола край Враца"}
{"url": "https://www.24chasa.bg/novini/article/6586303", "text": "Лидерът на опозиционната ВМРО-ДПМНЕ Никола Груевски заяви днес, че ще връчи оставката си на партийните органи, надявайки се, че тази стъпка ще допринесе за разрешаването на настоящата политическа ситуация, съобщи МИА, цитирана от БТА. След приключването на първия кръг от местните избори аз казах, че партийният лидер носи най-голяма отговорност за изборния резултат, заяви Груевски пред портала Курир. \"Независимо от партийния анализ на резултатите от местните избори, дори той да утвърди, че приносът ми за загубата е малък или несъществуващ, ще подам оставка пред партийните органи\", каза Груевски. \"След това в съответствие с устава на партията ще бъде организиран извънреден конгрес за избор на нов лидер\", посочи той.", "date": "2017.12.01", "title": "Лидерът на ВМРО-ДПМНЕ Никола Груевски: Ще подам оставка"}
{"url": "https://www.24chasa.bg/novini/article/6586317", "text": "Никой не се притеснява от вота на недоверие и дори вносителите му знаят, че той е несериозен. Това заяви в студиото на „Още от деня“ по   новият зам.-председател на Народното събрание Емил Христов от ГЕРБ. Той допълни, че във вота на недоверие вижда опит БСП да се консолидира вътрешно. Той даде уверението си, че управляващата коалиция е стабилна. За сезирането на бюджета в Коституционния съд, както и за делото с т.нар. „царски имоти“, Христов изрази увереността си, че съдът ще вземе правилното решение. Емил Христов заяви, че дългите заседания на НС за приемането на Бюджет 2018 са се проточили толкова, не защото управляващите се опитват да скрият нещо от обществото, а защото е нормално обсъжданията за толкова сложен въпрос да е дълго.", "date": "2017.12.01", "title": "Емил Христов: И вносителите знаят, че вотът на недоверие е несериозен"}
{"url": "https://www.24chasa.bg/novini/article/6586319", "text": "Циклонът \"Филип\" донесе поройни дъждове в 8 области, съобщиха от кризисния щаб. 14 хиляди души са останали без ток заради дъжда. Това съобщи енергийният министър Теменужка Петкова. Тя обясни, че става въпрос за хора в областите София-град, Благоевград и Кюстендил. Екипи на ЧЕЗ работят и за няколко часа проблемът ще бъде решен. Няма преливане на реки, само на места няколко реки са излезли от коритата, каза шефът на пожарната главен комисар Николай Николов. В София пък преляла река е наводнила 2 къщи в Мало Бучино, съобщи кметът на София Йорданка Фандъкова. Една жена е евакуирана. Екипи на пожарната и спасително-аварийно звено работят с тежка техника по разширяване на коритото на реката, за да може по-бързо да се оттече водата. \"Кризисен щаб от районни кметове, екипи на Столичната дирекция на вътрешните работи и на пожарната следят нивото на водните басейни и реки на територията на София. Превантивно се отпушват шахтите в града, с цел превенция от наводнение. Към този момент няма опасност от преливане на реките на територията на Столичната община\", допълни Фандъкова. \"Прогнозата е тревожна, но пък в същото време всички мерки са предвидени, така че да реагираме своевременно и, ако недай боже, има нужда, да предупредим в дадено място. През деня в София са подадени 44 сигнала за наводняване\", обяви кметът Йорданка Фандъкова. Продължава да се покачва нивото на реките в Иваняне и Връбница, но 10 екипа от аварийното звено на общината са на линия. Дъждът в София наводни булевард \"Дондуков\", чийто ремонт трябваше да приключи днес.  Над 70 000 лева е глобата, която ще плаща фирмата за всеки ден забавяне, посочи кметът: Моите очаквания са, че ще имат нужда от някой и друг ден за довършване, докато мине комисията и приеме работата окончателно. За това време те ще заплатят санкции, според времето, разбира се.", "date": "2017.12.01", "title": "Циклонът \"Филип\" донесе поройни дъждове в 8 области"}
{"url": "https://www.24chasa.bg/novini/article/6586349", "text": "Учителка принуждава първокласници да й целуват ръката. Скандалният случай е от столичното 17-о училище, съобщи  . Институциите вече започнаха проверка, а повече от два часа продължава извънредната родителска среща заради инцидента. По време на занималнята във вторник учителка решава да помогне с дисциплината на своята колежка в първи Г клас и първокласниците са принуждавани да целуват ръката на своята преподавателка. „Другата госпожа, която за нашите деца е чужда и непозната, е помолила всички деца, целият клас, да станат прави – първо с ръцете горе, докато им умалеят ръцете, след това да клекнат с ръцете напред, докато им умалеят краката. След което едно по едно насила да целунат ръка на госпожата си по френски език”, разказа Ина Радева, майка на първокласник. Родителите подават жалба в училището още на следващия ден и внасят сигнал в Инспектората по образование. Ина сезира и полицията, и Агенцията за закрила на детето, заради случилото се със сина й.", "date": "2017.12.01", "title": "Учителка принуждава първокласници да й целуват ръката в софийско школо"}
{"url": "https://www.24chasa.bg/novini/article/6586353", "text": "Холандски прокурори съобщиха, че е започнала аутопсия на тялото на бивш босненски хърватски генерал, който почина малко след като изпи течност, която нарече отрова, по време на заседание на трибунала на ООН за военните престъпления в бивша Югославия в сряда, предаде Асошиейтед прес. Прокуратурата в Хага съобщи в Туитър, че двама хърватски експерти присъстват като наблюдатели на аутопсията на Слободан Праляк по искане на трибунала. Резултатите от аутопсията все още не са известни, предаде БТА. Късно снощи министърът на правосъдието на Хърватия Дражен Бошнякович заяви, че страната ще поиска холандските власти да бъдат включени в разследването на смъртта на Праляк.  Седемдесет и две годишният бивш военен отпи от шишенце някаква течност, секунди след като апелативният съдия на трибунала потвърди присъдата му от 20 години затвор за военни престъпления. Трибуналът заяви, че по-късно той е починал в болница в Хага. Холандски прокурори съобщиха, че е започнала аутопсия на тялото на бивш босненски хърватски генерал, който почина малко след като изпи течност, която нарече отрова, по време на заседание на трибунала на ООН за военните престъпления в бивша Югославия в сряда, предаде Асошиейтед прес. Прокуратурата в Хага съобщи в Туитър, че двама хърватски експерти присъстват като наблюдатели на аутопсията на Слободан Праляк по искане на трибунала. Резултатите от аутопсията все още не са известни.  Късно снощи министърът на правосъдието на Хърватия Дражен Бошнякович заяви, че страната ще поиска холандските власти да бъдат включени в разследването на смъртта на Праляк.  Седемдесет и две годишният бивш военен отпи от шишенце някаква течност, секунди след като апелативният съдия на трибунала потвърди присъдата му от 20 години затвор за военни престъпления. Трибуналът заяви, че по-късно той е починал в болница в Хага.", "date": "2017.12.01", "title": "Започна аутопсията на хърватския генерал Слободан Праляк"}
{"url": "https://www.24chasa.bg/novini/article/6586479", "text": "В Македония, Черна гора, Босна и Херцеговина и Сърбия от следващата година ще бъде премахнат роумингът, съобщи МИА. Агенциите за електронни комуникации на четирите страни са внесли проектоспоразумение в ресорните министерства за цените на роуминга в тези държави и съгласуването им с тези в ЕС. Регулаторите са информирали ресорните министерства, че България вече е подписала спогодба в тази насока с Македония и е поискала да направи същото и с другите държави от региона. По време на съвместно заседание на правителствата на България и Македония в македонския град Струмица миналия месец бе подписан меморандум за намаляване на международните тарифи за роуминг и телекомуникационни услуги. Документът предвижда страните да насърчат мобилните оператори за постигането на конкретни споразумения помежду си, които да доведат до трайното намаляване на международните тарифи на роуминг услугите, съобщи БТА. Отпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. Предстои дебат на европейско ниво за отпадане на високите цени за роуминг, но България е първата държава, която направи реална крачка в тази посока. Това са само част от мерките за подобряване на свързаността на всички равнища в региона, което пряко ще се отрази на контактите между гражданите и фирмите, отбеляза министерството на транспорта, информационните технологии и съобщенията на България след подписването на меморандума с Македония.", "date": "2017.12.01", "title": "Догодина премахват роуминга между Македония, Сърбия, Черна гора и Босна"}
{"url": "https://www.24chasa.bg/novini/article/6586444", "text": "Бившата звезда от сериала \"Спасители на плажа\" Памела Андерсън шокира зрителите, като заяви в интервю, че жертвите на сексуалните посегателства на Харви Уайнстийн донякъде сами са си виновни и са знаели какво ги очаква, ако останат насаме с него,пише сайтът Контактмюзик, цитирана от БТА. Андерсън отговаряше на въпросите на водещата от NBC Мегин Кели. \"Всеки в Холивуд знаеше, че Уайнстийн е сексуален хищник, изтъкна Памела. Това беше публична тайна. И всяка от жертвите му можеше да предположи какво я очаква, ако остане насаме с него в хотелската стая!\" Мегин Кели я контрира, като изтъкна, че на много от актрисите срещите са били уредени от техните помощнички и агенти. \"Това не е оправдание!, възкликна Андерсън. Тогава на срещите да бяха отишли с тях! Или трябваше да си потърсят някого, който да ги придружи! Когато дойдох в Холивуд, имах куп предложения за прослушвания на четири очи. Но това беше абсурдно! Никога не трябва да се посещава хотелска стая сама. Ако някой ви отвори вратата по халат, трябва веднага да си тръгнете!\"", "date": "2017.12.01", "title": "Памела Андерсън: Жертвите на Уайнстийн са знаели какво ги очаква"}
{"url": "https://www.24chasa.bg/novini/article/6586222", "text": "Циклонът Филип развали времето на Балканския полуостров и докара пороите и в България. Само в петък над някои райони в страната се изсипа дъжд, колкото е нормата за целия декември. Шефове от МВР поеха местните кризисни щабове заради очакваните наводнения. Дъждът ще продължи и в събота, но с прекъсвания. Най-много ще се изсипе над Югозападна България и Родопите, където валежите ще достигнат 50-60 л/кв.м. Към края на деня по-силно ще вали и в Централна и Североизточна България. Нормата за месеца е между 40 и 100 л/кв. м, което значи, че за 2 дни в местата с най-много дъжд ще паднат валежи около 2 пъти над нормите за цял месец, обясни синоптикът от TV-MET Симеон Матев. В неделя пак ще превали. В понеделник с усилване на северозападния вятър ще започне застудяване. По високите западни полета и в Северна България дъждът ще премине в сняг, а в Южна България - дъжд, но валежите бързо ще спират. Във вторник и сряда температурите ще продължат да падат. Сутрин ще са около и малко под 0, а през деня - от 2 до 7-8°. Отново се очаква сняг. Чак в четвъртък прогнозата е за хубаво време. Река Какач преля в с. Мало Бучино и наводни дворовете на 5 къщи. Хората са евакуирани. Екипи на аварийно-спасителното звено и пожарната разширяваха в петък коритото на реката, за да се овладее ситуацията. На мястото отиде и кметицата на София Йорданка Фандъкова. Наблюдават се реките, критичните участъци и общинските язовири. Засилено се чистят дъждоприемните шахти и отттоци, каза по-рано Фандъкова. Заради лошото време общината отмени запалването на светлините на коледната елха на София, което по традиция е на 1 декември. ", "date": "2017.12.01", "title": "Филип изля за ден дъжд, колкото за цял месец, река преля в София"}
{"url": "https://www.24chasa.bg/novini/article/6586218", "text": "В тежко състояние е пострадалият  , съобщиха от Областната дирекция на МВР – Велико Търново. Той е настанен във Великотърновската болница. И лицето, което е загинало, и пострадалият мъж, са пътували в лектоварния автомобил „УАЗ”. Водачът на турския ТИР е 50-годишен турски гражданин. Задържан е за срок до 24 часа по ЗМВР. Движението в района на произшествието остава временно ограничено", "date": "2017.12.01", "title": "Тежко е състоянието на пострадалия при катастрофата на пътя В. Търново – Русе"}
{"url": "https://www.24chasa.bg/novini/article/6585135", "text": "Два елемента от стойката на пловдивския Альоша, застанал за почест, противоречат на съветския боен устав. Тези подробности може да не направят впечатление на много хора, но ядосали Никита Хрушчов. Съветският ръководител дошъл у нас инкогнито с дъщеря си през 1955 г. да види как върви строителството на паметника, който наскоро бе изрисуван със свастики. Установил, че младежът държи автомата \"Шпагин\" неправилно - виси от ръката му надолу като пистолет, а не по руските военни правила. За това свидетелства в личните си записки бригадирът каменоделец Никола Тотев, изработил Той описва в дневника си думите на Хрушчов: \"Съветски солдат всегда непобедим. Он будет держат шмайзер так - пред себе си, показвайки с ръце (изправен, като дясната ръка е хванала горния му край, а лявата - долния, при което ясно се виждат четирите пръста, бел. ред.), или так, издигнат с дясната ръка високо над главата.\" Когато делегацията си тръгнала, при бригадира се отбил Вълко Червенков и го попитал дали не може да се промени стойката на Альоша и положението на автомата. Майсторът бил категоричен, че това означава нов проект, нови камъни и още пари, а детайлите вече били сглобени. И така монументът бил построен по стария план въпреки желанието на Москва. Друга грешка в скулптурата е, че шапката на боеца е наклонена наляво, а не надясно, както е по съветския устав. Наскоро след Хрушчов на обекта дошли ген. Сергей Бирюзов и Антон Югов. и също като Хрушчов показал недоволство от начина, по който войникът е хванал автомата за почест, и че не му се виждат по четири пръста. Но тогава майсторите чули за пръв път, че монументът ще се казва Альоша. \"Аз смятам, че той първи е произнесъл това име, и съм уверен в това\", пише в спомените си бригадирът Тотев. чиято снимка е послужила за модел. Тя е направена, докато мъжът работил по възстановяването на телефонната линия София - Пловдив през 1944 г. Тогава се сприятелил със служителя Методи Витанов и той дал кадъра при изработването на паметника. Ветеранът от Втората световна война видял паметника чак на 60-годишнината си през 1981 г. Починал е през 2013 г. Според друга версия пред скулптора е позирал тухларят Георги Миленков от Пазарджик. Певецът Бисер Киров пък разказа преди години, че истинският Альоша е син на белогвардеец. Четвъртото предположение е, че паметникът е наречен на името на главния герой на съветски филм за падането на Берлин. \"Минаха много кръстници, като донякъде успяха да дезинформират обществото\", пише бригадирът Тотев в дневника си. Паметникът е висок 20,50 м от основите до върха на главата, като самата фигура е 10,80 м, а пиедесталът - 6,50 м. Останалото е площадката с основата, прикрепена към скалата. Първата копка на монумента е направена на 1 юни 1954 г., а е завършен през ноември 1957 г. Архитектурният проект е дело на архитектите Борис Марков, Петър Цветанов, Николай Марангозов и скулпторите Васил Радославов, Любомир Далчев, Тодор Босилков и Александър Занков. Те който впоследствие е преименуван на Альоша. Арх. Борис Марков е тъст на легендарния футболист Гунди и по-късно става главен архитект на републиката. За изработването на каменните фигури е използван владайски гранит, а за площадката - средногорски сиенит. Общата стойност на скулптурата е рекордна за времето си - близо 10 млн. лв., от които Министерството на отбраната е отпуснало 1 млн. лв., община Пловдив - 2 млн. лв., а 6 405 000 лева са събрани от целия народ. А през цялата фигура минава двутонен железен шнур за 500-ватовата крушка на върха на главата На темето на войника е прикрепена и гръмоотводна тел. Самата глава на Альоша тежи 7 тона, а автоматът му - 2 тона. За да се построи композицията и да се извозят материалите, към тепето е построен релсов път. Мястото не е избрано случайно. Бунарджика е второто по височина тепе в Пловдив, а в древността до средата на ХIХ век там се е издигал паметник на Херакъл. Сега близо до Альоша е монумент в чест на руските войници, загинали в Освободителната война през 1877-1878 г. През 90-те години група антикомунисти предлагат Альоша да се демонтира. Според арх. Борис Марков По онова време се сформира инициативен комитет \"Историческо достойнство на Пловдив\", който предлага демонтажът да се извърши без паметникът да бъде разрушен. В организацията влизат 8 души, между които един тогавашен депутат. Тяхното изрично условие е монументът да остане цял, понеже е \"художествено произведение с известна историческа стойност\". Комитетът възлага проект за демонтаж на инж. Павел Ангелов. Според неговото виждане основата трябва да се подреже частично, като фигурата се наклони назад под натиска на собственото си тегло и поддържана с въже. Зад нея е трябвало да има дървена рампа, върху която да легне Альоша. Инж. Ангелов предлага построяването на 10-метрова стоманена кула пред паметника. което да се закрепи в предната част на скулптурата чрез специална скоба, надяната и закрепена за фигурата на височината на гърдите - над центъра на тежестта. За този хомот се предвиждат две стабилизиращи странични въжета, които го прихващат от север и юг и още едно теглещо въже от запад. То има за цел да свали фигурата чрез електрическа лебедка върху предварително построената дървена рампа, след като постаментът под фигурата бъде подрязан около 1/3 от сечението му чрез минивзривове. След като получила това предложение, общината възложила експертиза дали и как може да се демонтира фигурата. Инж. Георги Аргиров излязъл със становище, че това е невъзможно и крие опасности. Изтъкнал 4 причини.", "date": "2017.12.01", "title": "\"168 часа\": Хрушчов поискал да оправят стойката на Альоша, но било късно"}
{"url": "https://www.24chasa.bg/novini/article/6585975", "text": "Бившият началник на Пето управление на македонското МВР Горан Груйовски и бившият му колега от Управлението за сигурност и контраразузнаване Никола Бошковски са поискали убежище в Гърция, съобщи МИА. Двамата бяха арестувани на 18 октомври с фалшиви български паспорти на летището в Солун при опит да заминат за Будапеща. Македония бе издала за тях международна заповед за арест, тъй като двамата са обвинени във връзка с аферата за незаконни подслушвания в Македония, която избухна през 2015 г. и предизвика политическа криза, предаде БТА. Днес Груйовски и Бошковски трябваше да се явят пред съд в Солун по дело за притежание на фалшиви документи, но то бе отложено за 17 май 2018 г., тъй като един от обвинените от цяла група мигранти, в която са и двамата македонски граждани, не е бил призован по редовен път от съда. Докато Груйовски е в ареста в Гърция, на 8 ноември в Македония той бе осъден на 1,5 години затвор по делото \"Твърдина 2\" за това, че е изгорил служебни документи, за да прикрие унищожаване на системи за подслушване. Специалната прокуратура в Македония е повдигнала обвинения срещу близо 100 души във връзка със скандала с незаконните подслушвания, който доведе до свалянето от власт на предишното правителство. На 13 декември Солунският съд трябва да реши дали ще приеме искането Груйовски и Бошковски да бъдат екстрадирани в Македония. Груйовски и Бошковски междувременно остават в ареста в Солун, съобщава МИА.", "date": "2017.12.01", "title": "Задържаните с фалшиви български паспорти спецченгета искат убежище в Гърция"}
{"url": "https://www.24chasa.bg/novini/article/6586006", "text": "БСП се опитва от всичко да направи скандал. Този коментар направи премиерът Бойко Борисов по повод твърденията на социалистите, че управляващите не финансират ремонтите на светините. \"Разговарях с българския патриарх Негово Светейшество Неофит. Уверих го, че на редовното си заседание в сряда, 6 декември, Министерският съвет в присъствието на игумена на Зографската света обител архимандрит Амвросий ще отпусне необходимите средства за ремонта на южното крило на манастира „Свети Георги Зограф“ в Атон. Всякакви спекулации по темата от страна на БСП са злонамерени и неверни. За делата има кой да ни съди\", написа Борисов във фейсбук. Статусът е придружен и с видеоизявление на премиера Бойко Борисов. Ремонтът на \"Александър Невски\" може да излезе и 15 млн. лв., но когато се направи преценка парите ще бъдат дадени, обясни премиерът. Вижте видеото:", "date": "2017.12.01", "title": "Борисов: БСП прави от всичко скандал, още в сряда ще дадем пари за Зографския манастир"}
{"url": "https://www.24chasa.bg/novini/article/6585703", "text": "Комплекс „Сан Стефано Плаза“ получи сертификати по BREEAM International 2013 (световен стандарт за устойчиво строителство) на специална церемония в София. Британската сертифицираща организация е дала оценка Excellent (Отличен) за трите части на комплекса – жилищна, търговска и офис. Жилищната част на „Сан Стефано Плаза“ е първата в България, която получава такива сертификати. „Изграждането на този комплекс в съответствие с водещия метод за устойчиво строителство BREEAM е постижение, което допринася за нашата обща цел за създаване на по-добри сгради за обществото и околната среда! Връчването на този сертификат е малък жест за огромната работа. Тази сграда е на изключително високо ниво и разширява границите, изтегля бранша напред. Това е важно не само за града и неговия облик, а показва как да бъде градено бъдещето“ – каза при връчване на сертификатите Мартин Таузънд, директор “Устойчиво развитие“ в сертифициращата организация BREEAM. Той благодари на екипа на арх. Андрея Момерин за дългогодишните им усилия за положителна промяна на строителния пазар, както и на инвеститора и всички, участвали в изграждането на този комплекс. Работата по оценката е продължила близо 4 години, процес, в който активно е съдействал главният изпълнител „Геострой“ АД. В разработването на проекта за комплекса е обърнато особено внимание на съхраняване на духа на някогашната пивоварна фабрика „Прошеково пиво“. На атрактивно място, ъгъла между улиците „Сан Стефано“ и „Шейново“, е изградена малка сграда, оформена в архитектурен стил, характерен за началото на миналия век, в която се е помещавала известната бирария. Мерките за опазване на културно-историческото наследство са съществена част от изискванията, които поставя методът BREEAM за оценка на сградите. При изграждането на комплекса са използвани сертифицирани материали, вградени са съвременни интелигентни системи за управление и контрол. Постигнато е максимално ниво на енергийна ефективност, което паралелно с грижата по опазването на околната среда има ефект в намаляването на разходите за обитаване и поддръжка. Керамичната фасадна облицовка е самопочистваща се, с антибактериално покритие и 1000 кв.м. от нея пречистват въздуха както 70 средноголеми дървета. Сред иновативните системи в комплекса е зарядната станция за електрически автомобили в подземния паркинг. Тя се захранва с електроенергия, произведена от фотоволтаичната инсталация. Това решение е част от мерките, препоръчани от BREEAM с цел сградата да бъде „по-зелена“, като се спестява отделянето на въглеродни емисии. В „Сан Стефано Плаза“ е изграден резервоар за събиране на дъждовна вода, която се използва за поливане на растителността в комплекса. Според изискванията на BREEAM в цялата сграда са проведени измервания за нивата на естествена осветеност и те значително надвишават минималните стойности както според българското законодателство, така и според BREEAM. Вложените висококачествени строителни материали не съдържат вредни летливи органични вещества. Акустичните характеристики на сградата също са проверени чрез контролни измервания, доказващи добрата среда за обитаване в изградените пространства. На церемонията зам.-кметът на район „Средец“ Любомир Ковачев заяви, че проектът е със сериозно стопанско начинание и се вписва в стратегията на Столична община „София - зелен град“.", "date": "2017.12.01", "title": "„Сан Стефано Плаза“ получи международни сертификати за устойчиво строителство"}
{"url": "https://www.24chasa.bg/novini/article/6585664", "text": "Мъжът, който катастрофира тежко край Телевизионната кула в столицата рано сутринта днес  остава в тежко състояние и с опасност за живота. Той е със счупена гръдна кост, тежка травма на бял дроб и на корема. В следствие на катастрофата се е образувал и хематом на черния дроб, който допълнително усложнява състоянието му. Настанен е в реанимацията на университетската болница \"Св. Анна\" в София. Това потвърдих от там за \"24 часа\". По непотвърдена информация, пробите за алкохол и наркотични вещества на 33 -годишният мъж, са били положителни.  ", "date": "2017.12.01", "title": "Мъжът от катастрофата до Телевизионната кула е бил пиян и дрогиран"}
{"url": "https://www.24chasa.bg/novini/article/6585732", "text": "От следващата година хората в трудоспособна възраст, които не работят няма да получават социални помощи. Това каза в Ловеч заместник-министърът на труда и социалната политика Султанка Петрова. По думите й без социални помощи ще останат и семействата, които не пускат децата си на училище. За осигуряване на първа работа на лица, по различни програми са осигурени 80 милиона лева през 2018 г. Султанка Петрова допълни, че акцент в дейността на Министерството на труда и социалната политика следващата година ще е отговорността към възрастните хора. \"Тъй като България е най-бързо застаряващата страна не само в ЕС, но тя е на второ място в света. Затова и правителството насочва огромно внимание към застаряващото население.\", каза още Петрова. Тя поясни, че започва и процесът на деинституализацията на възрастните хора. За извеждането им от домовете и за осигуряване на лични асистенти, домашни помощници и социални асистенти са предвидени 68 милиона лева. В Ловеч заместник-министърът на труда и социалната потика присъства на работна дискусия по демографската политика на България, домакин на която бе областният управител Георги Терзийски. \"Област Ловеч е сред най-засегнатите региони в страната от демографската криза. Нещо повече - областният център Ловеч е сред градовете, катастрофално засегнати от демографската криза\", подчерта Терзийски при откриването на форума, на който присъстваха и представители на различни институции, имащи отношение по проблема.", "date": "2017.12.01", "title": "Спират социалните на неработещи хора в трудоспособна възраст"}
{"url": "https://www.24chasa.bg/novini/article/6585730", "text": "Новото правителство на Австрия, съставено от консерваторите и от крайната десница, ще положи клетва вероятно на 20 декември, съобщи днес източник, пряко запознат с хода на коалиционните преговори, предаде Ройтерс, цитирана от БТА. Агенцията отбелязва, че това е победата за националистите, които досега не са били допускани в правителствата на други западноевропейски държави. Външният министър Себастиан Курц, чиято консервативна Австрийска народна партия (АНП) спечели парламентарните избори на 15 октомври, но без да си осигури мнозинство, води преговори с Австрийската партия на свободата (АПС) на Хайнц-Кристиан Щрахе. Източници и от двете формации твърдят, че разговорите са приятелски и конструктивни, но няма нито официални коментари, нито пък потвърждение за разпределението на отделните министерски постове. АПС каза веднъж, че ще се стреми да получи половината от министерствата, посочва Ройтерс. АНП взе на изборите 31,5 на сто от гласовете, а АПС - 26 на сто. Австрийската агенция АПА също посочи 20 декември като вероятна дата за полагането на клетва от новото правителство пред президента Александър ван дер Белен, но даде и алтернативна дата - 8 януари. Председателката на АНП Елизабет Кьощингер каза в радиоинтервю, че 30 декември е възможна дата, но че партията ще заложи на качеството пред скоростта, дори ако това означава споразумение чак след Коледа. Заместник-лидерът на АПС Норберт Хофер пък заяви, че още не е постигната окончателна договорка, макар че и двете партии са си поставили за цел да приключат разговорите преди Коледа. 31-годишният Курц, който заема твърда позиция по въпроса за имиграцията и за мюсюлманските \"паралелни общества\", почти сигурно ще стане канцлер. Това ще го направи най-младия правителствен ръководител в Европа в момента и в цялата история на Австрия.", "date": "2017.12.01", "title": "Новото дясно коалиционно правителство на Австрия полага клетва на 20 декември"}
{"url": "https://www.24chasa.bg/novini/article/6585742", "text": "В момента се анализира работата на пътноподдържащите фирми след снеговалежа в началото на седмицата, съобщи пред медиите в Русе председателят на Управителния съвет на Агенция „Пътна инфраструктура“ инж. Дончо Атанасов, съобщиха от пресцентъра на АПИ. Днес приключва одитът и в понеделник-вторник, след представянето и на сертификатите, ще бъде оповестен размерът на санкциите на дружествата, които не са се справили на необходимото ниво. Зимното поддържане на републиканските пътища е добро, но имам забележки към поддържането на АМ „Тракия“ и фирмата ще бъде санкционирана, в съответствие с клаузите на договора, който имаме с нея, каза инж. Атанасов. Последните снеговалежи показаха, че пътните фирми са подготвени и се справиха с почистването на републиканската мрежа, подчерта председателят на УС на АПИ.", "date": "2017.12.01", "title": "АПИ ще глоби снегопочистващата фирма на АМ „Тракия“"}
{"url": "https://www.24chasa.bg/novini/article/6585779", "text": "Българският PR експерт Максим Бехар бе вписан официално в Стената на славата на Световната PR организация ICCO, чийто президент той беше в продължение на две години. На бляскава церемония в лондонския хотел „Андаз“ близо 250 PR професионалисти от петте континента бурно аплодираха българина, изкачил се на възможно най-високата световна стълбица в професията. Максим Бехар е не само първият източноевропеец в световната PR Стена на славата, но и един от много малкото европейци в нея. Сред легендарните имена в тази класация са Харолд Бърсън, Даниел Еделман, Пол Холмс, Джак Мартин, Джон Сондърс, лорд Чадлингтън, лорд Тимоти Бел, Лу Капоци и Дейвид Галахър. „Приемам тази огромна чест по-скоро като аванс за всичко, което ми предстои да направя за нашия бизнес, но също така и като невероятно постижение за България, за моите колеги и приятели от M3 Communications Group, Inc., от Българската асоциация на PR агенциите, но и за приятелите ми от Борда на ICCO. PR бизнесът в световен мащаб е в огромен подем, но той повече от всякога страда от динамичната си трансформация в напълно нов бизнес – прозрачен, етичен и супер динамичен. Професията ни се промени неузнаваемо и съм щастлив, че бях Президент на ICCO именно в тези драматични времена, в които ние поехме водеща роля в глобалните промени на нашия бизнес“, каза Максим Бехар по време на церемонията в Лондон. Максим Бехар e световно име в PR индустрията. През 1994 г. той основава и досега управлява водещата PR компания M3 Communications Group, Inc., която е партньор на Hill+Knowlton Strategies. През последните години Максим Бехар беше последователно член на Борда, ковчежник, вицепрезидент и президент на ICCO, а сега е един от петимата членове на Изпълнителния комитет на организацията. Максим Бехар е оглавявал Българската асоциация на PR агенциите, Българския форум на бизнес лидерите, Световния комуникационен форум в Давос, Швейцария, а сега е негов вицепрезидент, както и председател на Настоятелството на фондация „За Нашите Деца“, вицепрезидент на Атлантическия клуб в България и Генерален почетен консул на Република Сейшели в България. Световната PR организация ICCO е най-влиятелното в света обединение на професионалистите от бизнеса, оперира в 55 страни и в него влизат над 2500 PR компании. Президентът се избира за мандат от две години.", "date": "2017.12.01", "title": "Максим Бехар в световната PR Стена на славата"}
{"url": "https://www.24chasa.bg/novini/article/6585793", "text": "Във връзка с неблагоприятната метеорологична обстановка се отменя празничната музикално-танцова програма, запалването на светлините на коледната елха на София и заря, които бяха предвидени да се състоят днес в парка пред Националния дворец на културата. Това съобщи пресцентърът на Столичната община, цитиран от БТА. Допълнително ще уведомим столичани и гостите на града ни за новата дата и часове за провеждане на събитието, информират от общината.", "date": "2017.12.01", "title": "Отложиха запалването на коледната елха в София заради лошото време"}
{"url": "https://www.24chasa.bg/novini/article/6585818", "text": "Мъгла и проливен дъжд затрудняват движението по автомагистрала \"Струма\", предаде репортер на Агенция \"Фокус\".  Видимостта е до 100-150 метра. На много места има опасност от образуване на аквапланинг.                                                                                                                                                                                                                                                                                                                       ", "date": "2017.12.01", "title": "До 100-150 метра е видимостта на \"Струма\" заради мъгла"}
{"url": "https://www.24chasa.bg/novini/article/6585821", "text": "Стабилизирано е състоянието на 2 жени и 1 мъж, които пострадаха при катастрофата край село Микре на 17 ноември т.г. В трагедията, при която камион се удари в бус, пълен с незрящи пътници, загинаха 9 души. Пациентите са настанени в травматологията на \"Пирогов\". И тримата имат тежки тазови фрактури и счупвания на крайниците. След продължителни операции, които извърши проф. Диян Енчев, пострадалите бяха настанени в централна реанимация. В момента и тримата са изведени от реанимация и са в пироговската травматология. Пациентите са контактни. От пострадалите при катастрофата 2 жени бяха докарани през нощта в \"Пирогов\". Няколко дни след това едната пострадала беше изписана от болницата. Междувременно двама от пострадалите - мъж и жена, които първоначално бяха настанени в болница \"Лозенец\", бяха преведени в \"Пирогов\" с много тежки политравматични увреди. Така в момента в болницата лекуваме трима от пострадалит при тежката катастрофа, припомниха от спешния институт.", "date": "2017.12.01", "title": "\"Пирогов\": Стабилно е състоянието на трима от катастрофата при Микре"}
{"url": "https://www.24chasa.bg/novini/article/6585819", "text": "Шест души от Македония и Сърбия бяха арестуван в четвъртък в съвместна операция на полицейските служби на двете страни, подкрепена от агенцията на САЩ за борба с наркотиците DEA, съобщи МИА. В операцията бе разбита криминална група и бе открита най-голямата лаборатория за производство на синтетични наркотици на Балканите, посочва агенцията. Извършени са обиски на две места в Тетово и на пет в Скопие. Лабораторията е открита в Тетово, информира БТА. В къща в Тетово са открити над 125 кг синтетична дрога. Става дума за минимум 500 000 таблетки синтетични наркотици, чиято стойност е над 2,5 милиона евро. Сръбската агенция Танюг съобщи, че сред арестуваните е и организаторът на групата Милан Зарубица. Сръбският вицепремиер и министър на вътрешните работи Небойша Стефанович изтъкна по повод съвместната акция на сръбската и македонската полиция, че това е един от най-големите успехи в задържането на синтетични наркотици. Много е добре, че е арестуван Милан Зарубица, тъй като той е смятан за един от най-големите създатели на синтетични наркотици, заяви Стефанович. Според сръбския министър разкритието е много важно, тъй като става дума за каптагон - дрога, използвана от бойците от \"Ислямска държава\".", "date": "2017.12.01", "title": "Разкриха най-голямата синтетична лаборатория за наркотици на Балканите, има арестувани"}
{"url": "https://www.24chasa.bg/novini/article/6585858", "text": "Китай няма да изнася своята политическа система в други страни, но няма и да внася чужди модели, даде да се разбере днес президентът Си Цзинпин, цитиран от Ройтерс, съобщи БТА. Той каза това на международна среща на политически партии от цял свят в Пекин. Форумът има за цел да повдигне имиджа да управляващата Китайска комунистическа партия и да засили международната й роля, отбелязва Ройтерс. Китайските държавни медии представят станалата вече традиционна годишна среща като \"диалог на високо равнище\". Президентът Си Цзинпин за първи път говори на този форум. В приветствието си при откриването днес Си каза, че Китай \"се бори за каузата на човешкия прогрес\" и това ще донесе полза на всички държави в света. \"Ние няма да внасяме модели от други страни, но няма да изнасяме и китайския модел, - даде да се разбере Си. - Ние ще предоставим повече възможности на света чрез нашето развитие.\" Официалната държавна агенция Синхуа съобщи, че за участие във 4-дневния форум в столицата Пекин са се регистрирали представители на стотици политически партии от над 120 страни. Пълен списък на участниците не е разпространен за момента. Сред присъстващите на откриването на форума бяха лидерката на Мианма Аун Сан Су Чжи, камбоджанският премиер Хун Сен, ковчежникът на Националния комитет на Републиканската партия на САЩ Тони Паркър и други.", "date": "2017.12.01", "title": "Си Цзинпин: Китай няма да изнася своята политическа система в други страни"}
{"url": "https://www.24chasa.bg/novini/article/6585875", "text": "Тежък инцидент е станал на пътя Велико Търново – Русе, между селата Раданово и Петко Каравелово, съобщиха от Областната дирекция на МВР – Велико Търново. Ударили са се турски товарен автомобил, лекотоварен „УАЗ” и два леки автомобила. По първоначална информация има един загинал и един пострадал. Временно е преустановено движението в района на катастрофата. Екипи на полицията отклоняват леките автомобили през с. Полски Сеновец, а товарните изчакват на място. Временно е преустановено движението в района на катастрофата. ", "date": "2017.12.01", "title": "Верижна катастрофа на пътя Велико Търново – Русе, има загинал"}
{"url": "https://www.24chasa.bg/novini/article/6585863", "text": "Македонският парламент сне имунитета на шестима депутати от опозицията, след като прокурор поиска за тях 30-дневен арест във връзка с твърдения за участие в насилственото нахлуване в парламента през април, предаде Асошиейтед прес. Шейсет и седем от 120 депутати в парламента подкрепиха днес отнемането на имунитета на заподозрените им колеги.    Депутатите от ВМРО-ДПМНЕ бойкотираха заседанието, заявявайки, че акцията е политически мотивирана, предаде БТА. Решението означава, че депутатите вече ще могат да бъдат съдени, посочва АП. Прокуратурата обвини 36 души във връзка с нахлуването в парламента на 27 април, при което бяха ранени над 100 души. Заподозрените са обвинени в терористично застрашаване на конституционния ред и сигурността, което предвижда минимум 10 години затвор. Деветнайсет души, сред които бивш министър на вътрешните работи, получиха мярка за неотклонение арест от 30 дни в очакване на съдебен процес, други трима са под домашен арест, а част от заподозрените все още се издирват.", "date": "2017.12.01", "title": "Македонският парламент сне имунитета на шестима депутати"}
{"url": "https://www.24chasa.bg/novini/article/6585899", "text": "Турският президент Реджеп Тайип Ердоган и хора от близкото му обкръжение, за които лидерът на Народнорепубликанската партия (НРП) Кемал Кълъчдароглу заяви, че са изнесли милиони долари в офшорни сметки, са завели днес дело срещу Кълъчдароглу с искане за морално обезщетение от 1,5 милиона лири заради неговите твърдения, съобщава турският телевизионен канал НТВ, цитиран от БТА. Във вторник лидерът на Народнорепубликанската партия Кемал Кълъчдароглу посочи в изказване пред парламентарната група на своята партия, че притежава банкови извлечения, доказващи, че близки на Ердоган, включително един от синовете му и един от братята му, са прехвърлили милиони долари на сметка на офшорна компания на остров Ман. Той размаха документи, които според него доказват банковите операции. Днес НРП е представила на медиите фотокопия на тези документи и заяви, че в понеделник ще даде оригиналите на прокуратурата. Вчера прокуратурата в Анкара започна разследване във връзка с твърденията на Кълъчдароглу. Ердоган обвини лидера на НРП в лъжи. Президентът предупреди в сряда, че петимата, визирани с обвиненията, и той самият ще подадат жалба срещу Кълъчдароглу. Миналата седмица Ердоган заведе друго дело с иск за морално обезщетение в размер на 1,5 милиона лири срещу Кълъчдароглу, след като лидерът на НРП за първи път отправи тези обвинения.", "date": "2017.12.01", "title": "Ердоган ще съди опозиционен лидер, обвинил го за офшорни трансакции"}
{"url": "https://www.24chasa.bg/novini/article/6585898", "text": "Майкъл Флин, бившият съветник по националната сигурност на държавния глава на САЩ Доналд Тръмп, е обвинен в лъжа за контактите си с руския посланик в страната, предава радио Voice of America. Флин трябва да се яви в съда по-късно в петък за изслушване по единственото обвинение, че е направил \"фалшиви, фиктивни и измамни изявления\" пред ФБР, информира \"Фокус\".", "date": "2017.12.01", "title": "Майкъл Флин е обвинен в лъжа за руските си контакти"}
{"url": "https://www.24chasa.bg/novini/article/6585942", "text": "Жителите на Пекин няма да могат да възпламенят бомбички и фойерверки по повод Китайската Нова година, тъй като градските власти решиха да забранят тази опасна за здравето и околната среда отколешна традиция, предаде Франс прес. Китайците, които са изобретили барута, имат навика в разстояние на 15 дни да възпламеняват огромни количества бомбички и фойерверки по повод Лунната Нова година, за да отдалечат злите духове през настъпващата година. В резултат на тази традиция обаче имаше десетки ранени и убити в Пекин през последните три години, припомни Синхуа. Димът от бомбичките е в основата на допълнително атмосферно замърсяване в града, който е смятан за един от най-замърсените на планетата, информира БТА. През последните 5 години имаше между два и четири дни годишно, свързани с голямо замърсяване, през 7-те дни, обявени за неработни заради настъпването на Китайската Нова година. Поради тази причина кметството на Пекин гласува в полза на забраната на бомбичките в зона на града, в която живеят над 20 милиона души. Отвъд границите на въпросната зона възпламеняването на бомбички ще е регламентирано и ограничено през 15-те дни след настъпването на Лунната Нова година. ", "date": "2017.12.01", "title": "Забраняват бомбичките за Китайската Нова \nгодина в Пекин"}
{"url": "https://www.24chasa.bg/novini/article/6585366", "text": "Полицаи конфискуваха контрабандни цигари и тютюн.На 30 ноември в сектор „Противодействие на криминалната престъпност” при ОДМВР Монтана е постъпила информация, че 65-годишният А.М. от същото село съхранява тютюн, без български акцизен бандерол. При проверката са намерени и иззети 7 килограма нарязан нелегален тютюн. Същия ден служители на Участък Бойчиновци извършват проверка в дома на Г.А., на 52 г. от с. Мърчево. Униформените открили 50 кутии цигари от марката \"President\" и 38 кутии цигари от марката \"Wilson\", без бандерол. Работата продължава в Участък Бойчиновци. На 24 ноември в 22.30 ч. в с. Лехчево е спрян за проверка лек автомобил \"Фолксваген Голф\" с монтанска регистрация, управляван от местния жител Ц.Т., на 41 г. В автомобила са открити 0,5 кг нарязан насипен тютюн, без български акцизен бандерол. По случаите са образувани преписки.", "date": "2017.12.01", "title": "Конфискуваха контрабандни цигари и тютюн"}
{"url": "https://www.24chasa.bg/novini/article/6585390", "text": "Гаранция, че всички средства по Оперативна програма „Наука, образование и интелигентен растеж 2014 - 2020\" ще се изразходват, няма как да се даде на такава ранна фаза. Това е все едно да имате гаранция, че няма да се спънете, когато ходите по заледен тротоар. Това заяви вицепремиерът Томислав Дончев, пред депутати по време на парламентарния контрол. \"Безспорно исторически бих казал, че това е една от най-трудните програми. Спомням си един от първите разговори, свързани със създаването ѝ. Те бяха дълги дискусии и спорове с цялата научна общност, които имаха ясното и силно желание средствата за наука и образование да се управляват от Министерството на образованието. Тоест органът, който разпределя финансирането, да бъде в едно с органа, който прави политиката\", обясни Дончев. Той обясни, че нивото на плащанията е по-ниско от това на останалите програми и ако това продължи така, в края на 2018 година може да има риск от загуба на средства.", "date": "2017.12.01", "title": "Дончев: Рано е да се гарантира, че всички средства по ОП \"Интелигентен растеж\" ще се изразходват"}
{"url": "https://www.24chasa.bg/novini/article/6585408", "text": "Искам да ви уверя, че приносът на България към дейностите, мисиите и операциите на НАТО получава много висока оценка. Искам да изразя благодарността си за приноса, който България дава на НАТО за регионалната сигурност и сигурността в глобален мащаб. Това каза председателят на Военния комитет на НАТО генерал Петр Павел след като бе награден с почетен знак \"Св. Георги\" I степен за офицери на официална церемония, която се състоя в сградата на Министерството на отбраната. Генерал Павел благодари за високата награда и добави, че това е награда и за целия Алианс. Той уточни, че причината за посещението в България е да получи повече подробности за обстановката за сигурността в региона, предаде БТА. Председателят на Военния комитет на НАТО информира, че по време на срещата му със заместник-министъра на отбраната Атанас Запрянов и началника на отбраната генерал-лейтенант Андрей Боцев са обсъдили съвременните заплахи, пред които са изправени страните от НАТО, както и начините да им се противодейства. Петр Павел отчете като положителен знак усилията на България за увеличаване на военния бюджет и повишаване на инвестициите в армията. \"НАТО е толкова силна като организация, колкото са силни съюзниците в нея\", заяви генерал Павел. Той отбеляза постиженията на България за осигуряване на стабилността в региона, което страната ни постига посредством сътрудничество с различните структури на държавите от региона. По думите му от интерес на НАТО и съюзниците е регионът на Балканите да бъде стабилен. Затова НАТО отделя особено внимание на сигурността в района на Черно море. \"НАТО ще продължи да подкрепя България по същия начин, по който и България подкрепя НАТО\", увери Петр Павел. Заместник-министърът на отбраната Атанас Запрянов отчете, че благодарение на активната роля на Военния комитет и военните командвания в НАТО са взети много навременни решения, които вече се изпълняват и НАТО днес е още по-сигурен и ефективен към предизвикателствата и заплахите. Той отбеляза, че по време на срещата с генерал Петр Павел са били обсъдени заплахите, свързани с ядрената програма на Северна Корея, борбата с глобалния тероризъм, както и въпросите, касаещи киберсигурността и хибридната война. По думите на Запрянов България допринася преди всичко в борбата срещу тероризма чрез участието си в ръководените от НАТО операции. Освен това българският контингент участва и в мисии в Афганистан. Той отбеляза, че НАТО подпомага сигурността в региона \"чрез адаптираното предно присъствие на Алианса в района на Черно море\". Генерал-лейтенант Андрей Боцев заяви, че по време на срещата с генерал Петр Павел са били обсъдени теми, касаещи България и НАТО по подготовката за срещата на върха през 2018 г. Генерал-лейтенант Боцев е запознал генерал Павел и с работата по Плана за развитие на въоръжените сили \"2020\", който се разглежда в синхрон с Програмата за развитие на бойните способности на въоръжените сили \"2020\". \"Разпознах генерал Павел с целите и способностите в европейски контекст, както и с целите, които поставяме върху европейската перспектива за Западните Балкани\", допълни генерал-лейтенант Боцев.", "date": "2017.12.01", "title": "Генерал Петр Павел: Приносът на България към НАТО получава много висока оценка"}
{"url": "https://www.24chasa.bg/novini/article/6585428", "text": "Предприемачи от цялата страна изпратиха своите идеи за “зелен” и устойчив бизнес. Те ще се борят за участие в стартъп акселератор и безвъзмездно финансиране.   Ще бъдат връчени още две поощрителни награди от по 3 000 и 2 000 лева. Програмата   е създадена от Център „Ринкър“ към Фондация BCause, в партньорство с Българо-американска кредитна банка. Предназначена е за предприемачи с бизнес идея, насочена към положително въздействие върху хората и общностите - със социален или екологичен ефект. Подкрепя стопански инициативи, изградени върху концепцията за природосъобразно и устойчиво развитие. Лидерите на 53% от кандидатстващите екипи са мъже, а 47% - жени. В конкурса участват идеи на фирми от общо 21 населени места. Най-много кандидати има от София – 46%, от Варна са 13% от кандидатурите, а 9% - от Пловдив. Най-много кандидати предлагат проекти за производство на \"зелени\" продукти – 38% или за оползотворяване на суровини и отпадъци – 16%. Равен брой са предложенията в сферата на „устойчива градска среда“ и „иновации“ – по 13%, идеите за устойчиво земеделие са 11%, а проектите за туризъм, развиван по устойчив начин са 9%. В следващия месец изпратените бизнес идеи ще бъдат оценени от професионалисти в сферата на предприемачеството и зелената икономика. Половината ще бъдат допуснати до онлайн събеседване, а в обучителната програма ще бъдат включени до 15 екипа.  предоставя възможност на предприемачи в начален етап на развитие да получат подкрепа за своята идея, да изработят жизнен бизнес модел и да създадат своя първи бизнес план. Най-добре представилите се в конкурсната надпревара ще бъдат обучавани по съвременна методика, разработена от лекторите на Ринкър център и доказала своята ефективност във времето. Участниците ще разработят своите бизнес проекти и ще ги представят публично в края на месец април.Оценяването на бизнес плановете ще бъде поверено на авторитетно жури. Селектираните бизнес идеи ще бъдат представени на широката публика, чрез националните медии. Пълната информация за   можете да намерите на адрес:", "date": "2017.12.01", "title": "Приключи  първата фаза на конкурсната програма БАКБ Предизвикателство"}
{"url": "https://www.24chasa.bg/novini/article/6585429", "text": "Държавата не се е отказала. Ако не бъде постигнато извънсъдебно решаване на казуса след 6 месеца продължаваме с делата. Това каза министър Николай Нанков в отговор на депутатски въпрос за действията на регионалното министерство по спиране на делата за т.нар. „царски имоти“, предаде репортер на Агенция „Фокус“. \"Депозирани са молби с искане за спиране на съдебното производство за срок от 6 месеца. Съдът не се е произнесъл по това искане, за което е необходимо съгласието на всички страни по делото“, заяви той. „Сформирана е работна група със задача обсъждане на въпросите, свързани със собствеността на имотите. Предстои да се произнесе със становище. Най-късно в понеделник работната група ще приключи с дейността си и ще има становище. Тогава на цялата общественост ще се представи каква е визията на държавата“, обясни Николай Нанков. „От регионалното министерство не са подавани молби за отказ от иска. Появиха се спекулации в медийното пространство заявявам категорично, че не са подавани молби“, уточни той. Министърът поясни, че има 2 висящи съдебни производства с предмет правото на собственост върху имотите Дворец „Врана“ и Дворец „Царска Бистрица“, по които страна е регионалното министерство, с предмет признаване за установено, че българската държава е собственик на имота и присъждане на обезщетение за ползването без основание.", "date": "2017.12.01", "title": "Нанков: Държавата не се е отказала от \"царските имоти\""}
{"url": "https://www.24chasa.bg/novini/article/6585417", "text": "По заповед на министъра на отбраната Красимир Каракачанов военнослужещи от състава на Сухопътните войски от 4 военни формирования за овладяване и преодоляване на последствията от бедствия (ФОППБ) са в пълна готовност да се притекат в помощ на населението предвид прогнозите за очаквани наводнения в различни области в страната. Това съобщиха от пресцентъра на Министерството на отбраната.  На територията на София в очакване за оказване на помощ е специализираната група от военно формирование 28 610 – София, в направление Благоевград и Кюстендил в готовност са военнослужещите от военно формирование 26 400 – Благоевград, на територията на Смолянски окръг – специализираната група от военно формирование 28 330 – Смолян и в направление Хасково и Кърджали – военнослужещите от военно формирование 52 740 – Хасково. В готовност за оказване на помощ на населението са и бригада „Специални сили“, военните формирования, подчинени на Съвместното командване на силите, както и военнослужещите от Военновъздушните и Военноморските сили.", "date": "2017.12.01", "title": "Каракачанов нареди армията да е готова да помага при очакваните наводнения"}
{"url": "https://www.24chasa.bg/novini/article/6585427", "text": "Пешеходка беше блъсната във Варна докато пресича на зебра на зелен светофар. 37-годишната жена се размина с контузии, без да се налага да бъде хоспитализирана. Срещу виновния шофьор е образувано предварително производство. Инцидентът станал на кръстовището на улиците \"Д-р Железкова\" и \"Мир\" в морската столица. 59-годишният шофьор правил ляв завой на светофара, докато жената пресича на зелено. Още един човек е пострадал при пътен инцидент във Варна за последното денонощие. 31-годишен мъж от село Изворско стъпил по-здраво на газта, изтървал контрола над колата си и се обърнал по таван при десен завой на изхода на града. Той е настанен в болница със сътресение на мозъка.", "date": "2017.12.01", "title": "Пешеходка пострада при катастрофа"}
{"url": "https://www.24chasa.bg/novini/article/6585439", "text": "Жител на Трън е задържан заради умишлен палеж, съобщиха от пресцентъра на Областната дирекция на МВР в Перник. 36- годишният Д.Й. е заподозрян, че е запалил къщата на 76- годишен негов съгражданин. Пламъците лумнали вчера, около 15, 00 ч. Съседи забелязали огъня и пожарът бързо бил потушен. В хода на започналото разследване е установен и задържан извършителят. Било изяснено, че между него и собственика на имота имало стара вражда и това е най-вероятният мотив. Образувано е досъдебно производство и работата продължава под надзора на Районна прокуратура - Трън.", "date": "2017.12.01", "title": "Мъж подпали къща на съсед заради стара вражда в Пернишко"}
{"url": "https://www.24chasa.bg/novini/article/6585452", "text": "Във връзка с многото запитвания в Главната инспекция по труда /ГИТ/ кои са почивните дни по време на Коледните и Новогодишните празници и как се заплаща трудът, положен на тях, от ГИТ информират, че 27 декември 2017 г. е неприсъствен ден. Официалните празници през годината са регламентирани в чл. 154, ал. 1 от Кодекса на труда. В ал. 2 на същия член е разписано изрично, че \"когато официалните празници по ал. 1, с изключение на Великденските, съвпадат със събота и/или неделя, първият или първите два работни дни след тях са неприсъствени.Празничните дни за Коледните празници според Кодекса на труда са 24, 25 и 26 декември 2017 г. А 27 декември е неприсъствен, поради факта, че 24-ти съвпада с почивен ден - неделя. За празничен ден във връзка с Новогодишните празници е обявен само 1 януари, който е понеделник. По отношение на заплащането на труда за неприсъствения ден - 27 декември, са съотносими регламентите за работа в почивни дни. Размерът, с който трябва да бъде увеличено дневното възнаграждение, зависи от начина на отчитане на работното време - подневно или сумирано, както и дали човек работи на ненормиран работен ден. Във всички случаи - независимо от начина на отчитане на работното време, трудът, положен на официален празник, се заплаща с минимум 100 процента увеличение. Самият начин на отчитане на работното време - подневно или сумирано, както и дали човек работи в условията на ненормиран работен ден, имат значение при заплащането на извънредния труд, положен в празнични и почивни дни. Ако работното време се отчита подневно или се работи на ненормиран работен ден, положеният труд в празнични дни винаги е извънреден и също се заплаща със 100 процента увеличение. Така работникът или служителят трябва да получи увеличение на дневната си надница в четворен размер - удвоен размер на трудовото възнаграждение за работа на официален празник и удвоен размер за положения извънреден труд. Работата за тези хора в почивни дни, в случая и на неприсъствения 27 декември, също е извънреден труд. В този случай обаче надницата се увеличава с минимум 75% - само за положения извънреден труд. При сумирано отчитане на работното време извънредният труд се изплаща с 50 процента увеличение, но едва в края на отчетния период, ако бъде отчетено полагането на такъв. В този смисъл самото полагане на труд в празничен и почивен ден не означава непременно полагане на извънреден труд и съответно той не се заплаща с увеличение. За работа в дните на официални празници, работниците и служителите, за които е въведено сумирано изчисляване на работното време, имат право да получат не по-малко от удвоения размер на трудовото си възнаграждение, т.е. не по-малко от две надници. При полагане на труд по график при въведено сумирано изчисляване на работното време на неприсъствения 27 декември, законът не предвижда увеличение на възнаграждението.", "date": "2017.12.01", "title": "27 декември е почивен ден, как се плаща ако работим?"}
{"url": "https://www.24chasa.bg/novini/article/6585447", "text": "До края на 2018 година се очаква да стартират тръжните процедури за избор на изпълнител на строителството и за строителен надзор на автомагистралата \"Русе - Велико Търново\". Това каза днес в Русе председателят на Управителния съвет на Агенция \"Пътна инфраструктура\" /АПИ/ инж. Дончо Атанасов по време на общественото обсъждане на доклада за Оценка на въздействието върху околната среда /ОВОС/ на инвестиционното предложение за автомагистралата. По думите му обществените обсъждания са протекли при много засилен интерес от страна на населението на десетте общини, през които ще премине трасето. Най-голяма подкрепа от предложените три варианта получил комбинираният, а впечатленията били, че хората очакват с огромна надежда стартирането на проекта. \"Завършвайки по закон обществените обсъждания, очакваме положителна оценка от Висшия експертен екологичен съвет през януари 2018 години, след което започваме подготовка за обявяване на тръжни процедури\", допълни инж. Атанасов. Според него най-бързо трябва да започнат дейностите в участъка от Русе до Бяла, който от цялото около 135-километрово трасе е с най-много пътни произшествия и смъртни случаи. Той определи строителството на автомагистралата като историческо събитие за региона, който ще се развие и ще стане привлекателен за бизнеса. Инж. Атанасов смята, че главният път Русе - Бяла ще остане толкова натоварен поне още 4-5 години. Общественото обсъждане в Русе бе последното от поредицата дискусии в населените места на доклада за ОВОС на инвестиционното предложение за автомагистралата.", "date": "2017.12.01", "title": "До края на 2018 г. започва изборът на изпълнител на АМ \"Русе - Велико Търново\""}
{"url": "https://www.24chasa.bg/novini/article/6585458", "text": "Правозащитната организация Хюман райтс уоч разкритикува в доклад бездействието на ливанските власти към безконтролното изгаряне на отпадъци в страната, което според нея създава сериозни рискове за здравето, предаде Франс прес. \"Ливан трябва да сложи край на изгарянето на отпадъци на открито и да създаде трайна национална стратегия за управление на отпадъците\", заяви Хюман райтс уоч. Според експерти ливанските власти от десетилетия не съумяват да приемат ефикасна политика за управление на отпадъците. Кризата достигна връх през лятото на 2015 г., когато Бейрут и околностите му бяха затрупани от планини от отпадъци след затварянето на главното сметище на града. Това предизвика улични демонстрации, предаде БТА.  \"Липсата на мерки от властите за прекратяване на изгарянето на отпадъци на открито в цял Ливан създава сериозни рискове за здравето на жителите, особено за децата и хората от третата възраст\", предупреждава Хюман райтс уоч в доклада си, озаглавен \"Дишаме смърт\". Организацията е разговаряла със стотина души - хора, които живеят близо до сметища, експерти по обществено здравеопазване, правителствени представители и лекари. \"Огромното мнозинство анкетирани жители съобщиха за вредни въздействия върху здравето им, например дихателни затруднения като хронична бронхопневмопатия, кашлица, раздразнение на гърлото и астма\", отбелязва Хюман райтс уоч.", "date": "2017.12.01", "title": "Безконтролното изгаряне на отпадъци \nв Ливан е сериозен риск за здравето"}
{"url": "https://www.24chasa.bg/novini/article/6585453", "text": "Окръжният съд в Пазарджик призна за виновен бившия директор на областната болница в Пазарджик д-р Пенко Кацарски за това, че е ощетил здравното заведение с 908 452 лв. и го осъди на 2г. лишаване от свобода - условно. Присъдата е с 3-годишен изпитателен срок. Бившият болничен шеф сключил неизгодна сделка за инженеринг за енергийна ефективност на болницата, с което нанесъл щета в размер на 318 457лева. Освен това в качеството му на изпълнителен директор в периода 2012-2013г. д-р Кацарски не е положил достатъчно грижи при управление на повереното му имущество, с което е нанесъл вреда с други 589 995 лева. Той е бил длъжен за извършените мероприятия по енергийната ефективност на болницата да връща вложената инвестиция от получената икономия. За периода е имал право да се разпорежда с постигнатата икономия в размер на 278 693 лв., а той се е разпоредил със сума в размер на 868 688 лева. Присъдата може да се обжалва пред апелативния съд в Пловдив.", "date": "2017.12.01", "title": "2г. условно за бивш шеф на болницата в Пазаржик, ощетил я с над 900 хиляди лева"}
{"url": "https://www.24chasa.bg/novini/article/6585495", "text": "Международният наказателен съд за бивша Югославия (МНСБЮ) съобщи в петък, че ще предприеме „независимо експертно разследване\" на смъртта на бившия командир на босненските хървати Слободан Праляк, който извърши зрелищно самоубийство в съдебната зала на Трибунала в Хага, предава AFP, цитиран от БТА.  Разследването ще допълни това, което вече бе стартирано от Прокуратурата на Нидерландия, се казва в изявление на МНСБЮ. Праляк почина в болница в сряда, след като погълна отрова в съдебната зала.", "date": "2017.12.01", "title": "Трибуналът в Хага ще проведе независимо разследване на смъртта на Слободан Праляк"}
{"url": "https://www.24chasa.bg/novini/article/6585496", "text": "В рамките на прескоференция в партийната централа на Германската социалдемократическа партия (ГСДП) в Берлин, лидерът й Мартин Шулц отрече информацията в медиите за постигане на съгласие за започване на преговори със Съюза (ХДС/ХСС), съобщава изданието Focus. „Ще се придържам към споразуменията за поверителност\", бяха думите, с които Шулц се обърна към журналистите, подчертавайки, че Германия все още има действащо правителство, предаде \"Фокус\".  „Зелена светлина за голяма коалиция? Това мога ясно да отхвърля“, увери социалдемократът, като не изключи възможността тази информация да е подадена от кръговете на Съюза (ХДС/ХСС). По-рано днес вестник BILD публикува статия, в която съобщи, че партийните лидери Ангела Меркел (ХДС), Хорст Зеехофер (ХСС) и Мартин Шулц (ГСДП) са обсъдили всички възможни варианти за формиране на правителство, като освен нова коалиция, е дискутирано правителство на малцинството и възможността за организирането на нови избори. На финала на срещата, проведена в резиденцията на президентската власт на ФРГ, тримата са изразили съгласие да започнат разговорите за голяма коалиция. „В началото на следващата седмица партийният връх на социалдемократите ще се събере на конгрес, на което ще бъде взето решение дали партията да влезе в преговори със Съюза (ХДС/ХСС). Ако отговорът е положителен, то първите два кръга от сондажите може да бъдат проведени още преди Коледа“, написа изданието.", "date": "2017.12.01", "title": "Шулц отрече информацията в медиите за преговори за голяма коалиция"}
{"url": "https://www.24chasa.bg/novini/article/6585514", "text": "Автомобил се взриви на метри от коледен базар в предградие на Лондон, съобщава британският вестник The Sun. В момента на инцидента в района е имало стотици хора. Полицията и пожарната служба бързо са отцепили мястото на произшествието и са потушили пожара, информира \"Фокус\". Няма сведения за пострадали. Причините за инцидента се изясняват. Междувременно, от лондонската полиция посочват, че не смятат инцидента за подозрителен.", "date": "2017.12.01", "title": "Кола се взриви близо до коледен базар в Лондон (Видео)"}
{"url": "https://www.24chasa.bg/novini/article/6585532", "text": "Група страни членки на НАТО обмислят по-остър отговор на действията на подкрепяни от различни държави компютърни хакери. Сред вариантите за ответни действия е използването на кибератаки за срив на вражеските мрежи, съобщават официални представители. САЩ, Великобритания, Германия, Норвегия, Испания, Дания и Холандия разработват общи принципи за воденето на кибервойна, от които да се ръководят техните въоръжени сили при вземането на решение в какви случаи е оправдано използването на кибератаки. Целта на страните е да постигнат споразумение към началото на 2019 година, предаде БТА. Доктрината може да промени подхода на НАТО от отбранителен към конфронтационен спрямо хакерите, които според някои официални представители работят за Русия, Китай и Северна Корея, опитвайки се да подкопаят западни правителства и да откраднат технологии. \"Приемането, че компютрите, също като самолетите и корабите, имат нападателни възможности, е промяна в нагласата (на НАТО)\", заяви Майкъл Уидмън, капитан 2-ри ранг от флота на САЩ, в центъра за киберотбрана на НАТО в Естония, който координира разработването на доктрина за кибервойна. Вашингтон вече разполага с кибероръжия, като например компютърни кодове, които могат да сринат сайтове или да блокират информационни системи. През 2011 г. САЩ обявиха, че ще отговорят на враждебни кибернетични действия. Смята се, че САЩ и може би Израел са стояли зад компютърния вирус \"Стъкснет\", който през 2010 г. унищожи ядрени центрофуги в Иран. Нито една от страните не е потвърдила това. Някои съюзници от НАТО смятат, че изваждането от строя на вражеска електроцентрала чрез кибератака може да бъде по-ефективно от въздушни удари. \"Трябва да осъществя определена мисия и разполагам с въздушна подкрепа и киберподкрепа. Кое пасва по-добре на ефекта, който искам да постигна?\", каза Уидмън. През 2014 г. 29-членният Алианс призна киберпространството като област на военни действия, редом с водените по суша, въздух и море, но досега не беше изяснил подробно какво следва от това. Въпросът за използването на зловреден софтуер е чувствителен в Европа, защото демократични правителства не искат да бъдат виждани да използват същите тактики като авторитарни режими. Командири и експерти се фокусират върху защитата на собствените мрежи и блокирането на опити за зловредно манипулиране на данни. Високопоставени балтийски и британски служители от силите за сигурност заявяват, че разполагат с разузнавателни данни, които показват упорити опити на руски хакери да прекъснат европейски енергийни и телекомуникационни мрежи, комбинирани с кампании за дезинформация в интернет. Те смятат, че Русия се опитва да разруши единството на западните страни относно икономическите санкции, които й бяха наложени заради анексирането на полуостров Крим през 2014 г. и за подкрепата й за сепаратистите в Източна Украйна. \"Те (руснаците) се опитват да атакуват единството на НАТО\", каза високопоставен британски служител на силите за сигурност, който заяви, че във виртуалният свят балансът между войната и мира започва да се размива.", "date": "2017.12.01", "title": "НАТО обмисля \"настъпателна отбрана\" в правилата за водене на кибервойна"}
{"url": "https://www.24chasa.bg/novini/article/6584963", "text": "Парламентарната група на БСП дава процедурата по приемането на Бюджет 2018 на Конституционния съд. Това заяви пред журналисти в парламента депутатът от БСП Жельо Бойчев. Една от причините червените да дадат бюджета на КС е предложението на Васил Антонов за отпускане на 1,130 млн. лв. за реставрация на храм \"Александър Невски\" и Зографския манастир, което бе прието, но в окончателното гласуване, то не се съдържа в бюджета. „Успешен е опитът НС да бъде превърнато в мокър печат към министъра на финансите. Чл.6 с предложението ми е действащ и това е причината, поради която ще дадем процедурата на Конституционния съд“, заяви Антонов. \"ГЕРБ и \"Обединени патриоти\" скриха дебата по обсъждането на Бюджет 2018 от българските граждани. Противопоставяме се на поредния опит за неглижиране на Народното събрание. Това се превръща в политика на ГЕРБ. Беше ни обяснено, че няма смисъл да се правят предложения в бюджета, защото щели да бъдат необвързани\",каза Бойчев. \"Властта в България произтича от народа, а оттам от парламента. Не може министър Горанов да налага волята си на Народното събрание. БСП категорично ще се противопостави на тенденцията от страна на ГЕРБ непрекъснато да обезличава парламента\", допълни той.", "date": "2017.12.01", "title": "БСП дава процедурата по бюджета на Конституционния съд"}
{"url": "https://www.24chasa.bg/novini/article/6584967", "text": "Държавният секретар на САЩ Рекс Тилърсън ще пристигне в Брюксел за среща с министрите на външните работи на страните от Европейския съюз, на която ще бъде обсъдено трансатлантическото сътрудничество, предава Франс прес, цитирана от Фокус. „Външните министри ще имат неформална среща с държавния секретар на САЩ Рекс Тилърсън в Брюксел на 5 декември“, се казва в съобщение, разпространено от Европейския съвет. Очаква се Тилърсън да участва в среща на НАТО, която ще се проведе по-късно в същия ден.", "date": "2017.12.01", "title": "Рекс Тилърсън ще се срещне в Брюксел с външните министри на ЕС"}
{"url": "https://www.24chasa.bg/novini/article/6584988", "text": "Не знам какви са целите на БСП. Мога само да подозирам, че става въпрос за див популизъм и нищо повече. Това заяви депутатът от ГЕРБ Менда Стоянова по повод изказването на депутатът от БСП Жельо Бойчев, че червените ще дадат процедурата по бюджета за 2018 г. на Конституционния съд. Една от причините - предложението на социалиста Васил Антонов за отпускане на 1,130 млн. лв. за реставрация на храм \"Александър Невски\" и Зографския манастир, което бе прието, но в окончателното гласуване, то не се съдържа в бюджета. \"Искам ясно и категорично да ви кажа, че в крайна сметка приемането на законодателството е преди всичко процедура, така както е разписана в закона. По конкретния случай ще кажа следното - Мястото, къде се извършва промяна в законите, още повече това важи за Закона за държавния бюджет, който е много сложен и взаимнообвързан между различните текстове закон, става в комисиите. Господин Антонов не благоволи да дойде на Комисията по бюджет и финанси, в която да каже, да даде своето предложение, да каже своите аргументи. Ако това се беше случило и ние бяхме възприели неговото предложение още там на комисия, с експертите на Народното събрание и Министерство на финансите, щяхме да разработим текста така, че той наистина да бъде резонен и приет в зала. Депутатите, които са членове на комисията по финанси не знаеха за какво става дума. Тогава видите ли за една минута, на крак, в пленарна зала на базата на един сгрешен глас - можем да правим промени от такъв калибър. Така не се прави и процедурата трябва да се спазва\", заяви Стоянова. \"Смятам, че случаят се използва за див популизъм. Радвам се, че БСП са взели решение да дадат този случай на Конституционния съд, защото противоконституционност няма. Волята на народните представители е тази, която решава нещата. Моите уважения иначе за същината на предложението, което направи господин Антонов. Наистина има много религиозни и нерелигиозни паметници, които имат нуждаят от финансиране, ремонти и поддръжка. Не са един, не са два. Аз лично съм внесла предложение за допълнителна субсидия за Рилската света обител. Но то беше внесено на комисия и там беше изработено правилно , така че да бъде прието в зала.ГЕРБ като управляваща партия нееднократно е доказвала, че се грижи за тези светини\", категорична бе тя.", "date": "2017.12.01", "title": "Менда Стоянова за БСП: Става въпрос за див популизъм"}
{"url": "https://www.24chasa.bg/novini/article/6575801", "text": "Най-авторитетният новинарски сайт в България – 24chasa.bg, e пораснал с 3,56% спрямо същия месец преди година,  . Ръст от 3,13% има и при импресиите спрямо предишния месец ( Най-голям ръст от сайтовете на Медийна група България има при bgfermer.bg (14,66% на уникалните потребители и 43,01% на импресиите), който е най-големият български сайт за агробизнес. Пораснали са също женският сайт mila.bg, бизнес сайтът dotbg.bg (4,05%) и здравният 24zdrave.bg (5,56%). Рекорден ръст по посещения регистрира сайтът на \"24 часа\" през септември - 8,43% и 9,57% на годишна база, според данните на Gemius . Реално  , защото Gemius измерва само българския трафик, а всеки пети в  , както и в мобилния   , влиза от чужбина. Мобилният сайт на \"24 часа\" има ръст от 10,72% за септември, което го прави  . В статистика на Gemius влизат и читателите на \"24 часа\" в Instant Articles -   e и една от първите български медии, които създадоха в началото на годината  , където вече има над 40 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  Най-много  медийни канали  има брандът „24 часа” – общо 10, между които десктоп и мобилни сайтове, фейсбук и туитър канали, както и други мултимедийни платформи.   ", "date": "2017.12.01", "title": "24chasa.bg с ръст от 3,56% на годишна база, с 3,13% повече са импресиите за октомври"}
{"url": "https://www.24chasa.bg/novini/article/6585001", "text": "Стабилното и устойчиво развитие на отношенията между България и Турция е приоритет на българската външна политика. Това беше потвърдено по време на срещата между министър-председателя Бойко Борисов и министъра по въпросите на ЕС на Турция и главен преговарящ Йомер Челик. Констатирано беше, че връзките между двете държави се основават на принципите на добросъседство, взаимно уважение и ненамеса вътрешните работи. По време на разговора Бойко Борисов подчерта, че Турция е непосредствен съсед на България, съюзник в НАТО и важен партньор в области като миграция, борба с тероризма, енергетика, земеделие, търговия. „Активният и конструктивен диалог на различни равнища през последни месеци допринася за създаване на положителна атмосфера в двустранните отношения“, заяви още българският премиер. Бойко Борисов и Йомер Челик дадоха висока оценка на усилията на двете страни за справяне с миграционния поток, като отчетоха положителния ефект от Споразумението между ЕС и Турция по миграцията, довели до реално намаляване на броя на нелегалните мигранти, влизащи в ЕС. Българският премиер и турският министър констатираха и интензивното икономическо сътрудничество между двете страни и изразиха съгласие, че има още възможности за развитие на двустранните връзки в секторите енергетика и енергийна инфраструктура, инвестиции, животновъдство, транспорт, туризъм.", "date": "2017.12.01", "title": "Борисов: Турция е важен партньор в борбата с миграцията и тероризма"}
{"url": "https://www.24chasa.bg/novini/article/6585002", "text": "В петък в Агенция “Пътна инфраструктура” се отварят офертите за строителството на нова магистрална отсечка от Калотина до Драгоман. Участъкът е 14 километра с два големи пътни възела, разказва  . Изграждането прогнозно се очаква да струва 141 милиона лева и да отнеме около 850 дни.", "date": "2017.12.01", "title": "Отварят офертите за отсечката Калотина-Драгоман"}
{"url": "https://www.24chasa.bg/novini/article/6585020", "text": "Гръцкият премиер Алексис Ципрас днес и утре е в Португалия, за да участва като наблюдател в подготвителната среща на държавните ръководители и лидери от Партията на европейските социалисти с оглед на Европейския съвет на 14 и 15 декември, съобщава изданието \"Нафтемборики\", цитирано от БТА. На срещата ще бъдат разисквани въпроси, свързани с реформите в еврозаната, и теми във връзка с политическата кохезия на ЕС. По време на визитата си в Лисабон гръцкият министър-председател ще има срещи с португалския си колега Антониу Коща и с комисаря по икономическите и финансови въпроси на ЕС Пиер Московиси.", "date": "2017.12.01", "title": "Ципрас е на двудневна визита в Португалия"}
{"url": "https://www.24chasa.bg/novini/article/6585057", "text": "Два часа и половина продължи първата среща между лидерите на консерваторите и социалдемократите в Германия снощи, по време на която те трябваше да изяснят дали има шанс да съставят коалиционен кабинет. Председателите на Християндемократическия съюз Ангела Меркел, на Християнсоциалния съюз Хорст Зеехофер и на Германската социалдемократическа партия Мартин Шулц запазиха пълно мълчание за това дали и какво са договорили. Тримата лидери се срещнаха в 20 часа при президента Франк-Валтер Щайнмайер в резиденцията му в Берлин. Първоначално се смяташе, че срещата няма да продължи повече от час, тъй като на нея са се обсъдили само три въпроса: има ли шанс за съставяне на коалиция между консерватори и социалдемократи, ако има, как в това може да бъде убедена членската маса на всяка партия и как Европа гледа на политическата нестабилност в Германия. Още преди този разговор, социалдемократът Мартин Шулц обяви, че ще се срещне поне още веднъж с консерваторите. Той настоя, че въпросът за нова голяма коалиция не бива д асе решава бързо и трябва да се обмисли добре. От 9 часа тази сутрин партийното ръководство на социалдемократите обсъжда снощния разговор и се очаква след това да обяви дали ще продължи сондажите или ще ги отхвърли.", "date": "2017.12.01", "title": "Меркел и Шулц мълчат за разговора си"}
{"url": "https://www.24chasa.bg/novini/article/6585016", "text": "Българска агенция по безопасност на храните извършва засилени проверки на обекти за производство и търговия с риба и рибни продукти, складове за търговия на едро, заведения за обществено хранене, обекти за търговия на дребно, пазари и борси които се предлага риба и рибни продукти в цялата страна. Тематичните проверки са свързани с Никулден и засиленото предлагане и търсене на храни за празника и се извършват съвместно с Изпълнителна агенция по рибарство и аквакултури и Комисия за защита на потребителите. Целта е да се гарантира безопасността на храните и да се предотврати всеки опит на недобросъвестни търговци за злоупотреби, съобщиха от пресцентъра на БАБХ При проверките инспекторите ще следят за регистрацията на обектите, наличие на документи за произход и безопасност на рибата, спазване на срокове и условия на съхранение, съответствие с изискванията за етикетиране съответствие на сградов фонд и оборудване с действащото законодателство в областта на храните, наличие на системи за управление безопасността на храните или процедури основани на тях и други. През 2016 година при извънредни проверки за Никулден са издадени 20 предписания и са съставени 4 Акта за установяване на административно нарушение. Общото количество на бракуваната риба е 255 килограма. Съвет към потребителите при закупуване на прясна риба: Върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.", "date": "2017.12.01", "title": "Засилени проверки на рибата и рибните продукти на пазара преди Никулден"}
{"url": "https://www.24chasa.bg/novini/article/6585041", "text": "Вицепремиерът по правосъдната реформа и министър на външните работи Екатерина Захариева представи тази сутрин приоритетите на предстоящото Българско председателство на Съвета на Европейския съюз по време на неформалната среща на държавните и генералните секретари на страните членки на Съюза в столицата ни, съобщиха от МВнР. \"Съединението прави силата\", е цитирала мотото на държавата ни и на предстоящото председателство министър Захариева и подчертала, че единството и солидарността са от основно значение за успеха на Европейската идея и ЕС. \"Западните Балкани са от огромно значение за сигурността и просперитета на Европа. Жизнено важно е да съживим Европейската перспектива на страните от региона\", е казала още тя. Първият ни дипломат е изтъкнала пред генералните и държавните секретари, че това ще бъде едно от основните послания на страната ни и по време на срещата на върха в София през май догодина, посветена на Западните Балкани. \"Трябва да се даде перспектива на младите хора, там младежката безработица стига 60 процента.\", е добавила тя. Екатерина Захариева е представила нуждата от развиване на дигиталните умения у младите хора и гражданите на ЕС, поставила е темата за бъдещето на Европа, икономическия растеж и кохезионната политика, както и сигурността и стабилността на ЕС в контекста на геополитическите процеси и мигрантския натиск. \"Кохезионната политика е много важна за нас, на всяко едно евро, дадено в България, 60 цента се връщат към нетните платци.\", е изтъкнала вицепремиерът Захариева. До края на деня участниците ще обсъдят актуални политически теми. Основен фокус на дискусиите ще бъде и взаимодействието между Европейската служба за външна дейност /ЕСВД/ и държавите членки. Заседанието се председателства от постоянния секретар на българското външно министерство Елена Шекерлетова и генералния секретар на ЕСВД Хелга Шмид. В програмата е включено и посещение на Лабораторията по киберсигурност в София Тех Парк, като продължение на темата за дигитализацията и бъдещето на Европа, информират от външното ведомство.", "date": "2017.12.01", "title": "Захариева: Западните Балкани са от огромно значение за сигурността на Европа"}
{"url": "https://www.24chasa.bg/novini/article/6585049", "text": "Президентът на САЩ Доналд Тръмп обмисля да признае Ерусалим за столица на Израел, правейки промяна в политиката, която може да разпали напрежение в Близкия изток, предаде Асошиейтед прес, цитирана от БТА. Според източниците Тръмп може да обяви решението следващата седмица. Те казаха, че по въпроса се водят вътрешни обсъждания от месеци. В същото време се очаква президентът отново да отложи вземането на решение за преместване на американското посолство от Тел Авив в Ерусалим. По време на кандидат-президентската си кампания той обеща да премести посолството, ако бъде избран. По думите на служители Тръмп е наясно, че преместването на посолството може да попречи на постигането на мирно споразумение между Израел и палестинците, които искат част от Ерусалим за столица на своя държава.", "date": "2017.12.01", "title": "Тръмп може да обяви Ерусалим за столица\nна Израел"}
{"url": "https://www.24chasa.bg/novini/article/6585072", "text": "Тибетски монах се самозапали в Западен Китай в знак на протест срещу контрола на Пекин над Тибет, предадоха Франс прес и ДПА, цитирайки хуманитарна организация. Монахът на име Тенга се е запалил в неделя в автономния район Ганцзъ в китайската провинция Съчуан. Съобщава се, че той е извикал \"Искаме свобода за Тибет\", докато е горял, съобщава сдружението \"Международна кампания за Тибет\", предаде БТА.  Властите бързо са отстранили тялото на мъжа, който е бил на над 60-годишна възраст. Не е ясно дали той е починал от раните си. Китайските медии не са съобщили за инцидента, отбелязва \"Международната кампания за Тибет\", посочвайки, че Тенга е 151-ият самозапалил се от 2009 г. насам. Това е петият подобен случай тази година.", "date": "2017.12.01", "title": "Тибетски монах се самозапали в Китай"}
{"url": "https://www.24chasa.bg/novini/article/6585085", "text": "За 2017 г. инициативата Българската Коледа е разполагала с 2 6500 00 лв. Това съобщи в Пловдив президентът Румен Радев при откриването на 15-тото издание на инициативата, предаде \"Фокус\". 474 деца са получили подкрепа на стойност 700 000 лева за апаратура за лечение, диагностика и рехабилитация. 30 лечебни заведения са получили съвременна апаратура за 1 800 000 лева.", "date": "2017.12.01", "title": "Румен Радев: За 2017 г. \"Българската Коледа\"  разполага с 2 650 000 лв"}
{"url": "https://www.24chasa.bg/novini/article/6585050", "text": "Уважението на основните права и свободи на гражданите е основен принцип, към който ние ще се придържаме като председател на Съвета на Европейския съюз. Това заяви от парламентарната трибуна министърът на Българското председателство на Съвета на ЕС 2018, която се включи в дискусията по Решението за приемане на Позиция на НС по проекта на Програма на Република България за Председателството на Съвета на ЕС, предаде  „Фокус”. „Ще уважим проекторешението във вида, в който то бъде прието от Народното събрание. Искам да в уверя, че тези ваши решения ще намерят отражение в окончателната версия на програмата и приоритетите на българското правителство”, заяви Павлова и припомни, че окончателният вариант ще бъде внесен от нея на Министерски съвет по време на предстоящото заседание на 6 декември. Министър Павлова благодари на народните представители за съвместната работа при формулирането на националните приоритети и Програмата на Българското председателство на Съвета на ЕС. \"България, в тези 6 месеца, ще представлява не само своето мнение и позиция, а и това на всички 28 членки на ЕС. Това е една нелесна задача, която ще изисква от нас балансирана позиция. Готови сме и сме отворени за компромис\", завърши изказването си министър Лиляна Павлова.", "date": "2017.12.01", "title": "Павлова: Готови сме за председателството и сме отворени за компромис"}
{"url": "https://www.24chasa.bg/novini/article/6585118", "text": "Депутатите приеха позиция на Народното събрание по проекта на Програма на България за Председателството на Съвета на Европейския съюз със 154 гласа \"За\", нито един \"Против\" и 15 \"Въздържал се\"., Така депутатите изразяват принципна подкрепа за обявените приоритети в проекта на Програмата за Председателството и основните послания за консенсус, конкурентоспособност и кохезия. Народните представители предложиха и няколко идеи, които да бъдат включени като краткосрочни и дългосрочни приоритети относно европейския бюджет, кохезионната политика и общата селскостопанска политика. Мотивите са, че така ще се продължи политиката по повишаване на конкурентоспособността, икономически растеж, работни места, социален напредък и борба с бедността. Предлага се кохезионната политика да се запази като един от основните инструменти за постигане на икономически растеж и справедливо разпределение на средствата между държавите-членки. Другите разглеждани теми бяха отбрана, сигурност и миграция, за които депутатите настояха да се финализира реформата на Общата европейска система за убежище. Борбата с организираната престъпност и тероризма пък бе изведена на преден план. Идеята е да се осигури по-добро взаимодействие и обмен на информация между националните служби за сигурност. Освен това депутатите смятат, че трябва да се приеме нова правна рамка за функционирането на Шенгенската информационна система. Народните представители настояха министрите редовно да информират парламентарните им ресорни комисии по реализацията на приоритети. От парламентарната група на ДПС, също внесоха свой проект на решение, но той бе отхвърлен от депутатите.", "date": "2017.12.01", "title": "Парламентът подкрепи програмата на България за Председателството на Съвета на ЕС"}
{"url": "https://www.24chasa.bg/novini/article/6585058", "text": "Организирана престъпна група, занимавала се с компрометиране на електронни плащания, е задържана в рамките на международна операция под името \"Нептун\" със съдействието на Европол и правоприлагащите органи на Италия, България и Чехия, съобщиха от пресцентъра на МВР. Операцията е осъществена на 30 ноември на територията на трите страни, като са задържани четирима ключови членове на международна престъпна мрежа. Според първоначалните данни лидерите на трансграничната престъпна група активно са контролирали всички етапи на престъпната дейност, включително вграждането на техническите средства в банкомати в централните части на европейските градове, производството на фалшиви кредитни карти и последващото отнемане на пари от банкомати в неевропейски държави, като Белиз, Индонезия и Ямайка. Разследването е продължило около две години. Органите на реда са идентифицирали десетки компрометирани устройства, с поставени микрокамери и четци за магнитни ленти. Иззети са над 1000 фалшиви кредитни карти, събрани са и данни за извършени многобройни измамни международни транзакции на стойност повече от 50 000 евро.", "date": "2017.12.01", "title": "Задържаха група за измами с електронни плащания в България, Италия и Чехия"}
{"url": "https://www.24chasa.bg/novini/article/6585121", "text": "Бързото откриване на българско посолство в Рияд е сред най-важните ангажименти от страна и на България, и на Саудитска Арабия, за да може да се развиват както политическите, така и икономическите връзки между двете страни. Това подчерта в сутрешния блок на телевизия Европа Цветан Симеонов, председател на Българската търговско-промишлена палата, съобщиха от пресцентъра на телевизията.  Той бе част от бизнес делегацията, която посети Рияд в рамките на официалната визита на премиера Бойко Борисов и представители на правителството. Ключов фактор за двустранните отношения е туризмът, защото чрез него мюсюлманската държава ще опознае по-добре нашата. Това ще засили още повече и инвеститорският интерес. Саудитска Арабия вече заяви намерение да строи 5-звездни хотели у нас. \"Важно е също така един ден да се открие директен полет. Имат средства, разполагат в Саудитска Арабия със средства, защото нашият брутен продукт е повече от 10 пъти по-малък от този на Саудитска Арабия, а разделено на глава от населението тяхния е 3 пъти по-висок на човек брутният продукт, което означава, че те имат сериозни възможности за харчат пари в туризма\" каза Цветан Симеонов. Две са били основните срещи на представителите на бизнеса в Рияд, като и на двете са били създадени много важни връзки, които ще подпомогнат бъдещи сериозни инвестиции в България. Интересът на арабските фирми се е оказал по-голям от очакваното. \"Имаше фирма от енергийния сектор, в който те са добри, в преработката на плодове и зеленчуци, една много сериозна фирма за производство на сокове. Като се има предвид, че плодовете, които те преработват и ние, са съвсем различни, това е една добра база за сътрудничество между наши и техни фирми, включително и в търговската област. Юридически фирми също бяха на срещата\", каза още той. Проведена е среща и с представителите на Световния търговски център на Саудитска Арабия, която е открила възможности пред български фирми да се рекламират на един от най-големите пазари в света. \"Те са в състояние да организират на всяка българска фирма панаир, изложение, като се почне от един ден до един месец, могат да ги обслужат за маркетинг на тяхните стоки, счетоводно обслужване дават, офиси - изнесени дистанционно, така наречените виртуални офиси могат да направят там българските фирми, за да се установяват контакти - секретариат, телефони, всичко се осигурява и това в много кратки срокове\", допълни още Симеонов. Трудно е да се каже какъв точно би могъл да е размерът на саудитските инвестиции в България, като Симеонов подчерта, че е много важно бързо да се изготвят конкретни проекти, които да им бъдат представени. В този процес трябва да се впрегне целия ресурс на институциите, включително и на БАН, за да намерят онези ниши, които има потенциал да бъдат разработени в бъдеще, смята Симеонов.", "date": "2017.12.01", "title": "Симеонов: Трябват интересни проекти, за да се привлекат инвеститори от Саудитска Арабия"}
{"url": "https://www.24chasa.bg/novini/article/6585095", "text": "Бившият президент на САЩ Барак Обама изрази съжаление за \"паузата в американското водачество\" в борбата с глобалното затопляне, намеквайки за решението ни сегашния президент Доналд Тръмп да оттегли страната от Парижкото споразумение за климата, предаде Франс прес, цитиран от БТА. Откакто завърши втория си мандат през януари, Обама рядко се изказва за президента републиканец, който се е заел да премахне взетите от предшественика му мерки. На конференция в Делхи обаче Нобеловият лауреат за мир от 2009 г. защити Парижкото споразумение - първият документ, който задължава всички страни да ограничат емисиите си на парникови газове и на който Обама бе един от архитектите. \"Въпреки че имаме малка пауза в американското водачество, това е споразумение, което дава на децата ни шанс да се защитят\" от промените в планетарния климат, заяви Обама на конференцията, която е организирана от в. \"Хиндустан таймс\". САЩ ратифицираха Парижкото споразумение за климата само два месеца преди избирането на милиардера Доналд Тръмп за президент. През юни Тръмп обяви, че САЩ се оттеглят от споразумението, което обаче може да стане най-рано през ноември 2020 г. Това решение на Тръмп бе остро разкритикувано дори в САЩ, където отделни градове и щати обявиха, че ще продължат да вземат мерки за ограничаване на емисиите си парникови газове. \"Добрата новина е, че в САЩ има щати, предприятия, университети и градове, които продължават да работят за това Америка да спази ангажиментите, които поехме\", каза Обама.", "date": "2017.12.01", "title": "Обама: Съжалявам за паузата във водачеството на САЩ в борбата с глобалното затопляне"}
{"url": "https://www.24chasa.bg/novini/article/6585122", "text": "Защитата на бившия ректор на Медицинския университет акад. Ваньо Митев предприе контраатака срещу обвинението по време на разпита днес в Софийския градски съд на професор Вихра Миланова, която го смени на поста през миналата година. Тя бе ректор на висшето училище от 14 април до 12 октомври 2016г. Адвокатите на акад. Ваньо Митев извадиха документ, според който на 7 октомври 2016 г. Вихра Миланова била сключила договор за 70 хил. лв. с адвокатското дружество за правна помощ. Едно от обвиненията на бившия ректор е именно за неизгодни договори с адвокатски фирми. Договорът е за 4 г. той е рамков и по него не са платени никакви пари, няма отношение по делото, уточни проф. Миланова.   Съдът прие документа, но ще го изисква и по официален път от университета. Проф. Миланова каза още, че била против да се продължава изнесеното обучение на студенти в Италия и Швейцария. По делото бе представено и писмо от проф. Боян Биолчев, който е шеф на акредитационната комисия. В него той дава положителна оценка за програмите за изнесено обучение, но не и за изпълнението, каза проф. Миланова.   Медицинският университет е имал 2 филиала в чужбина. Самата тя е била в Италия, за да види как работи там филиалът през май и юни 2016 г. По времето, докато е била ректор, тя е получила одитен доклад на Министерство на образованието, в който е имало доста препоръки по повод на изнесеното обучение, както и начина на преподаване по него. Освен Ваньо Митев, подсъдим е главният секретар по негово време Алексей Алексеев. По делото беше разпитана и Станислава Цонкова, която работи в италианска фирма за набиране на кандидат-студенти. Тя самата обясни, че в началото било трудно, защото младите хора и техните родители се отнасяли с голямо недоверие към нашата страна, но после имало голям интерес. Първоначално успели да убедят само 30, 40 младежи да се обучават у нас, а след това те нараснали до 120.", "date": "2017.12.01", "title": "Защитата на акад. Ваньо Митев атакува обвинението с договор за 70 000 лв. Проф. Вихра Миланова: По него не е плащано"}
{"url": "https://www.24chasa.bg/novini/article/6585185", "text": "Следващата седмица депутатите в Държавната дума на Руската федерация ще обсъдят предложение за забрана за достъп в сградата на парламента в Москва на журналисти, представляващи американски медии. Това заяви председателят на парламентарната комисия по контрол и регламент Олга Севастянова, предават Интерфакс и \"Фокус\". „Тази забрана за посещение на Държавната дума е за журналисти, представляващи всички американски медии“, обясни пред репортери Севастянова. Освен това, Държавната Дума ще препоръча на регионалните парламенти да предприемат аналогични действия, в съответствие с пълномощията им, допълни руският политик. Съгласно думите й, предложението е внесено в отговор на лишаването от акредитация на Russia Today в Конгреса на САЩ.", "date": "2017.12.01", "title": "Руският парламент ще разгледа забрана за достъп на журналисти от американски медии"}
{"url": "https://www.24chasa.bg/novini/article/6585215", "text": "Бизнес дама за 2017 година в конкурса на списание GRAZIA спечели Маринела Арабаджиева - собственик на \"Виктория груп хотелс и ризортс\", водеща туристическа компания в България, разполагаща с 11 хотела, категоризирани 4 и 5 звезди, над 500 ваканционни вили, тур оператор, център за професионално обучение. От единадесет години модното списание отличава най-добрите жени в 10 категории - телевизия, интернет, общество, бизнес, музика, спорт, дизайнери, актриси, модели и послание във времето. Основният критерии по които се избират най-успешните дами са адекватността и заслугите им към обществения живот през последната година. В конкурса бяха номинирани 59 жени, десет спечелиха титлата \"Жена на годината\" в различните категории. \"Мечтите са тези, които те водят напред и ти помагат да преминаваш границите. В бизнеса е важна смелост, решимост и целенасоченост, много ясно да знаеш на къде си тръгнал и какво искаш да постигнеш. Добрите резултати са плод на последователност, упорит труд и силен екип\", заяви Маринела Абаджиева. Тя е завършила е педагогика, международен туризъм и пространствен дизайн. Във всеки хотел оставя своя почерк, създава елегантна и изискана визия, защото дизайнът е нейната страст, поради което я определят като вдъхновяваща, силна и успяла жена в бизнеса. Вече 20 г. успешно управлява хотелиерския бизнес, а от миналата година основава и сдружение \"Маринела\" с единствената цел да даде равен старт на децата и шанс за тяхната бъдеща реализация. Омъжена е за бизнесмена Вълчо Арабаджиев, с когото имат четири деца.", "date": "2017.12.01", "title": "Маринела Арабаджиева с приз за бизнес дама на годината"}
{"url": "https://www.24chasa.bg/novini/article/6585216", "text": "Десетима политици, които понастоящем са разследвани от испанската съдебна система за организиране на бунт и за ролята им в обявяването на независимостта на Каталуня, ще се явят пред Върховния съд в петък, за да оспорят предварителното им задържане, припомня националният ежедневник El Pais, цитиран от \"Фокус\".  Те ще трябва да убедят магистрата Пабло Ларина, че не съществува риск от бягството им, нито от това да унищожат доказателства по делото. Освобождаването им под гаранция би означавало завой в кампанията за регионалните избори на 21 декември, особено за партиите, подкрепящи каталунската независимост, многократно обвинявали Мадрид в държането на „политически затворници\" и „репресии\" срещу опонентите му.", "date": "2017.12.01", "title": "В петък разглеждат исканията за освобождаване на задържаните каталунски политици"}
{"url": "https://www.24chasa.bg/novini/article/6585250", "text": "Най-малко 10 души загинаха и 5 бяха леко ранени при пожар в жилищен блок в големия китайски пристанищен град Тянцзин, предадоха Франс прес и Ройтерс, цитирайки местните власти. Огънят обхвана 38-ия етаж на сградата, съобщават местните власти в социалните мрежи. Задържани са неуточнен брой чиновници, отговорни за управлението на блока и за противопожарните мерки. Води се разследване за изясняване на причините на инцидента, информира БТА. Ще бъде произведено задълбочено разследване за изясняване на потенциални рискове, които могат да доведат до други пожари. Опустошена е площ от 300 квадратни метра, съобщава официалната агенция Синхуа, като цитира информация от пожарната. Според първоначални данни той е започнал с подпалването на материали за вътрешна декорация, използвани при реновация. По данни на Китайската централна телевизия работещи по реновацията са сред загиналите. В средата на миналия месец при пожар в жилищен блок в намиращата се наблизо столица Пекин загинаха 19 души, припомня АФП. Пекинските власти разпоредиха евакуиране на хора и събаряне на жилища посред зимата, оправдавайки се с необходимостта от премахване на опасни постройки.", "date": "2017.12.01", "title": "Най-малко 10 души загинаха при пожар в жилищен блок близо до Пекин"}
{"url": "https://www.24chasa.bg/novini/article/6585228", "text": "ООН отправи призив за набиране на пари за годишната хуманитарна помощ за 2018 г., като поиска рекордните 22,5 милиарда долара, за да помогне на 91 милиона души, предимно засегнати от войни в Африка и в Близкия изток, предадоха Ройтерс и Франс прес, цитирани от БТА.  \"През 2018 г. повече хора от всякога ще имат нужда от нашата помощ\", заявява заместник-генералният секретар на ООН за хуманитарните въпроси Марк Лоукок, цитиран в призива. Нужда от хуманитарна помощ ще изпитват 136 милиона души в 26 страни, или с 5 на сто повече от тази година. ООН обаче не може да стигне до всички - предимно поради причини, свързани със сигурността, както и заради липса на съдействие на властите или други страни в конфликтите. Помощ ще бъде оказана на около 91 милиона души. Нуждата от помощи нараства значително в Бурунди, Демократична република Конго, Камерун, Либия, Сомалия, Судан и Централноафриканската република, а Йемен, Нигерия, Сирия и Южен Судан продължават да се нуждаят от тях, се казва в документа, с който ООН отправя призива си. Очаква се нуждата от хуманитарна помощ в Афганистан, Етиопия, Ирак, Мали и Украйна да намалее, но да остане значителна. Поисканите помощи са с 1 на сто повече от миналата година. От тях 7,66 милиарда долара са предназначени за кризата в Сирия, а 2,5 милиарда - за Йемен. Водената от Саудитска Арабия военна коалиция трябва да вдигне изцяло блокадата си на Йемен, където между 7 и 8 милиона души са на ръба на глада, подчерта Марк Лоукок. В противен случай ще се стигне до ужасяваща хуманитарна трагедия с милиони жертви, каквато светът не е виждал от десетилетия, предупреди той. Освен за жертвите на конфликти, ООН предвижда средства и за пострадалите от природни бедствия. Някои специалисти предвиждат повишен риск от земетресения догодина, предупреждава организацията.", "date": "2017.12.01", "title": "ООН поиска рекордните 22,5 милиарда долара за хуманитарна помощ за 2018 г"}
{"url": "https://www.24chasa.bg/novini/article/6585181", "text": "\"Българската Коледа\" не е просто дарителска кампания, тя е нещо по-голямо - дава ни вяра и усещането, че живеем в цивилизовано общество. Тя инвестира в нашия капитал - децата, и успява да обедини около обществено значима кауза хиляди хора у нас с различни професии. Това заяви президентът Румен Радев в пловдивската университетска болница \"Св. Георги\", където даде старт на новата, 15-а по ред инициатива \"Българската Коледа\". \"Избрах УМБАЛ \"Св. Георги\", защото е едно от водещите здравни заведения. В него се прилагат съвременни и комплексни методи за диагностика и лечение\", каза президентът. Той благодари на лекарите за спасените детски животи и за надеждата, която дават. Държавният глава посочи, че през 2017-а \"Българската Коледа\" е събрала 2 650 000 лева. Със 700 000 лв. е подпомогнато лечението на 474 деца, а 30 болници са получили съвременна апаратура за 1 800 000 лева. Румен Радев благодари на всички българи, които са подкрепяли \"Българската Коледа\", и изрази увереност, че новата кампания ще бъде също така успешна. Домакинът на събитието - изпълнителният директор на УМБАЛ \"Св. Георги\" проф. д-р Карен Джамбазов заяви, че от \"Българската Коледа\" болницата е получила 1, 6 млн. лева под формата на дарение за закупуване на модерна медицинска техника. В момента се доставя животоспасяваща апаратура за 160 000 лв., а средствата са от \"Българската Коледа\". \"Много съм щастлив, че първото ми посещение в УМБАЛ \"Св. Георги\" съвпада със старта на новата дарителска кампания, която е едно огромно духовно дело под патронажа на Президентството\", каза министърът на здравеопазването Кирил Ананиев. Той добави, че в предстоящите разговори на ведомството му с Националната здравна каса ще бъде наблегнато върху клиничните пътеки, свързани с детското и майчиното здраве. Президентът и съпругата му Десислава Радева бяха аплодирани от лекари от УМБАЛ \"Св. Георги\", а децата от музикалното училище, които поздравиха гостите с изпълнения, се надпреварваха да се снимат с тях.  Сред официалните лица, които придружаваха държавния глава, бяха главният секретар на Президентството Димитър Стоянов, секретарят по здравеопазване и социална политика Гълъб Донев и съветникът по вътрешна политика Николай Копринков. ", "date": "2017.12.01", "title": "Президентът: \"Българската Коледа\" помогна на 474 деца през 2017-а (снимки)"}
{"url": "https://www.24chasa.bg/novini/article/6585270", "text": "Съюзът на християндемократите и християнсоциалите (ХДС) и (ХСС) и социалдемократите са дали \"зелена светлина\" на преговорите за голяма коалиция в Германия, предава немското издание \"Билд\". Това се е случило по време на среща на лидера на социалите Мартин Шулц, Хорст Зеехофер от ХСС и канцлерът на страната Ангела Меркел при президента Франк-Валтер Щайнмайер. На общата среща са били обсъдени всички възможни варианти за формиране на правителство в страната. Очаква се разговорите за коалицията да бъдат продължени в понеделник , като социалдемократите ще обсъдят на техен конгрес позицията си. Целта е да бъде постигнат консенсус от партията за подкрепа на формиране на коалиция между ХСС/ХДС и социалдемократите. Ако това бъде постигнато, е възможно да има още 1 или 2 срещи между потенциалните коалиционни партньори преди Коледа, каза Меркел на пресконференция днес. Генералният секретар на социалдемократите Хубертус Хайл допълни, че в понеделник ще бъде подробно дискутирано под каква форма и при какви условия може да бъде постигнато споразумение за съставяне на правителство. На срещата на върха на партията ще бъде решено как да подходят в настоящата ситуация. Голямата коалиция е единствената опция за стабилно правителство пред Меркел. Ако тази цел не бъде постигната, или ще се формира правителство на малцинството или ще се проведат нови избори в страната.", "date": "2017.12.01", "title": "\"Билд\": Партиите в Германия се разбраха, започват преговори за голяма коалиция"}
{"url": "https://www.24chasa.bg/novini/article/6585476", "text": "Река Вардар излезе от коритото си и наводни района около сградата на македонското правителство, съобщават местните медии, цитирани от БТА.  Метеоролозите в Македония прогнозират, че дъждът ще продължи и на места ще паднат по 60 литра на квадратен метър. Валежите ще са най-обилни в югозападните и източните части от страната. Очаква се освен Вардар да прелеят още реките Радика, Църни Дрим и Сатеска. В Маврово паднаха 130 литра дъжд на квадратен метър, в Тетово - 84, Лазапроле - 75, Дебър - 71, Охрид - 44, Скопие - 35, Куманово -19 литра на квадратен метър. Температурите навсякъде са били положителни.", "date": "2017.12.01", "title": "Река Вардар наводни района около сградата на македонското правителство"}
{"url": "https://www.24chasa.bg/novini/article/6585364", "text": "Мъж е загинал при катастрофа на пътя край пловдивското село Поповица. Това съобщиха за  „Фокус“ от Областната дирекция на МВР. Сигналът за инцидента е постъпил след 18.00 часа вчера в Районното полицейско управление в Асеновград. Според подадената информация, лек автомобил „Алфа Ромео” се е блъснал в дърво на пътя край село Поповица. На място е констатирана смъртта на мъж с неустановена самоличност, който е управлявал автомобила. Местопроизшествието е запазено и посетено от дежурна оперативна група. Извършен е оглед. Под наблюдението на Окръжна прокуратура – Пловдив се изясняват причините и обстоятелствата около катастрофата. Работата по образуваното досъдебно производство продължава.", "date": "2017.12.01", "title": "Мъж с неустановена самоличност загина при катастрофа на пътя край Пловдивско"}
{"url": "https://www.24chasa.bg/novini/article/6585559", "text": "Съобщение на вестник „Билд“, че социалдемократите са готови да започнат преговори с християндемократите за съставяне на коалиция, скара Мартин Шулц и Ангела Меркел. Шулц обвини християндемократите, че нарочно подават такива съобщения до медиите, за да го поставят под натиск. Той е звъннал на канцлерката, за да й каже, че подобно поведение е недопустимо и руши доверието. Шулц, Меркел и лидерът на баварския съюз ХСС Зеехофер разговаряха снощи над два часа при президента Щайнмайер, за да решат дали е възможно да започнат преговори за съставяне на нова коалиция. Те запазиха резултатите от разговора си в тайна и това стана причина за появята на различни съобщения. На разговора при президента тримата са обсъдили три въпроса: има ли шанс за съставяне на коалиция между консерватори и социалдемократи, ако има, как в това може да бъде убедена членската маса на всяка партия и как Европа гледа на политическата нестабилност в Германия. Още преди този разговор социалдемократът Мартин Шулц обяви, че ще се срещне поне още веднъж с консерваторите. Той настоя, че въпросът за нова голяма коалиция не бива да се решава бързо и трябва да се обмисли добре. В петък сутринта партийнот оръководство на ГСДП се срещна, за д адискутира резултатът от този разговор. Дали ще има преговори все още не е ясно, уточни след това Шулц. Той посочи, че в партията му има различни мнения по този въпрос и не всички са привърженици на влизането във властта за трети пореден път в коалиция с християндемократите. Мнозинството са и срещу нови избори. Остава третата възможност – кабинет на малцинството, подкрепян от социалдемократите в парламента. „Оставяме си всички опции отворени, не бързаме да решим“, коментира Шулц след дебатите с колегите си от партията. Решение ще се вземе евентуално в понеделник. Междувременно Мартин Шулц е посочил какви са условията му за започване на преговорите. Той настоява за нов курс на Европа, какъвто вече бе предложен от френския президент Емануел Макрон преди изборите в Германия. Социалдемократите подкрепят идеята му за повече инвестиции, обща данъчна политика и един финансов министър. Другото условие е дълбока реформа на социалната и здравната система в Германия. Социалдемократите ще искат да се отмени частното здравно застраховане, за да „се прекрати здравеопазването за две класи – богата и бедна“. Другата седмица в Берлин ще се проведе партийният конгрес на ГСДП, на който Мартин Шулц ще подложи председателството си на гласуване. Едва след него е възможно ГСДП да започне евентуални сондажи с консерваторите. В събота пък започва партийният конгрес на крайнодясната „Алтернатива за Германия“. Очаква се той д апремине под бурни протести на антидесни активисти. За да защити партийните членове от атаки, полицията обгради сградата, в която ще заседават, с натовска бодлива тел.", "date": "2017.12.01", "title": "Фалшива новина скара Ангела Меркел и Мартин Шулц"}
{"url": "https://www.24chasa.bg/novini/article/6585545", "text": "Ако все пак ще се реализира проектът \"Белене\", трябва да се направи сериозна дискусия в сферата на икономиката и ядрената енергетика, каза министър Теменужка Петкова по време на парламентарния контрол, предаде БТА. Трябва да се оценят реалните рискове. Този проект не може да се реализира без участие на държавата заради ядрения риск. Не е изгоден вариант държавата да отделя пари от бюджета, за да реализира сама проекта. За това е нужен стратегически инвеститор. Такъв имаше, но до 2008 година не беше сключен договор с основни параметри по сделката, припомни Петкова. Трябва да се анализират всички грешки от миналото, заяви още тя и допълни, че държавата трябва да има участие, защото притежаваме площадка, оборудване и лицензии. Според Петкова, а и такова било мнението на кабинета, дебатът трябва да бъде в НС и да бъде широко обсъждане. Така ще се чуят всички \"за\" и \"против\" и да вземем най-доброто решение за България, защото то ще ангажира поколения напред, каза Петкова. Според БАН, след 2030 г. в региона ще има дефицит на мощности. От Академията са анализирали два варианта - ако нищо не се направи с проекта - това ще доведе до най-много разходи и ще е най-лош за страната ни. Ако оборудването бъде продадено, \"то цената му ще е много по-ниска и очакваната загуба, която ще се отрази на бюджета на НЕК, ще е около 3 милиарда\".", "date": "2017.12.01", "title": "Теменужка Петкова: Бъдещето на \"Белене\" да се реши след сериозен дебат"}
{"url": "https://www.24chasa.bg/novini/article/6585574", "text": "Силен дъжд вали в Перник и наводни улици около Трета поликлиника в града, разказа  . Кметът на Перник издаде заповед за постоянно наблюдение на рисковите обекти на територията на общината във връзка с лошите метеорологични условия. Ще се следят трите язовира общинска собственост, както и рискови точки в коритата на реките. Уведомени са всички кметове на население места да бъдат бдителни, за да не се стига до неприятни инциденти. Засега няма данни за затворени пътни участъци, откъснати населени места, наводнения и аварии.", "date": "2017.12.01", "title": "Перник наводнен, вижте драмата (Снимки)"}
{"url": "https://www.24chasa.bg/novini/article/6585581", "text": "Четирима ключови членове на международна престъпна мрежа, отговорни за компрометиране на данните от разплащателни карти и незаконни транзакции, са арестувани на 30 ноември 2017 г. в рамките на съвместната операция „Нептун\", става ясно от съобщение, публикувано на официалната интернет страница на Европейска полицейска служба (Европол). Операцията, организирана от италианските карабинери в сътрудничество с българската Генерална дирекция за борба с организираната престъпност и националната полиция на Чешката република, и подкрепена от Европейския център за киберпрестъпления на Европол, е завършила с ареста на четирима български граждани, става ясно от разпространеното съобщение. Самоличността им не се разкрива, предаде БТА. Лидерите на транснационалната престъпна групировка активно са контролирали всички етапи на престъпната дейност, включително пускането на техническите средства в банкомати в централните части на европейските градове, производство на фалшиви кредитни карти и последващо теглене на пари от банкомати в държави извън Европа, например Белиз, Индонезия и Ямайка. В рамките на координираната акция десетки банкомати са идентифицирани като подправени чрез поставяне на устройства за скиминг, включително микрокамери и четци за магнитни ленти. Иззети са над хиляда фалшиви кредитни карти и са събрани доказателства за многобройни измамни международни транзакции на обща стойност повече от 50 хил. евро. Разследването е започнало в края на 2015 г. и от самото начало Европейският център за киберпрестъпления е подпомагал разследването. Координацията и обменът на разузнавателни данни са били подкрепени от Съвместната работна група за действие в областта на киберпрестъпленията (J-CAT), създадена от Европол. Ключов фактор за успешното провеждане на операцията е близкото сътрудничество между полицейските сили от Италия, България и Чешката република, подкрепени от Европол, се подчертава в съобщението.", "date": "2017.12.01", "title": "Арестуваха четирима българи, поставяли скимиращи устройства в различни страни"}
{"url": "https://www.24chasa.bg/novini/article/6585582", "text": "Доживотен затвор без право на замяна - това са окончателните присъди за трима от бандата на Килърите, замесени в 2 поръчкови убийства - на адвокат и бизнесмен. Върховният касационен съд (ВКС) е потвърдил наказанията, наложени по-рано на Петър Стоянов-Сумиста, Георги Вълев и Васил Костов-Кеца. Тримата в момента излежават сурови присъди за други престъпления, за които по-рано бяха признати за виновни. Те са в три различни затвора в страната. Жертви на Килърите станаха великотърновският адвокат Петър Лупов и шуменският бизнесмен Румен Рачев. 57-годишният юрист бе застрелян на 25 март 2009 г., а Рачев - на 3 юли 2009 г. Сумиста и Вълев бяха обвинени от прокуратурата като подбудители на убийствата, а Кеца и като помагач. Преките извържители на убийствата изчезват безследно. Труповете им бяха открити, овързани с бодлива тел, над софийското село Железница. Килърите бяха разкрити от МВР по времето, когато вътрешен министър бе Цветан Цветанов. Решението на ВКС е от 1 декември 2017 г., съобщиха наши източници. До момента то не е обявено официално, тъй като тече срок за техническо привиждане на присъдите в изпълнение. Очаквайте подробности", "date": "2017.12.01", "title": "Окончателно: Доживотни присъди за Сумиста и още двама от Килърите"}
{"url": "https://www.24chasa.bg/novini/article/6585608", "text": "Да посрещне и нагости височайш държавник – чест, за която бленува всеки ресторантьор. За семейство Кюркчиеви от Велики Преслав удовлетворението е четворно. Семейният им ресторант „Панорама“ бе избран за съвместния обяд на Румен Радев, Росен Плевнелиев, Георги Първанов и Петър Стоянов. Четиримата държавни глави се събраха в началото на ноември, за да почетат първия демократично избран президент на България д-р Желю Желев с откриване на паметна плоча в родното му село Веселиново. След церемонията президентите избрали да похапнат и обменят виждания за случващото се у нас в ресторанта на Кюркчиеви. Буквално седмица преди посещението ресторантьорите разбират, че са предпочетени за обяда на високо ниво. \"Когато ни звъннаха от президентството, аз, съпругът ми и синът ни изпитахме искрена радост. На нас се падна невероятна чест, но и отговорност всичко по време на визитата да е на изключително ниво\", казва Цветанка Кюркчиева. Абсолютно земни хора, с чувство за хумор и невероятно отношение към персонала – така Кюркчиеви описват специалните си гости. Макар да не разполагали с много време преди визитата, собствениците на ресторант „Панорама“ подходили уверено. „Държим на високото ниво на обслужване, качество и чистота ежедневно“, споделят предприемачите.„Това е причината много хора от околността и гостуващи да изберат ресторанта“. Идват посетители от Велики Преслав, Варна, Шумен, Търговище. Последните два града са на около 20 километра от заведението. \"Качват се на автомобилите си и идват. А ние ги караме да почувстват, че си е струвало да пропътуват това разстояние\", казва домакинята. Четиримата български президенти също останали приятно изненадани от уюта, вкусната храна и обслужването в „Панорама“. \"И това беше може би най-голямата ни награда и в професионален, и в личен план“, радват се собствениците. Специалитетът на заведението е ребърца от шаран. На място се приготвя и домашен тарама хайвер. Много от клиентите идват, защото знаят, че винаги ще намерят прясна сладководна риба. В менюто има предимно български национални ястия. Десертите са домашни, по стари рецепти. Мляко с ориз, печена тиква с орехи, печени ябълки с цедено кисело мляко, гарнирани със стафиди и круши, или домашна бисквитена торта. Те били много популярни в този край преди години, когато във всяка градина местните отглеждали плодове. Според ресторантьорите тези ароматни десерти са позабравени и вече рядко могат да се опитат някъде. Качеството на продуктите пък се контролира лично от собственика Христо Кюркчиев. „Вече имаме избор между много производители и дистрибутори“, казват ресторантьорите. Те обаче работят само с определени доставчици, а Христо ходи рано всяка сутрин по борсите, преглежда стоката и я избира лично. Заведението грабва и с уникалната гледка към старата българска столица. Вечер има и жива музика. Изпълненията са на Петко Захариев, многократен носител на награди от конкурса \"Пирин фолк\". \"Съпругът ми е кореняк от Велики Преслав, а аз съм от Шумен. Той е в бранша от близо 20 години, родителите му са се занимавали със същото, затова и бизнесът е семеен\", споделя Цветанка Кюркчиева. Тя отговаря за салона - общува с всеки клиент, приема резервации и организира събития. А те са разнообразни, тъй като залата може да посрещне 200 гости, а лятната градина и терасата са с 350 места. Макар и само на 10, синът им Христо Кюркчиев-младши също помага активно. Родителите се надяват той да продължи семейната традиция, но ще го оставят сам да избере пътя си. \"Заведението е част от нашето семейство. Когато ходим на църква, освен за нашите близки палим и свещичка за „Панорама\", казва майката. Според Кюркчиеви този, който реши да има собствен бизнес, трябва да е много смел. Инвестицията им е сред най-големите в областта. След изграждането на една от терасите се обръщат към Българската банка за развитие. Идеята им е да направят още една тераса и да се погрижат за лятната градина. \"От банката реагираха изключително навреме и с голямо внимание към нас. Благодарение на тяхната помощ добрите неща за нас се случиха и продължават да се случват\", доволни са ресторантьорите. Към институцията ги насочват техни приятели, не им се налага да търсят помощ от друга банка. Предприемачите оценяват високо отношението на партньорите им от ББР. \"То не е само професионално. Изградихме връзка. Те се интересуват от нас и от работата ни\", казва Цветанка Кюркчиева. Този подход са заимствали и прилагат към клиентите си, тъй като според тях най-важното е да научат от какво се нуждаят те. Ресторантът е свързан със сантименталните спомени на много от жителите на Велики Преслав. Тук са се чествали венчавките и кръщенетата.Традицията е жива и до днес. Наблизо има пътека със 100 стъпала, а в подножието й - рекичка с мост. Местните го наричат „Мостът на въздишките“. Възрастните още помнят, че именно там е започнала любовта им. След срещата с любимия човек на моста се качвали в заведението, за да се почерпят. Кюркчиеви планират да изградят и хотелска част към ресторанта, който впечатли четирима държавни глави накуп. Идеята е да предложат още едно удобство на клиентите си - да пренощуват, за да могат и хората от други краища на страната да се радват на комфорта да ги посетят.", "date": "2017.12.01", "title": "Ресторант във Велики Преслав гощава четирима президенти"}
{"url": "https://www.24chasa.bg/novini/article/6585573", "text": "\"Ислямска държава\" заплашва с нови терористични атаки. Последните им постери са насочени към Лондон и кралица Елизабет II, пише \"Дейли Мейл\". Една от снимките, разпространена в социалните мрежи, показва взривяването на Биг Бен. Текстът към кадъра гласи: \"Ние ще разрушим страната ви, както вие разрушихте нашата.\" Другият фотос показва окървавен нож на фона на образа на кралица Елизабет II: \"Под наблюдение. Скоро.\" Терористичната организация заплашва преди празниците редица държави. ИДИЛ предупреждават за нападения главно на коледни базари в Европа и САЩ. Преди няколко дни джихадистите споделиха и друго изображение, показващо как Дядо Коледа е застанал до кутия динамит, гледайки към тълпата хора на Таймс Скуеър в Ню Йорк. Постът идва с текст: \"Ще се видим на Коледа в Ню Йорк. Скоро.\"", "date": "2017.12.01", "title": "\"Ислямска държава\" с ужасяваща заплаха към Елизабет II, готвят атентат в Лондон"}
{"url": "https://www.24chasa.bg/novini/article/6585607", "text": "Управителят на „Галакси Инвестмънт Груп” Константин Бояджиев получи голямата награда в категория „Недвижими имоти“ в тазгодишното издание на конкурса Мистър и Мисис Икономика. На официална церемония Конфедерацията на работодателите и индустриалците в България (КРИБ) и сп. „Икономика” отличиха най-успешните бизнесмени и наредиха един до друг онези, които са допринесли най-много за развитието на родната икономика през изтичащата 2017 година. Награди бяха раздадени в 14 категории. „Тази награда е много специална, защото е признание не само за мен като мениджър. Тя е най-вече отличие за усилията на целия екип на компанията. Приемам приза и като ангажимент, който трябва да бъде отстояван с обещанието, че ще продължим да работим със същата упоритост и професионализъм не само за подобряването на пазара на недвижими имоти, но на бизнес климата като цяло“, заяви по време на церемонията Константин Бояджиев. „Галакси Инвестмънт Груп” е една от водещите инвестиционни компании в страната с повече от 18 години опит в развитието и управлението на успешни проекти в сектора на недвижимите имоти. Дружеството притежава диверсифицирано и богато портфолио от офисни сгради, търговски и индустриални площи, хотели, жилищни и ваканционни комплекси.", "date": "2017.12.01", "title": "Галакси Инвестмънт Груп с приз от конкурса Мистър и Мисис Икономика 2017"}
{"url": "https://www.24chasa.bg/novini/article/6585633", "text": "Двама души за задържани за 24 часа по подозрение в палежа на джипа на шефа на пловдивския затвор Божил Иванов, съобщиха от районната прокуратура в града. В момента текат разпити, правят се повторни огледи на местопроизшествието. Образувано е досъдебно производство. 20-годишният автомобил на Иванов е пламнал снощи. В 21, 35 ч. в Първо РУП е получен сигнал за горящата кола. Самият собственик на возилото пръв позвънил на тел. 112, след като съсед му съобщил, че джипът му е в пламъци. Пред \"24 часа\" Божил Иванов отрече да е получавал заплахи, но призна, че има съмнения кой стои зад палежа.", "date": "2017.12.01", "title": "Прокуратурата потвърди: Двама са задържани за палежа на джипа на затворническия шеф"}
{"url": "https://www.24chasa.bg/novini/article/6585669", "text": "Делегацията на Европейския парламент, която пътува до Малта, за да провери състоянието на върховенството на закона, се завърна, съобщи институцията. Както беше предвидено, седемте евродепутати са се срещнали с представители на правителството, прокуратурата, финансовото разузнаване, полицията и неправителствени организации. Отбелязва се, че според делегацията в Малта съществува чувство на безнаказаност, което не може да продължава. Върховенството на закона е свързано с общата сигурност и с взаимното доверие, отбелязват евродепутатите, предаде БТА. Те са изразили сериозна загриженост от липсата на достатъчно разделение на властите в Малта, водещо до усещане за липса на независимост на правосъдието и полицията, до слабо прилагане на законодателството срещу прането на пари. Делегацията е отчела, че в малтийското правителство все още има хора, изобличени в укриването на данъци по схемите от \"Досиетата от Панама\". Евродепутатите се посочили, че е малък броят на разследванията и липсват предявени обвинения по тези случаи. Ръководителят на делегацията Ана Гомес коментира, че наскорошният атентат срещу разследващия журналист Дафне Галиция е целял да сплаши заетите в борбата с корупцията и прането на пари. Тя добавя, че главният прокурор на Малта разполага с тревожно много власт, която не е изцяло използвана за борба с корупцията и прането на пари. Гомес уточнява, че Малта се противопоставя на прилагането на директивите на ЕС по тези въпроси, възпрепятства допълването им с правила за повече прозрачност на собствеността на дружествата и тръстовете, не участва в обособяването на Европейската прокуратура. Делегацията ще изготви доклад, чието съдържание ще бъде общодостъпно. Преди месец ЕП прие резолюция, в която отбеляза, че интересите на отделни граждани влияят на процеса по взимането на решения от обществен интерес в Малта. В същия документ бе отправен призив за независимо разследване на смъртта на Галиция, взривена в автомобила си през октомври.", "date": "2017.12.01", "title": "Евродепутати: Чувството на безнаказаност в Малта не може да продължава"}
{"url": "https://www.24chasa.bg/novini/article/6585668", "text": "Бивш боец на групировката \"Ислямска държава\" (ИД), заподозрян като организатор на кръвопролитното нападение на летището в Истанбул през юни 2016 г., е бил ликвидиран миналата седмица при операция на спецслужбите в Грузия. Това съобщи днес говорителката на грузинската Служба за държавна сигурност Нино Гиоргобиани, цитирана от Ройтерс и ТАСС. Потвърдено е, че един от тримата убити при операцията на 22 ноември е чеченецът Ахмед Чатаев, каза тя. По думите й самоличността на Чатаев е била установена с помощта на ФБР чрез анализ на ДНК и пръстови отпечатъци, съобщи БТА. Операцията в жилищна сграда в предградие на столицата Тбилиси е продължила 20 часа. В нея освен тримата заподозрени терористи е бил убит един грузински полицай и ранени трима негови колеги. Арестуван е бил един член на въоръжената група. Грузинският вътрешен министър Гиорги Гахария каза днес, че вероятно членовете на клетката са влезли в Грузия нелегално. Продължава уточняването на подробностите около случая, добави той. , припомня Асошиейтед прес. Турските власти назоваха Ахмед Чатаев, бивш полеви командир в ИД, като евентуален организатор на терористичния акт. ТАСС цитира публикации на западни медии от това време, според които Чатаев, известен с прозвището Едноръкия Ахмед, е вербувал войници за джихадистката групировка. През октомври чеченецът е бил включен в списъка на санкционираните за тероризъм лица, изготвян от министерството на финансите на САЩ. В черния списък на ООН пише, че Чатаев е бил на висока позиция в ИД и е обучавал рускоезични джихадисти.", "date": "2017.12.01", "title": "Грузия потвърди: Ликвидиран е чеченец, заподозрян за атентата на \"Ататюрк\""}
{"url": "https://www.24chasa.bg/novini/article/6585660", "text": "Председателят на Народното събрание Цвета Караянчева, министърът на културата Боил Банов и председателят на парламентарната комисия по културата и медиите Вежди Рашидов бяха сред официалните гости на културния ден на Бургас в НС, проведен по инициатива на общината и народните представители от ГЕРБ Бургас. Културното събитие събра в едно откриването на изложбата на художника Георги Баев, представяне на Бургаската писателска общност и базар на книги с благотворителна кауза за набиране на средства за лечението на 21-годишната Антония Чикова от Бургас, която пострада при пътен инцидент. Народният представител от ГЕРБ-Бургас Ивелина Василева поздрави гостите и посочи, че инициативата предоставя възможност депутатите и гостите на парламента да разгледат картините на художника Георги Баев. „Изложбата ни помага да бъдем сред поетите и писателите на Бургас и в същото време да подкрепим една благородна кауза“, подчерта Василева. Иво Баев – син на художника Георги Баев, развълнува публиката с есе, посветено на своеобразното завръщане на баща му в Народното събрание. Експозицията, която съдържа 20 платна от БХГ \"Петко Задгорски\", официално откри  зам.кметът на община Бургас Йорданка Ананиева. Георги Баев бе депутат в Седмото Велико Народно събрание през 1990-1991 г. Спомени и лични преживявания за великия творец сподели Вежди Рашидов. Представители на семейството на Баев и цялото ръководство на Националната художествена академия, бургаски писатели и поети, депутати от различни политически сили и бургазлии, живеещи в столицата, препълниха Клуба на народния представител. „Само за няколко часа събрахме 867 лева от благотворителния базар - част от инициативата „Да помогнем на Тони да стъпи в живота с нови крака“, която бе стартирана от „24 часа“ и подкрепена от кмета на Бургас Димитър Николов“, каза народният представител и организатор на събитието Диана Саватева. В културния ден на Бургас в Народното събрание се включиха още депутатите Галя Василева, Димитър Бойчев, Иван Вълков и Ася Пеева, както и зам.-кметът по културата и образованието на община Бургас – Йорданка Ананиева и директорът на Бургаската художествена галерия Георги Динев.", "date": "2017.12.01", "title": "Пълна зала в парламента за Георги Баев и бургаски писатели"}
{"url": "https://www.24chasa.bg/novini/article/6585963", "text": "Временно движението по път III-1306 с. Горно Пещене – Враца се осъществява в една лента поради наводнен участък от пътното платно след проливeн дъжд, съобщиха от пресцентъра на АПИ. Шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.12.01", "title": "АПИ: Движението по пътя Горно Пещене – Враца е ограничено заради дъжда"}
{"url": "https://www.24chasa.bg/novini/article/6585992", "text": "Членството на България и Румъния в Шенген ще бъде тема на специален дебат в пленарната зала на Европарламента. Той ще се проведе на 13 декември по инициатива на президента на ПЕС Сергей Станишев с подкрепата на групата на социалистите и демократите. \"За първи път в ЕП ще има такъв дебат. Разчитам на подкрепа от всички български евродепутати, за да се чуе, че това е една огромна несправедливост\", коментира Станишев преди началото на Съвета на ПЕС в Лисабон. В същия ден и БСП ще организира дебат за Шенген в българския парламент, обяви лидерката Корнелия Нинова, която също е в португалската столица за заседанието на ПЕС. Следващата седмица социалистите ще внесат проект за обща декларация на НС. Надявам се всички да я подкрепят, защото това е общия, националния интерес на България и партийните ни цветове нямат значение, призова Нинова. Надявам се Бъргария да има по-голяма амбиция като държава за председателството ни, то да е успешно и да бъдем инициатори на много нови политики, каза още Станишев. И призова за ясна позиция на българското правителство и парламента по кохезионната политика на ЕС например, да се търсят съюзници сред другите държави. Съветът на ПЕС ще обсъди ситуацията в Европа и пътя на левицата. \"В окото на бурята сме. Крайнонационалистки и популистки партии играят със страховете на хората, които са обосновани. Левицата не може да се наведе и да чака бурята да отмине. Трябва да се изправи и да даде ясен план за бъдещето, защото Европа се променя\", обясни Станишев. И обясни, че ПЕС трябва да даде своята визия за справедлива и социална Европа, която се грижи за всички. Защото \"никой не вярва на общи приказки и декларации, а е нужен план за действие, за да почувстват хората грижа за себе си\". Съветът на ПЕС ще приеме и нови правила за определянето на общ кандидат на левицата за шеф на ЕК. Това вече ще става чрез вътрешни избори на левите партии в цяла Европа. Левицата се обявава в защита на кохезионната политика - има опасна тенденция тя да бъде смачкана, до 30% съкращаване на финансирането, разкритикува Станишев. Сред другите предложения са ЕС да има собствени ресурси, които да не зависят от вноските на страните-членки. Както и да бъдат справедливо облагани големите транснационални корпорации като Гугъл и Фейсбук.", "date": "2017.12.01", "title": "Станишев предизвиква дебат в Европарламента за членството на България в Шенген"}
{"url": "https://www.24chasa.bg/novini/article/6585999", "text": "С документи и факти ще докажа, че това е невярно. Този лаконичен коментар направи Корнелия Нинова в Лисабон по повод твърденията на Антон Тодоров от ГЕРБ, че през 1999 г. тя е приватизирала \"Техноимпекс\" и си е купила след това 2 апартамента. Соцлидерката обясни, че не смята за редно да коментира подобни теми от чужбина и следващата седмица ще даде специална пресконференция за това. БСП ще сезира КС за отхвърления текст от бюджета за догодина, с който се отпускат малко над 1 млн. лв. за катедралния храм \"Свети Александър Невски\" и за българския манастир в Атон. Този текст е гласуван на 3 четения, но въпреки това бе отхвърлен. Най-тревожното е, че става въпрос за 1 млн. лв. за български светини - управляващите нямат българщина или патриотичност, коментира Нинова. Тя обясни, че атаката на този член от бюджета няма да попречи на останалите текстове за пенсии и заплати да влязат в сила.", "date": "2017.12.01", "title": "Нинова оборва с документи твърденията на Антон Тодоров, не били верни"}
{"url": "https://www.24chasa.bg/novini/article/6586063", "text": "Германската полиция евакуира коледен базар и околната зона в град Потсдам, близо до столицата Берлин, за да провери подозрителен обект, съобщи неин говорител, цитиран от Ройтерс. На място работят спецчасти, които изследват обекта, описан в местен вестник като пакет с размери 40х50 см. Пакетът е бил доставен в аптека близо до пазара. Германия е с висока степен на тревога за потенциални терористични атаки след миналогодишното нападение с камион на коледен базар в Берлин, отбелязва Ройтерс.", "date": "2017.12.01", "title": "Евакуираха коледен базар в Потсдам заради подозрителен пакет"}
{"url": "https://www.24chasa.bg/novini/article/6586059", "text": "Министър-председателят Бойко Борисов проведе среща с председателя на Военния комитет на НАТО ген. Петър Павел, които е в България по покана на началника на отбраната ген.-лейтенант Андрей Боцев, съобщи пресцентърът на кабинета. Премиерът Борисов е изтъкнал по време на срещата, че като ротационен председател на Съвета на Европейския съюз България ще работи за задълбочаване на сътрудничеството между ЕС и НАТО. Той е посочил също, че България е силно заинтересувана от постигането на високо ниво на сигурност и стабилност на Западните Балкани и е отбелязал, че евроинтеграцията на страните от региона е предпоставка за поддържането на мир и за развитието на тази част от Европа.", "date": "2017.12.01", "title": "Борисов се срещна с шефа на Военния комитет на НАТО ген. Петър Павел"}
{"url": "https://www.24chasa.bg/novini/article/6586077", "text": "Министърът на туризма Николина Ангелкова проведе работна среща днес с посланика на Китай у нас Джан Хайджоу за координиране на мащабно събитие с участието на ЕС, съобщи пресцентърът на министерството. Подготвя се туристически форум на високо равнище между България и Китай, който да се състои в Пекин през пролетта на 2018 г. По този повод днес министър Ангелкова се е срещнала с посланик Хайджоу. Планираме събитието да бъде в рамките на Българското председателство на Съвета на ЕС, е обяснила министър Ангелкова. Тя е посочила, че това ще е още един начин да се постави фокус върху европейската инициатива \"ЕС-Китай - 2018 година, посветена на туризма\" /\"2018 EU-China Tourism Year\"/. Идеята е с форума в китайската столица да се даде сериозен тласък на развитието на туризма между двете държави. За събитието България ще покани и представители на Европейската комисия, както и на съседни страни, е обявила пред госта министър Ангелкова. За първите 10 месеца на годината посещенията на китайски туристи в страната са над 24 хил., като се отчита ръст от 44,5 процента в сравнение със същия период на 2016 г. Положителни са и данните за пътуванията на българи към Китай. В периода януари-октомври 2017 г. те са се увеличили с 12,7 на сто, отчита министерството.", "date": "2017.12.01", "title": "Ангелкова се срещна с посланика на Китай, готвят туристически форум в Пекин"}
{"url": "https://www.24chasa.bg/novini/article/6586206", "text": "Всички хора са тръгнали с автомобилите си, заради дъжда и в момента навсякъде в столицата са се образували големи задръствания. Това каза за „Фокус“ началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев във връзка проливния дъжд, който вали в София. Той поясни, че на всички възлови кръстовища в столицата има задръствания и затруднения в трафика. Ком. Тенев посъветва водачите да карат бавно и внимателно и да спазват необходимата дистанция. „И аз в момента съм в задръстване със служебната кола. На много от автомобилите стъклата им са замъглени и водачите не могат да видят нищо нито отпред, нито отзад. Да карат много бавно и внимателно и да се съобразяват с пътната обстановка. В момента вали интензивен дъжд, който може би ще продължи през цялата нощ. Нека да управляват много внимателно автомобилите си и да спазват дистанция“, призова ком. Тенев.", "date": "2017.12.01", "title": "СДВР: Трафикът в столицата в интензивен, има задръствания"}
{"url": "https://www.24chasa.bg/novini/article/6586209", "text": "Държавният секретар на САЩ Рекс Тилърсън нарече днес \"смехотворни\" твърденията на редица американски медии вчера, че Белият дом готви план за неговото отстраняване и заместването му с директора на ЦРУ Майк Помпейо, предаде Ройтерс, цитиран от БТА. Пред репортери във Вашингтон краткият му коментар по въпроса бе: \"Това е смехотворно... смехотворно\", повтаряйки два пъти една и съща дума. Тилърсън каза това, докато позираше за снимка с премиера на подкрепяното от ООН правителство в Либия Файез ел Сарадж.", "date": "2017.12.01", "title": "Тилърсън за твърденията, че ще бъде сменен: Смехотворно!"}
