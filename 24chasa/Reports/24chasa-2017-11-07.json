{"url": "https://www.24chasa.bg/novini/article/6537611", "text": "Министрите на финансите на страните от ЕС обсъдиха изготвянето на черен списък на данъчните убежища по света на среща в Брюксел във вторник. Така те реагираха на изтеклите “Досиета от рая” от офшорната правна фирма “Епълби”, в които се споменават сметки и сделки на над 120 прочути и богати личности от 50 страни. Сред тях са британската кралица Елизабет Втора, приятели и близки на Тръмп и Путин, попзвездите Мадона и Боно, фирми като “Епъл”, “Фейсбук”, “Туитър”, “Найк”. Страните в ЕС от месеци планираха да постигнат споразумение за черен списък на данъчните убежища до края на тази година и новите разкрития подновиха дискусията. При предишни скандали с изтичане на документи от офшорни зони като “Панама пейпърс” и “Люксембург лийкс” ЕС обсъди няколко мерки за ограничаване на данъчните измами, включително и европейски списък на така наречените убежища, целящ изкарвани в ЕС, към безданъчни или нискоданъчни страни като Панама и Бермудите, припомня Ройтерс. В момента всяка страна - членка на ЕС, има собствен списък със страни, региони, фирми или правни кантори, за които се приема, че сътрудничат по-малко по данъчните въпроси. Проблем засега е и че силно сред държавите от ЕС. Очаква се черният списък на равнище ЕС да има по-голяма тежест.  Смята се, че чрез офшорни зони в световен мащаб се укриват данъци на стойност най-малко 20 билиона долара. Това струва на бюджетите по света 300 милиарда годишно. За сравнение – като помощ за развиващите се страни годишно отиват наполовина по-малко пари – 120 милиарда долара. Сред най-скандалните нови разкрития в “Парадайз пейпърс” са детайлите около данъчните хватки, използвани от концерна “Епъл”. Калифорнийската компания беше уличена, че се е настанила в данъчно убежище на остров Джърси в Ламанша, съобщи Би Би Си. Гигантът в офшорни компании. Би Би Си обаче отбелязва, че няма нищо незаконно в това, което “Епъл” прави, а компанията остава един от най-големите вносители на данъци в света. През 2013 г. “Епъл” беше обвинена в противоречиви данъчни практики около плащането на данъци в Ирландия. Чрез дупки в закона концернът е насочвал печалбата от продажбите си извън Америка към ирландски подизпълнители без гражданство и така са избягвали данъци. Така, вместо да плаща ирландския корпоративен данък от 12,5% или американския от 35%, “Епъл” е успяла да намали данъците си от печалбата от продажби извън САЩ до 5%, а в някои години - до 2%. Това е станало, след като компанията се е преместила на остров Джърси, след като преди 3 години Еврокомисията попита Ирландия защо допуска подобни данъчни практики. Това бе причина и миналата година ЕК да които Дъблин трябва да си вземе от “Епъл”. Концернът се мести на о. Джърси, прехвърляйки там 128 млрд. долара печалба, за които е дължал данък в САЩ. Подобно на него и “Найк” е намерила хитър начин да пести доста данъци. Американската компания за спортни стоки е успяла да се отърве от плащане на милиарди долари данъци в Европа, като е прехвърляла печалбата си през различни дъщерни компании и се е установила в Холандия. Две компании с това име събират там всички европейски приходи на “Найк” и така позволяват на компанията да избегне данъка върху печалбата в страните, където действително продава своите стоки. На практика американската компания плаща сама на себе си правото да използва собствената си марка и така успява да намали изкуствено печалбите си и да намали данъците си. Схемата започва да действа през 2014 г. Тя е като цяло от 24% на 16% за три години. Сред документите от този скандал няма български имена за разлика от разкритията при “Панама пейпърс”. В Гърция обаче станаха ясни 130 имена на банкери, бизнесмени и корабни магнати, които са заобикаляли данъчното законодателство. Зетят на Ердоган и синовете на турския премиер също са свързани с офшорни фирми. Под заглавие “Офшорни братя” в. “Джумхуриет” съобщава за разкрития за офшорни сметки, свързани с турския министър на енергетиката Берат Албайрак - зет на президента Реджеп Ердоган, и по-големия му брат Серхат Албайрак. По времето, когато братята са ръководели компанията “Чалък холдинг”, са били създадени много офшорни фирми, свързани с нея. Серхат Албайрак се споменава в “Парадайз пейпърс” покрай офшорка в Малта. 8 компании, свързани със семейството на турския премиер Бинали Йълдъръм, също са базирани в офшорното данъчно убежище Малта. Според “Парадайз пейпърс” тези компании са свързани със синовете, чичовци и племенници на турския премиер. Йълдъръм отрече всичко и настоя да се направи разследване, което да изчисти имената на синовете му.  Фронтменът на ирландската рок група U2 Боно заяви, че е разтърсен от разкритията на “Парадайз пейпърс”. В тях името му изплува като инвеститор в литовски мол, а инвестицията е направена чрез фирма пощенска кутия от Малта – практика, при която богатите опитват да избегнат данъци.  Според Международния консорциум на разследващи журналисти ирландският музикант бил акционер в малтийска компания, която е инвестирала в търговски център в Литва с посредничеството на литовски консорциум, обвинен в заобикаляне на данъчното законодателство. Всъщност певецът участва във фирма с името Nude estates, която през 2007 г. е купила шопинг център в литовския град Утена за 5,75 милиона евро. Проблемът при тази покупка е, че фирмата е със седалище в Малта, където се плащат само 5% данъци. Това не е престъпно, но фирмата е обвинена също така, че е отчитала фалшиво занижени печалби от продажбата на мола. Според литовските власти пред тях официално е обявена цена на мола 100 британски лири. “От моя гледна точка не може да става дума за грешка, нито за лошо данъчно планиране, а за чисто нарушаване на данъчните закони”, коментира литовската данъчна експертка Рута Булкстайте. Боно е известен освен като добър фронтмен и като добър бизнесмен, който от години използва всякакви трикове, за да избегне данъци. Например данъчното седалище на U2 е преместено в Холандия, след като в родината му бяха премахнати данъчните облекчения за хора на изкуството. “Боно е напълно разтърсен от разкритията, макар че като миноритарен и пасивен инвеститор името му не може да бъде свързано с нещо, дори и малко незаконно”, казва негов говорител. Вокалистът от U2 твърди, че е получил уверенията на ръководителите на компанията, че данъчното законодателство ще бъде напълно спазено. “Във всеки случай приветствам тези разкрития”, добавя той в свое изказване, което прати до медиите. Той призова за пълна прозрачност на компаниите, регистрирани в офшорни зони.", "date": "2017.11.07", "title": "Заради “Парадайз пейпърс” ЕС прави черен списък  на офшорките по света"}
{"url": "https://www.24chasa.bg/novini/article/6537519", "text": "Името на един прокурор от Казанлък нашумява преди 2 г. покрай разследване срещу журналист, отразявал наводнение в града. Репортерът Георги Манев от “Пресс ТВ” получава призовка, тъй като Кръстин Кацаров е решил да му повдигне обвинение за всяване на паника през април 2015 г. Магистратът е временен шеф на прокуратурата в Казанлък. Докато си пие бирата на балкона у дома, той получава позвъняване от кметството и решава да действа с “твърда ръка”. След като случаят добива гласност, разследването срещу журналиста приключва безславно и е прекратено. Кацаров обаче остава в полезрението на спецзвеното “Антикорупция” към Софийската градска прокуратура, което се бори срещу лоши магистрати. И на 7 март т.г. прокурор Ивайло Занев го дава на съд по 2 обвинения - за натиск на колеги и опит за принуда. Делото на Кацаров се гледа от състав, председателстван от съдия Петър Сантиров, в Софийския градски съд. През 2015 г. магистратът бе окончателно оправдан от Върховния касационен съд по дело за подкуп заедно с бившия военен министър Николай Цонев и финансиста Тенчо Попов. Сега в ролята на подсъдим е Кръстин Кацаров. Той завършва право през 1999 г. в Бургаския свободен университет. След това започва работа в районната прокуратура в Казанлък. 6 години по-късно става зам. районен прокурор. През 2014 г. оглавява временно прокуратурата. Отстранен е от поста през 2015 г. заради разследването срещу него. На 1 февруари т.г. е възстановен на работа, въпреки че е подсъдим. За това настоявал Кацаров пред свой подчинен. През пролетта на 2015 г. той посещава 2 пъти кабинета на колегата си Дойчо Цанев, който водел дело срещу млад мъж за притежание на пико. Убеждава го Посочва, че мъжът е син на негови близки. Цанев обаче не се поддава. Делото приключва със споразумение между обвинения и прокуратурата за 800 лв. глоба. Да влияе на вътрешното убеждение на колега, Кацаров си позволява и по дело за присвояване, става ясно от обвинителния акт срещу него. През 2012 г. прокурор Мария Михайлова започва разследване срещу неизвестен извършител за присвояване на 59 773 лв. от застрахователното дружество “Армеец”. Разследващите обаче разработват Николай Мончев и Деляна Спасова, които заемали ключови позиции в клона на “Армеец” в Казанлък. Разследването ту се прекратявало, ту се възобновявало. През 2015 г. Кацаров вика прокурор Михайлова и ѝ казва да възобнови делото, за да се повдигне обвинение и на друг. Бащата на разследвания Николай Мончев му бил приятел и му звънял на всяко 20-25 число в месеца да разбере какво се случва. Поводът - внасял суми по сметката на “Армеец”, за да покрие липсите в касата, за което синът бил осъден по друго търговско дело. Месеци по-късно прокурорката намира причини да възобнови делото, а Кацаров ѝ казва да повдигне обвинения и на 2-мата разследвани. Тя му отвръща, че няма доказателства. “Изобщо не ме интересува, искам да обвиниш Спасова, за да поеме и тя от задълженията към “Армеец”, нарежда Кацаров. Михайлова не го слуша и прекратява разследването. През 2015 г. Кацаров се обажда на съдия Ирена Янкова от административния съд в Стара Загора, тъй като на нея се паднало да гледа жалба на негови хора. Подпитва я дали може да направи нещо. Жалбата от “Съмър пропърти” била с искане за отмяна на заповед от началника на регионалния отдел “Национален строителен контрол” в Стара Загора Женя Пеева за строителство на база за рехабилитация. Целта на Кацаров е съдийката да реши делото в полза на “Съмър пропърти”. В наставленията към Янкова той изпраща и адвокат на компанията. “Неколкократно казах на адвоката, дори веднъж му се разкрещях по телефона да не ми говори за дела. Казах му, че нарушайки служебните си задължения”, разказва пред градския съд съдия Янкова. На 17 август 2015 г. тя се отказва да гледа делото и си прави отвод. То е решено от друг съдия, който отхвърля жалбата на “Съмър пропърти”. Друга от проявите на Кацаров е, че кара прокурор Мария Михайлова да образува дело за грабеж на чужди посеви. Нарежда ѝ дори да задържи мъжа за 72 ч, а после да поиска постоянния му арест от съда. Собственик на посевите се оказва близък на прокурора. Прокурорският шеф склонява и свой колега да приеме, че кметът на Павел баня е извършил документно престъпление, да му повдигне обвинение и да го задържи. Пред Висшия съдебен съвет Кацаров обясни, че по този случай бил възмутен, тъй като делото се води срещу неизвестен извършител, въпреки че има сигнал срещу кмета на Павел баня. Пред съдебните кадровици Кацаров уточни, че прокурорът по случая е близък с кмета, Разследването срещу Кацаров се проточи година и половина заради серия експертизи, които трябваше да установят дали е вменяем и може ли да бъде съден. Становището на деветорната експертиза е, че прокурорът е нормален и може да носи наказателна отговорност. За странностите на Кацаров пред Софийския градски съд разказва адвокат Моника Димова. Тя е представлявала журналиста Георги Манев от “Пресс ТВ”. Веднъж прокурорът ѝ звъннал по телефона. “Търси ви Къци Бирата”, казал Кацаров в слушалката. Тя пак попитала: “Кой ме търси?”, а прокурорът повторил: “Къци Бирата”. които пишат “статии, затормозяващи него и семейството му”. Димова разпознала Кацаров. “През 2015 г. стана избухлив, много пъти се е налагало да разговаряме с по-остър тон. Беше изпратен на семинар в София, но ми звънна да каже, че не може да остане до края му, тъй като му се обадили, че майка му е тежко болна и може да умре всеки момент. Взех служебния автомобил и отидох до дома му”, разказа пред съда окръжният прокурор на Стара Загора Дичо Атанасов. Двамата с Кацаров отиват до дома на майка му в с. Шейново. Заварват възрастната жена в градината. “Нещо си работеше жената, беше взела и двама съседи. Кацаров ме излъга, че тя е болна”, добави прокурор Атанасов. Той разказва, че на годишното събрание на районната прокуратура в Казанлък през 2014 г. Кацаров изглеждал превъзбуден. “Започваше, връщаше се отзад напред и в един момент спря да чете доклада. Обърна се към прокурорите в залата: “Отсега нататък ви забранявам да образувате дела за наркотици, ако са заловени под 5 грама”, разказва още Атанасов. На събранието Кацаров почнал да обяснява, че през м.г. колегите му завели подобно дело на младо момче от Казанлък, “а баща му бил лекар и разследването стресирало цялото семейство”. Атанасов поискал обяснение от Кацаров в качеството си на окръжен прокурор на Стара Загора. “Моля да ме извините, но съм в еуфория в момента. Купих си кола, купих си и апартамент”, оправдал поведението си Кацаров. Той отказа да коментира обвиненията срещу него пред “24 часа”, тъй като е висящо в съда.", "date": "2017.11.07", "title": "Прокурор мачкал подчинени по дела,  представял се за Къци Бирата"}
{"url": "https://www.24chasa.bg/novini/article/6537488", "text": "Нападателят, който разстреля 26 души и рани 20 в църква в Тексас, заплашвал с есемеси тъща си, съобщи АФП. Според разследващи този семеен спор е вероятният мотив на Девин Кели. Той имал конфликт с родителите на съпругата си. Тъщата от време на време посещавала баптистката църква в град Съдърланд Спрингс, където стана касапницата, но не била там по време на атаката. По непотвърдени данни атаката била насочена директно срещу тъщата. 10 от ранените жертви остават в критично състояние. На излизане от църквата убиецът бил посрещнат от местен жител, който открил огън и успял да го рани в крака и тялото. Героят е 55-годишният Стивън Уилфорд, който се отзовал веднага, щом чул стрелбата в църквата. Уилфорд заяви, че не се чувства герой, а просто е направил нужното. Простреляният Девин Кели опитал да избяга с колата си, но катастрофирал. 26-годишният бивш военен се обадил на баща си и после се гръмнал в главата. Кели служел във ВВС на САЩ. През 2012 г. бил уволнен, след като бил осъден за насилие над жена си и доведения си син. Именно тъщата помогнала за осъждането му. ВВС на САЩ обаче не са изпратили криминалната история на убиеца в базата данни на ФБР. По силата на федерален закон е забранено да се продава или предоставя оръжие на осъден за домашно насилие срещу член на семейството или дете, отбелязва Ройтерс.", "date": "2017.11.07", "title": "Тъщата разгневила стрелеца от Тексас"}
{"url": "https://www.24chasa.bg/novini/article/6537496", "text": "10 фирми и обединения подадоха заявления да станат финансови мениджъри на трите фонда за ускоряване и начално финансиране по Оперативна програма “Иновации и конкурентоспособност”. Заявленията бяха отворени публично във вторник. Кандидатите са “Морнингсайд Хил мениджмънт”, “Пирин кепитъл мениджмънт”, “Дунавски” ООД, “Иновейшън акселерейтър България”, “Спринг Юръп”, “Некст тех венчърс”, “Инвийст кепитъл прайвът екуити”, консорциум “Импетус ърли стейдж”, “Делта кепитъл прайвит екуити” и АД-ВЕНЧЪРС. Част от фирмите и обединенията кандидатстват само за един или два от трите фонда, а някои от тях - и за трите. Очаква се комисията за избор, определена от Фонда на фондовете, да реши дали всички кандидати се допускат до следващия етап на процедурата, в която ще се подават същинските технически и финансови оферти. Критерият с най-висока тежест ще бъде до каква степен фонд-мениджърите могат да привлекат допълнителен частен финансов ресурс. Трите фонда, които кандидатите искат да управляват, са първите от този тип дялови инструменти, прилагани от Фонда на фондовете. Публичните средства за тях, разпределени почти поравно между трите фонда, са 51,3 млн. евро. Едно от изискванията към кандидатите е да осигурят между 10 и 30% от сумата на съответния фонд като допълнително финансиране. Когато избраните мениджъри заработят, фондовете ще могат да инвестират до 1 млн. евро в различни по вид предприятия. Единият от трите фонда ще може да инвестира в стартиращи фирми, другият - във фирми, на които предстои да разширяват производството си, а третият ще изгради портфейл от инвестиции, разпределен между тези два типа предприятия.", "date": "2017.11.07", "title": "Десет кандидати да управляват 51 млн. евро от Фонда на фондовете"}
{"url": "https://www.24chasa.bg/novini/article/6537604", "text": "“Д-р Желю Желев се водеше от идеи, а не от корист. Той остана безсребреник, докато другите осребряваха куража и надеждите на хората. Идеалистите бяха изместени от циниците.” Това каза президентът Румен Радев при откриването на паметна плоча пред дома на покойния държавен глава в родното му село Веселиново. Д-р Желю Желев беше президент в периода от 1990 до 1997 г. Четиримата президенти - Радев, Петър Стоянов, Георги Първанов и Росен Плевнелиев, се събраха за първи път заедно, за да почетат паметта на първия ни демократично избран държавен глава. Те бяха посрещнати от гвардейска рота. На церемонията бе и дъщерята на Желев Станка. Радев определи като “знаменателен знак”, че в “раздираното от противоречие време” 4-мата президенти са се събрали, за да съхранят паметта на покойния си предшественик. Идеята за плочата била на Радев. Той се свързал с кмета на община Смядово Иванка Николова и от общинския бюджет били отделени 3000 лв. за ремонт на стените на къщата и за паметната плоча. Тя се открива дни преди 10 ноември, защото именно това е датата, с която се свързвало името на Желев. “Той имаше нелека съдба. Пое отговорност за страната, когато всички спореха и се надвикваха. Понесе упреците на опонентите и предателствата на своите. Но остана народен човек, когато мнозина се срамуваха и клеймяха думата “народен”, каза държавният глава. И допълни: “Той беше убеден европеец от времето на Хелмут Кол и Франсоа Митеран, когато единството на Европа беше кауза”. “От години спорим дали преходът е свършил. Ще можем да го твърдим, когато престанем да употребяваме историята за злободневен политически бизнес, когато разномислието ражда дискусии, а не подхранва омразата. Когато аргументите изместят дамгите. Когато се проникнем с уважение към всички жертви, от всички епохи и се отнасяме с респект към градивните, прогресивните и родолюбците. Без прошка за престъпленията, но с разбиране за общата драма, в която всеки от нас носи своята отговорност и никой не е безгрешен”, заяви Радев. “Това тук е важен знак за българската демокрация, защото онова, което още ни липсва, е чувството на институционалност, това уважение към институциите. Липсва ни също чувството на приемственост. каза Петър Стоянов. “Д-р Желев е личност, която остава в историята на прехода със своята смелост, решителност, с характера си, с волята си. Аз лично го помня с трудни отношения като президент в негово лице и опозиционен лидер в мое и чудесни отношения във времето, когато аз бях президент”, разказа Георги Първанов. “За всички нас президентът Желев е един топъл спомен, мъдър политик, символ на единството. Символ на скромност, човещина, на мъдрост, която бликаше от всяко негово действие”, каза Росен Плевнелиев. Паметната плоча е знак за уважение и оценка за следата, която баща ми е оставил в демократичната история на България, благодари Станка Желева. Тя обяви, че целият архив на баща ѝ е предаден в Народното събрание и други институции, съхраняващи историята ни. Има и идея в една от стаите да бъде наредена музейна сбирка с вещи на Желев и улицата пред дома му да бъде кръстена на него.", "date": "2017.11.07", "title": "Радев: Д-р Желев остана безсребреник, докато други осребряваха надеждите на хората (Обзор)"}
{"url": "https://www.24chasa.bg/novini/article/6537666", "text": "Измамниците, изпратили фалшив мейл от името на Меглена Кунева през 2015 г., че тя и партията ѝ напускат властта, са били разкрити и задържани. 4-мата студенти обаче се разминали без обвинения, тъй като фалшивите новини не са престъпление, научи “24 часа”. Младежите са били заловени преди 2 месеца. През декември 2015 г., минути след оставката на Христо Иванов като правосъден министър в кабинета “Борисов 2”, те изпратиха писмо с подател истинския мейл адрес на пресцентъра на партията на Кунева “Движение България на гражданите”, че организацията напуска властта. който позволява да пращате писма, а в графата “подател” да излиза какъвто искате мейл адрес. Всъщност мошениците са хванати точно по сайта, който са ползвали. Както “24 часа” единствен писа преди 2 години, страницата има специфичен вид със зелената си глава. Лаптопът с нея бил заснет от камерите на кафене. Така след известни усилия и разрешения за проследяване на телефоните младежите били заловени. Тъй като фалшивите новини не са престъпление, имало идея да ги подведат под отговорност за всяване на смут и паника в населението, тъй като писмото им ясно казвало, че правителството пада. Надделяло обаче мнението, че дори кабинетът да падне, то това не е повод за паника, защото има разписани процедури за служебен кабинет. За да стане измамата с мейла, шегаджиите са въвели като име на подател “Пресофис на “Движение България на Гражданите”. В действителност информационната служба на партията подава мейлите с това име, но “гражданите” е изписано с малка буква. В скоби като подател излиза действителният адрес на ДБГ - press@grajdani.bg. Именно за да постигнат тази цел, измамниците са използвали сайта emkei.cz. Тъй като обаче не разполагали с базата данни на имейли на ресорните журналисти, изписали ръчно адресите. ДБГ обаче ползва общ мейл, който пренасочва писмата. Тук е първата видима грешка на фалшификаторите. Истинските писма пък завършват с подпис, в който има телефони, мейл и сайт на ДБГ. Измамниците не са сложили такъв в тяхното писмо. Все пак обаче те са се изхитрили. Тъй като сайтът emkei.cz не разполага с необходимите лицензи за сигурност в SSL протоколите си, gmail - пощата на гугъл, праща писмата от него в спам папката. Фалшификаторите са знаели това и са изпратили мейла си само на журналисти, които не ползват тази пощенска услуга. Така са избегнали проблема писмото да се провали на Sender Policy Framework - проверката на изпращача. Така атаката е имала пълен ефект - всеки журналист е получил писмото в папката с автентична поща. Измамата с подателя става много просто. При всеки изпратен мейл сървърът на подателя изпраща данните до този на получателя. Той прави проверка и ако IP-тата съвпаднат, писмото минава за действително. Тъй като gmail хваща измамата, го праща в спам папката. Инструментите за заблуда обаче са изключително лесни. Всичко, което ви трябва, е “Симпъл мейл трансфер протокол сървър” - на която и да е поща. Повечето имат една огромна уязвимост - базирани са на оупън рилей принцип. Човек лесно може да се свърже с такъв сървър през команд промпта на компютъра. С телнет командата и няколко елементарни други команди се въвеждат получател и изпращач, съдържание и писмото се изпраща. То минава за автентично, тъй като оупън рилей сървърите имат огромен проблем - Все пак, за да се направи такава атака, се изискват някакви елементари умения. Тъй като злосторниците на ДБГ не са имали такива, са прибегнали до много по-лесната опция да използват сайт за подобни атаки. В случая на emkei.cz е качен PHP скрипт на мейл услуга. Авторите на сайта са го написали така, че да може дори да се прикачват файлове като снимки, текст и видео.", "date": "2017.11.07", "title": "Калпазани! 4-ма младежи пуснали мейла, че Кунева и ДБГ “излизат” от властта"}
{"url": "https://www.24chasa.bg/novini/article/6537706", "text": "Писателят Владимир Зарев получи държавната награда “Свети Паисий Хилендарски”. Той бе отличен във вторник от премиера Бойко Борисов за изключителния му принос за развитието на националната културна идентичност и духовни ценности. Премиерът поздрави комисията, че е направила чудесен избор със Зарев. Към писателя той се обърна с думите, “че е горд син на баща си” - историка акад. Пантелей Зарев. Министърът на културата Боил Банов цитира самия Зарев на церемонията: “Свободата е форма на различие. Колкото по-различен е един човек, толкова повече е себе си и отстоява себе си. Словото е в състояние да разбуди околния свят, а и напиращия свят у нас”. Отличието тежи морално и интелектуално, прие развълнувано наградата Зарев. Той заяви, че и бъдещото му творчество ще докаже, че го е получил неслучайно. За следващия си роман загатна, че ще разкаже за една невъзможна, прекрасна и, за жалост, непостижима любовна история между един възрастен писател и една млада, красива журналистка. Владимир Зарев е автор на много книги, 18 от тях издадени в 12 държави на 11 езика.", "date": "2017.11.07", "title": "Борисов отличи писателя Владимир Зарев  с “Паисий Хилендарски” (Обзор)"}
{"url": "https://www.24chasa.bg/novini/article/6537689", "text": "Запорът върху пенсиите вече не може да е по-голям от 1/3 от общата сума, която получават пенсионерите. Съдебните изпълнители и занапред няма да могат да налагат запор на пенсии под минималната работна заплата, която през тази година е 460 лв., а догодина ще се увеличи до 510 лв. Това е факт от 1 ноември, съобщи Националният осигурителен институт. Промените са част от новите текстове в Гражданския процесуален кодекс (ГПК), които изменят критериите за определяне на размерите на удръжките по наложени запори върху доходите. Бирниците обаче ще налагат запор до 30% от месечната пенсия на хората, чийто доход надвишава равнището на минималната работна заплата. До Пенсионерите, върху чиито пенсии е наложен запор, ще получат дължимите им пенсии и добавки за ноември с пощенски запис след удържане на съответната сума по запора, съобщиха още от НОИ. За новия размер на удръжката от института. Според промените, които направи парламентът през октомври, гражданите вече няма да могат да бъдат съдени за дългове, без да знаят. Инициатор на поправките бе омбудсманът Мая Манолова, рамо дадоха от всички парламентарни групи. Невъзможността ответник по дело да бъде намерен на посочения адрес вече ще се констатира най-малко с три посещения на място. Съдът служебно ще проверява и местоработата на ответника и ще разпорежда връчване по местоработата. С промените депутатите намалиха таксите на частните съдебни изпълнители и дадоха възможност на когато те се изнасят на публична продан. Парламентът прие и че наложените от съдебния изпълнител обезпечителни мерки и предприетите изпълнителни способи трябва да са съразмерни със задължението, т.е. не може за малък дълг човек да загуби имота си. Запор на банкова сметка на длъжник се налага само до размера на дълга по това дело. Бирникът вече ще отговаря за вреди, причинени от процесуално незаконосъобразно принудително изпълнение и когато е наложил обезпечения, явно несъответни на размера на задължението.", "date": "2017.11.07", "title": "При дълг вече ще се запорира не цялата, а до 1/3 от пенсията (Обзор)"}
{"url": "https://www.24chasa.bg/novini/article/6537562", "text": "Сделката за електроразпределителния бизнес на ЧЕЗ в България е към края си, съобщава чешкият вестник Hospodarske noviny. Според медията най-високата цена, която се предлага, е на неизвестната индийска компания Future Energy. Всъщност става въпрос за българската “Фючър енерджи”, която е търговец на ток, но източници от ЧЕЗ заявиха, че е в партньорство с голяма индийска енергийна компания. Индийци са идвали в София на оглед на активите на ЧЕЗ. За “24 часа” собственикът на компанията Валентин Христов заяви, че има партньори индийци, но отказа да съобщи дали са подобрявали офертата, както и каква цена са предложили. Позова се на конфиденциалност при преговорите. В крайна сметка решението е на ЧЕЗ, заяви той. Чешката медия се позовава на два високопоставени и независими източника, близки до сделката. Те също не са съобщили цената, която “Фючър енерджи” предлага, но вестникът припомня, че преди това се е говорело за минимум 8 млрд. крони (363 милиона долара). Говорителката на ЧЕЗ-Прага, Алис Хоракова е коментирала, че продажбата на българските активи е насочена към повече заинтересовани страни. Пред “24 часа” от компанията уточниха, че преговорите продължават с всички кандидати. До финалната фаза на процедурата са допуснати ТЕЦ “Бобов дол”, която се свързва с Христо Ковачки, чешката компания “Енерго-Про”, “Фючър енерджи” и “Инерком”. Преди месец чешките медии съобщиха, че “Енерго-Про” е подобрила офертата си на над 300 млн. евро. По същото време “Енерго-Про Варна” пое гаранция към фирмата майка за 350 млн. евро. На 31 октомври ЧЕЗ съобщи, че е решила да приеме офертата на българската компания “Сигда” ООД за купуването на ТЕЦ “Варна”, която била най-добра. Фирмата е собственост на сина и дъщерята на бившия транспортен министър Данаил Папазов. Сделката трябва да бъде одобрена от КЗК, документите ще бъдат внесени най-вероятно в сряда, каза Папазов. След продажбата на въглищната централа остава да се избере нов собственик за електроразпределителният бизнес на ЧЕЗ. Той е и най-големият актив на компанията, която има в България още фотоволтаична централа и инсталация за ток от биомаса.", "date": "2017.11.07", "title": "“Фючър енерджи” дала най-добра оферта за ЧЕЗ"}
{"url": "https://www.24chasa.bg/novini/article/6537443", "text": "Добри хора се събират от известно време в група във фейсбук, озаглавена \"Приятели, помагайте\". Целта им е да намират реални случаи с наши сънародници, оказали се в беда. И да им помогнат - не е задължително да е с пари. Най-често с внимание, с ненужни другиго вещи и с личен труд - независимо на кое кътче от картата на България ги отведе сърцето им. След няколко осъществени \"мисии\" за помощ на хора в нужда, приятелите от фейсбук групата са се захванали с нова задача. \"Обръщаме се към вас, за да помогнем на семейство с пет малки деца от гр. Кнежа, които са на улицата, след като къщата им е изгоряло почти изцяло\", обръща се администраторът на групата Лео Кадели към приятелите от цяла България. \"Доста неща сме осигурили на хората, но ни липсват още доброволци и материали,за да им ремонтираме къщата\", продължава той. \"Ние не търсим пари, а стари вещи, за да им направим един стар-нов дом, за да не са на улицата, защото зима идва. Децата ги заведох до болницата, защото са и болни. Взех им лекарства, храна и дрехи. но положението е много зле\", продължава Лео Кадели.  Инициаторът на групата за помощ на нуждаещи се българи всъщност не е българин, но живее от години у нас. А нарастващите му приятели за добрини не крият впечатлението си от българина по душа Лео. А ето как той обяснява защо е стартирал с идеята \"Приятели, помагайте\": \"Нека всички заедно успеем да накараме някое дете, баба или дядо поне за миг да се усмихне. Просто аз направих моята крачка за по-добър свят, за повече усмивки. Прави го и ти.\" Общността от добри хора си комуникира в групата. Събира нужни продукти и вещи за хора в нужда, след което се събират и групи от доброволци, които ходят по места. Те даряват от името на помагащи българи, живеещи у нас и по света, но и подаряват личното си време и внимание на нуждаещите се.  А след всяка следваща успешна \"мисия\" се получават все повече сигнали за нуждаещи се, но и се намират все повече приятели на доброто, готови да помагат. ", "date": "2017.11.07", "title": "Добри хора помагат на българи в нужда - наред е семейство с 5 деца от Кнежа"}
{"url": "https://www.24chasa.bg/novini/article/6537480", "text": "Владимир Путин не участва в нито една от проявите, отбелязващи 100-годишния юбилей от Октомврийската революция от 1917 г., предаде Ройтерс. Говорителят на Кремъл Дмитрий Песков обяви, че за руския президент 7 ноември е обикновен работен ден. Русия отбеляза годишнината без блясък, а официалната програма бе скромна. На Червения площад в Москва се проведе възстановка на легендарния военен парад от 1941 г. Той обаче не бе предаван пряко по държавната телевизия. От трибуната приветствено слово към участниците и зрителите на парада произнесе кметът на Москва Сергей Собянин. Пред Кремъл набиваха крак около 5000 войници. Маршът бе замислен като годишнина на парада от 1941 г., а юбилеят на Октомврийската революция остана на заден план, отбелязва Ройтерс. Парадът бе съпроводен с възстановки на исторически епизоди. Опозицията в Русия обвинява Путин, че се е превърнал в кръстоска между автократ от съветски тип и цар. В един от редките си коментари в навечерието на 100-годишния юбилей Путин посочи, че би било по-добре, ако революцията през 1917 г. изобщо не беше се случвала, и затова е убеден, че няма какво да се чества. На Русия ще са нужни десетилетия, за да се демократизира, заяви първият съветски президент Михаил Горбачов, почитан на Запад като един от лидерите, сложили край на студената война. Горби не вижда шансове в следващите десетилетия Русия да има управление, различно от сегашното, напомнящо за царистките и диктаторски времена. Това заяви пред Ройтерс американският писател Уилям Таубман, автор на биография на Горбачов.", "date": "2017.11.07", "title": "Путин не уважи честването на болшевишката революция"}
{"url": "https://www.24chasa.bg/novini/article/6537553", "text": "Полиция предотврати опасно селфи в Кърджали. Четири деца на 13 и 14 години са били свалени от 9-етажен блок до училище, където се качили, за да се снимат. Малко след часовете в понеделник три момичета и едно момче от седми клас решават да се качат на близкия блок. Минути по-късно обаче съсед ги вижда надвесени над парапета и се обажда на тел. 112. Патрулът пристига веднага. И открива тийнейджърите на покрива. Причината за екстремното катерене върху високия блок е желанието за хубава гледка по време на селфи. Пристигането на полицаите обаче проваля опита. Малко по-късно, вече в Детска педагогическа стая децата разбират какво са направили. Според специалистите причината за подобни екстремни постъпки е желанието са бъдеш различен. ", "date": "2017.11.07", "title": "Виж как полицията свали ученици от покрива на блок заради опасно селфи (Видео)"}
{"url": "https://www.24chasa.bg/novini/article/6537569", "text": "“Софарма трейдинг” получи разрешение да купи 19 аптеки “Софарма трейдинг” купува 19 аптеки с марката “Фармастор”. Сделката е разрешена от Комисията за защита на конкуренцията, чийто председател е Юлия Ненкова. В регулатора са постъпили становища против сделката от веригите “Медея” и “Марешки”. Споряд тях тя щяла да ограничи конкуренцията, тъй като купувачът е свързан с производителя на лекарства “Софарма”. Той нямало да води преговори с дистрибутори, ще разполага с всички налични количества от собствените си лекарства, а това ще ограничи конкуренцията на едро и дребно, твърдят от двете вериги. От КЗК обаче са преценили, че няма такава опасност, и са дали разрешение за сделката.", "date": "2017.11.07", "title": "“Софарма трейдинг” получи разрешение да купи 19 аптеки"}
{"url": "https://www.24chasa.bg/novini/article/6537565", "text": "Министерството на земеделието, храните и горите определи ставката по Схемата за преходна национална помощ за овце-майки и кози-майки, обвързана с производството за кампания 2017 г. Подпомагането ще е в размер от 40,30 лв. за едно допустимо за подпомагане животно и ще се изплати на два транша, първият ще е през месец ноември в размер на 28.36 лв. През януари 2018 г. се предвижда стопаните да получат остатъка от 11.94 лв. за всяко допустимо за подпомагане животно. Това съобщиха от пресцентъра на земеделското министерство. Право на подпомагане по схемата за преходна национална помощ за овце-майки и кози-майки имат земеделските стопани, които отглеждат в стопанствата си 50 или повече овце-майки и/или кози-майки, регистрирани в Системата за идентификация и регистрация на животните СИРЖ на Българска агенция по безопасност на храните БАБХ. Стопаните трябва да продължат да отглеждат най-малко 80 % от заявените овце майки и/или кози майки най-малко 100 дни от деня, следващ последния ден за подаване на заявленията за подпомагане.", "date": "2017.11.07", "title": "Животновъдите ще получат по 40.30 лева за овца или коза майка"}
{"url": "https://www.24chasa.bg/novini/article/6537590", "text": "Държавният бюджет 2018, бюджетите на ДОО и на НЗОК влизат на първо четене в пленарната зала, според проектопрограмата на НС. В нея са промени в Закона за данъка върху добавената стойност, в Кодекса на търговското корабоплаване, както и второто четене на изменения в Закона за автомобилните превози. Предвижда се депутатите да обсъдят на първо четене и поправки в Закона за здравословни и безопасни условия на труд. Отчет за осъществяване на процеса на приватизация и следприватизационен контрол през периода 1 януари - 30 юни 2017 г., също се предлага в проектопрограмата за седмицата. В петък е редовният парламентарен контрол.", "date": "2017.11.07", "title": "Държавният бюджет, бюджетите на ДОО и на НЗОК влизат в пленарната зала"}
{"url": "https://www.24chasa.bg/novini/article/6537477", "text": "Облекчаваме 605 услуги и режими са в процес на опитимизиране за намаляването на административната тежест. Това съобщи вицепремиерът Томислав Дончев във вторник. Административната реформа се състои от няколко пакета инициативи: да не се изисква хартиен документ от гражданите, ако информацията може да се предава по служебен път от една администрация на друга, отпадането на свидетелство за съдимост, оптимизация на съществуващите услуги, допълни Дончев. Вицепремиерът уточни, че са мобилизирани секторите да проверят предлаганите услуги от ведомствата. “Недопустимо е един служител да седи по 8 часа на ден, а да приема граждани 2 часа\", каза Дончев. Във вторник правителството прие доклада за изпълнените мерки за облекчаване на административната тежест. От набелязаните мерки към 31 октомври са изпълнени 28%, 37% са в процес на изпълнение, а за 35% се налага по-продължителна работа в търсене на подходящата нормативна формула. Администрациите имат срок до 15 януари 2018 г. да представят на Дончев доклад за изпълнението на мерките. Дончев присъства на церемония за деня на металурга във вторник. На нея стана ясно, че производството на металургичната промишленост за 2016 г. е 7 млрд. лв., а експортът - 5 млрд. лв., което е рекорд. Инвестициите в отрасъла през последните години са поне 4 млрд. лв. ", "date": "2017.11.07", "title": "Дончев: Облекчаваме 605 услуги"}
{"url": "https://www.24chasa.bg/novini/article/6537387", "text": "Съвместна декларация в подкрепа на усилията на България и Румъния за присъединяването им към Шенгенското пространство ще изработят Комисията по вътрешна сигурност и обществен ред в Народното събрание на България и Комисията по отбрана, обществен ред и национална сигурност в Камарата на депутатите на парламента на Румъния. Това съобщи в Русе председателят на парламентарната комисия по вътрешна сигурност и обществен ред Цветан Цветанов, цитиран от БТА. В крайдунавския град той се срещна с Дорел-Георге Къпрар - председател на Комисията по отбрана, обществен ред и национална сигурност в Камарата на депутатите на парламента на Румъния. \"Желанието на България да се присъедини към Шенгенското пространство е желание и на Румъния. Убеден съм, че заедно можем да осъществим целите си\", каза Къпрар. Цветанов съобщи още, че ще бъде представен и проект за двустранно сътрудничество между двете комисии. Той каза още, че организираната в Русе двустранна среща между комисиите е първа. На заседанието присъстват представители на Граничните полиции на двете страни, а също и заместник-министърът на МВР Красимир Ципов. \"Когато двете комисии от двата парламента по тема сигурност и отбрана говорят на един език, означава, че сме държави, които се стремим да има сигурност и просперитет за региона\", обясни Цветанов.", "date": "2017.11.07", "title": "Цветанов: България и Румъния готвят съвместна декларация за Шенген"}
{"url": "https://www.24chasa.bg/novini/article/6537407", "text": "Броят на децата в специализирани институции в България е намалял от 7600 до по-малко от 1000 или с почти 90 на сто от началото на процеса на деинституционализация на грижите за деца през 2010 г. до септември 2017 г. Това е казал министърът на труда и социалната политика Бисер Петков на неформален семинар на тема \"Човешките права и децата\", който се провежда под егидата на АСЕМ - най-голямата организация за сътрудничество между Азия и Европа, съобщиха от пресцентъра на Министерството на труда и социалната политика (МТСП), цитирани от БТА. Специализираните институции за деца са намалели със 75 на сто - от 137 през 2010 г. до 36 към момента, е добавил Петков. Той е отбелязал, че защитата на правата на всички деца е сред приоритетите в управленската програма на правителството в сферата на социалната и демографската политика. Министър Петков е посочил, че ранното детско развитие е сред приоритетите на Българското председателство на Съвета на ЕС в сферата на социалната политика.", "date": "2017.11.07", "title": "Бисер Петков: Броят на децата в институции е намалял с 90 на сто"}
{"url": "https://www.24chasa.bg/novini/article/6535636", "text": "Вечерта на 2 ноември в диспечерската зала на столичната Бърза помощ постъпва неочакван сигнал. Подател е познатият на всички, работещи там - спешният медик д-р Красимир Йорданов. В злополучната нощ лекарят получава кръвоизлив, който два дни по-късно довежда и до фатален край. Д-р Йорданов сам разбрал какво се случва и въпреки че състоянието му било тежко, успял да го обясни на колегите си. Откаран е веднага в “Пирогов”, но през нощта на 3 срещу 4 ноември умира. През цялото време медикът е съзнавал колко сериозно е състоянието му и че шансовете за оцеляване са малки. “Това е проклятието на нашата професия - знаеш какво може да се случи или се случва с теб”, споделя д-р Делян Георгиев, един от учениците на д-р Йорданов, сега завеждащ смяна в Центъра за спешна медицинска помощ. Д-р Красимир Йорданов е роден на 31 януари 1962 г. В Бърза помощ прекарва 28 години, през които почти не слиза от линейката. Още в началото започва работа като част от реанимационен екип - този, който поема най-тежките случаи. Остава част от такъв до края. С линейката д-р Йорданов стигна и до червения килим в Кан с документалния филм на режисьора Илиян Метев “Последната линейка на София”. През май 2012 г. лентата бе обявена за откритие на Седмицата на критиката в Кан. Месец по-късно тя печели награда за най-добър документален филм с продължителност над 30 минути на престижния кинофестивал в Карлови Вари. Филмът на Илиян Метев разказва за д-р Красимир Йорданов, медицинската сестра Мила Михайлова и Пламен Славков - шофьор на линейка. Те обаче не са актьори, влезли в образ, а реални хора, упражняващи професията си не благодарение, а въпреки здравната система. От 400 часа снимачен материал режисьорът подбира час и 10 минути кадри без втори дубъл. Лицата на пациентите по време на работа на медицинския екип не се показват. Те съществуват само като глас и израз на болка някъде извън кадъра. Това още повече засилва акцента върху главните герои от Бърза помощ. Те се борят и спасяват едно страдание и болка, които нямат лице и с които се сблъскват ежедневно. Въпреки това по особен начин тази болка се отразява върху техните лица и се предава умело на зрителите. “Нямаше по-подходящ човек от него за филма “Последната линейка на София”. Той най-много е ходил по улиците и деретата, защото реанимационните екипи ходим там, а не по домовете”, разказва неговата колежка и приятелка - медицинската сестра Жанин Керачева. Само година по-късно д-р Йорданов отново се появява под светлините на прожекторите, но този път е жертва на жесток побой. Екипът му е извикан час след полунощ от група пияни младежи, които са на домашен купон за абитуриентски бал. Първоначално подпийналите младежи подават сигнал за диабетно болна жена, изпаднала в кома. На място обаче се оказва 15-годишно момиче, което е прекалило с алкохола. Линейката пристига точно за 6 минути, но е посрещната от 20 души, които се нахвърлят върху екипа. Шестима мъже нападат сестрата с юмруци и шутове. Останалите повалят на земята шофьора и започват безмилостно да го ритат. През това време докторът качва пияното момиче в линейката. Младежите обаче се нахвърлят и върху него. Първо го душат, а после го повалят на земята и започват удари в главата и корема Разярената банда прехвърля агресията си и върху линейката, чупят стъкла, ритат бронята. В този момент сестрата някак се измъква, вика помощ от 112 и се скрива. Шофьорът успява да тръгне с линейката, лекарят остава да намери сестрата. След побоя д-р Йорданов е с белези по шията, защото се опитват да го душат, и с рани по главата и краката. За нападението полицията задържа шестима души - петима мъже и една жена, на възраст между 21 и 37 г. Четирима от тях са с богато криминално минало - хулиганство, някои от тях за наркотични вещества и нанасяне на средна телесна повреда. След побоя д-р Йорданов е огорчен и обиден. Той споделя, че целият му живот минава в Бърза помощ, но не иска да го подхвърлят “като листо на есенен вятър” “Много му беше болно. Но въпреки всичко не се предаде заради пациентите си. Беше обиден и в потрес, защото бяха извикани, за да помогнат, а ги посрещнаха с бой. Сигналът беше подаден навреме и линейката нямаше закъснения”, разказва Керачева. \"90% от времето сме били по улиците с катастрофите, убийствата, което беше ежедневие в мутренските години. Били сме по какви ли не адреси, но такава агресия, каквото е последните години не е имало\", допълва тя. След случката д-р Йорданов все по-често ходи в своята къща в едно от селата край град Годеч. “Целият регион го познава, защото в свободното си време ходеше там и помагаше на хората. Дори и кучетата го познаваха там. Грижеше се за 10 кучета и 12 котки”, разказват колегите му. До последно обаче той остава на работа. \"Съхрани се и остана. Това говори много. Той казваше, че следващите не са виновни за поведението на тези хора\", допълват те. Поклонението за д-р Красимир Йорданов ще бъде на 8 ноември от 13,30 ч в църквата “Св. София”.  “Добър, отзивчив, слънчев, просто изключителен човек. С него си отива част от ерата “Бърза помощ”. Такъв ще запомнят д-р Красимир Йорданов едни от близките му колеги и приятели - медицинските сестри Жанин Керачева и Маргарита Ангелова. “Скоро се срещнахме в стаята, където се преобличаме, посмяхме се малко, казах му да обърне вимание на здравето си, защото беше много отслабнал”, спомня си Жанин. “Когато дойде при нас преди 28 години, беше малко стреснат и уплашен, но навлезе много бързо. Той бе орисан да работи тук. Вече няма такива като него. Жалко, че си отиде едно побеляло момче”, казва Маргарита. Въпреки агресията д-р Йорданов не се отказва до последния момент да бъде прекрасен лекар. Помогнал е на хиляди хора и още толкова е спасил. “Той ме научи на нещо, което много малко лекари могат да правят - да се интубира пациент в безсъзнание без ларингоскоп. Ако питате някой лекар, ще ви каже, че това е невъзможно, но може. Това са трикове на професията, които се учат само от опит. А той предаваше опита си на нас, младите. Беше роден за учител. Правеше всичко да ти помогне да станеш добър лекар”, разказва и д-р - Делян Георгиев. “Дори и шофьорите учеше. Много се раздаваше. Това е възпитанието на старите служители тук”, допълват Жанин и Маргарита.  \"Приятел. Учител. Легенда. И вдъхновение. Д-р Красимир Йорданов - лицето, с което се свързва българската спешна медицина и спешна помощ. Човекът, който отиваше на сигнал за починал човек и правеше магии, но го спасяваше. Сбогом, приятелю! Сбогом, учителю! Никога няма да те забравя!\", написа във фейсбук и д-р Цанко Стефанов, част от екипа на Бърза помощ, който сега работи в чужбина. \"Човекът, който ми беше приятел, учител, пример, вече не е между нас! Човекът, който ме направи лекар, вече не е между нас! Никога няма да те забравя!\", споделя и д-р Мариана Малинова.", "date": "2017.11.07", "title": "Д-р Йорданов от “Последната линейка...” сам вика спешна помощ, но умира от кръвоизлив"}
{"url": "https://www.24chasa.bg/novini/article/6537444", "text": "На 8 ноември, сряда, от 17.00 часа в зала 1 на Националния дворец на културата, президентът Румен Радев ще участва в церемонията по повод отбелязването на 100-годишнината от създаването на Медицинския факултет и Медицинския университет в София. Най-старото училище за висше медицинско образование в България е създадено през 1917 г. като факултет на Софийския университет „Св. Климент Охридски“, а през 1950 г. се утвърждава като самостоятелна образователна институция.                                                                                                                                                                                                                                                                                                                       ", "date": "2017.11.07", "title": "Радев ще участва в отбелязването на 100 години от Медицинския университет в София"}
{"url": "https://www.24chasa.bg/novini/article/6537462", "text": "Cпopeд yчeнитe oт тexнoлoгичния yнивepcитeт в Cидни, стpaxът нa cъщecтвyвaщитe блoкчeйн плaтфopми щe cтaнe фaкт caмo cлeд 10 гoдини. Дoтoгaвa квaнтoвитe кoмпютpи щe зaпoчнaт дa paзбивaт ключoвитe кpиптoгpaфcки eлeмeнти, нa кoитo ce бaзиpaт цифpoвитe вaлyти. Инфopмaциятa бe пyбликyвaнa oт ІТNеwѕ, цитирана от kaldata.  Kвaнтoвитe кoмпютpи ca вce oщe в зaчaтъчнo cъcтoяниe, нo cпopeд aвcтpaлийcкитe yчeни, към 2027 гoдинa тe щe зaпoчнaт дa xaквaт eлиптичнaтa кpиптoгpaфия, нa кoятo ce бaзиpaт цифpoвитe пoдпиcи, пoтвъpждaвaщи пpaвoтo нa coбcтвeнocт нa тoкeнитe в блoкчeйнa нa биткoйнa и дpyгитe кpиптoвaлyти. Пo тoзи нaчин, пpeз 2027 гoдинa цифpoвитe aктиви щe ce oтлaжaт пoд зaплaxa. Xaкepитe, въopъжeни c квaнтoви кoмпютpи, лecнo биxa пoxитили цифpoвитe пapи. Cпeциaлиcтитe пpизoвaxa oпepaтopитe нa блoкчeйн плaтфopмитe дa paзвивaт тexнoлoгиитe, кoитo ce изпoлзвaт зa пpoвepкa нa тpaнзaкциитe във вepигитe нa paзпpeдeлeния peгиcтъp. Toвa e тaкa нapeчeнoтo дoкaзaтeлcтвo зa извъpшeнa paбoтa (рrооf-оf-wоrk, РОW), зaщитaвaщo блoкчeйнa oт DDоЅ aтaки. Тpи тaзи тexнoлoгия, кoмпютъpът oт кoйтo e изпpaтeнa зaявкaтa зa дocтъп дo cиcтeмaтa, тpябвa зa пoлyчaвaнeтo нa тoзи дocтъп дa извъpши някaквa дocтaтъчнo cлoжнa изчиcлитeлнa зaдaчa. Зa кoмпютъpa тoвa нe e пpoблeм, нo мacиpaнaтa aтaкa cтaвa бeзcмиcлeнa, пoнeжe изpaзxoдвaнитe oт бoт мpeжaтa вpeмe и eлeктpичecтвo ca нecъпocтaвими и зaдaчaтa икoнoмичecки нeизгoднa и нeвъзмoжнa. Taзи зaщитa вaжи и пpи изпoлзвaнeтo нa квaнтoви кoмпютpи.", "date": "2017.11.07", "title": "Квантовите компютри ще унищожат биткойна и другите криптовалути"}
{"url": "https://www.24chasa.bg/novini/article/6537473", "text": "Министрите на отбраната от НАТО ще приемат в четвъртък решение за изпращането на още 3000 военни в Афганистан. Това съобщи генералният секретар на пакта Йенс Столтенберг. Той уточни, че така числеността на военните инструктори от алианса в азиатската държава ще достигне 16 000 - половината от тях от САЩ, а останалите - от другите страни от пакта и техните партньори, съобщи БТА. По неговите думи Афганистан преживява трудни дни напоследък след зачестяването на нападенията, които той определи като безсмислени. Столтенберг отбеляза, че на двудневната среща на министрите от НАТО утре и вдругиден ще постави въпроса за обещаното финансиране на афганистанските сили за сигурност. Генералният секретар уточни, че освен САЩ, останалите страни от НАТО са обещали всяка година да осигуряват по един милиард долара за тази цел. НАТО продължава да се надява на постигането на мир в Афганистан, посочи Столтенберг. Халифатът на \"Ислямска държава\" (ИД) не съществува, но се опасяваме, че не е дошъл краят на битката срещу ИД. Заплахата е за целия свят, виждаме нападения навсякъде, вдъхновени от ИД. Със загубата на територии в Ирак и Сирия може би терористите се насочват още повече към нападения в държави от НАТО, добави генералният секретар. Той определи поведението на Пхенян като безотговорно и като заплаха за държавите от НАТО, а и за целия свят. Безотговорното поведение на Пхенян е заплаха за международния мир и сигурност. Има нужда от възможно най-голям натиск над Пхенян, за да се постигне изход чрез мирни преговори, да се избегне война. Ракетните и ядрените програми на Северна Корея трябва да спрат. Необходими са политически и дипломатически натиск, икономически санкции. Изглежда санкциите в голяма степен се прилагат и постигат оказването на натиск. Способността ни да отговорим в случай на нападение е най-доброто средство за сдържане и предотвратяване на удар, коментира Столтенберг. Има нужда от световен отговор, трябва да бъдем в състояние да отговорим на всяка агресия, добави той. Генералният секретар съобщи, че освен Афганистан и Северна Корея, теми на двудневното заседание на министрите на отбраната от НАТО ще бъдат също киберсигурността и промените в ръководните структури на алианса. Предвижда се да бъде обсъдено състоянието на цивилната инфраструктура в ЕС с оглед на използването й за военни нужди при прехвърлянето на войски. Очаква се да бъдат одобрени принципи за защита на морските линии между Европа и Северна Америка за прехвърляне на военни сили. Компютърните вируси заплашват държавите от целия свят, трябва да можем да се защитим, както от всяко друго нападение. Разследването за руска намеса в изборите в САЩ продължава, но всяко вмешателство в националния политически процес е неприемливо. Затова са важни усилията ни за предотвартяване на хибридните заплахи, коментира Столтенберг. В отговор на въпрос той посочи, че Украйна е близък партньор на НАТО. Подкрепяме евроатлантическите стремежи на страната, реформите ще помогнат по пътя към НАТО, добави Столтенберг.", "date": "2017.11.07", "title": "НАТО изпраща още 3000 военни в Афганистан"}
{"url": "https://www.24chasa.bg/novini/article/6537479", "text": "Човешката раса ще изчезне до 2600 г., предупреди физикът Стивън Хокинг. Според учения, населението на Земята ще нараства, с което потреблението на енергия ще се увеличава, а самата планета ще се превърне в „огнена топка“, пише The New York Post, цитиран от \"Фокус\".   По думите му, за да се спаси от катастрофата, човечеството ще трябва да намери друга обитаема планета. \"Човечеството ще трябва да стигне до места, до които никой не е стигал, ако иска да продължи съществуванието си с още един милион години\", заяви Хокинг на среща на Tencent WE в Пекин. Чрез видеовръзка той призова инвеститорите да подкрепят неговия проект Breakthrough Starshot, в рамките на който се планира изпращането на космически апарати до Алфа Кентавър – най-близката до Слънчевата система звезда, в търсене на обитаема планета.", "date": "2017.11.07", "title": "Стивън Хокинг: Човешката раса ще изчезне до 2600 г."}
{"url": "https://www.24chasa.bg/novini/article/6537490", "text": "Бившият президент на Грузия Михаил Саакашвили, който е и бивш губернатор на украинската Одеска област, е получил документ за законно пребиваване в Украйна, предаде ТАСС. Това съобщи Саакашвили в страницата си във Фейсбук. \"Днес най-накрая получих от миграционната служба документ, който удостоверява, че пребивавам на територията на Украйна легално. Разбира се не съм доволен от това и ще търся в съда правото си за възстановяване на гражданството си\", написа Саакашвили във Фейсбук. След като подаде оставка от поста на губернатор на Одеска област, Саакашвили напусна Украйна и бе лишен от украинско гражданство, което преди време му предостави лично украинският президент Петро Порошенко. Тъй като нямаше възможност да се върне в Украйна на законово основание, Саакашвили в началото на септември с помощта на съратници прекоси незаконно границата на Украйна и бе обвинен за това. Той подаде заявление в миграционната служба за получаване на статут на гражданин, който се нуждае от допълнителна защита, тоест поиска политическо убежище. Украйнската държавна служба му отказа този статут, а главният прокурор Юрий Луценко заяви, че сега вече няма никакви обстоятелства, които да възпрепятстват екстрадицията на Саакашвили в Грузия, която го издирва за \"злоупотреба с власт\" - обвинение, което Саакашвили твърди, че е политическо мотивирано. Саакашвили обжалва това решение и разглеждането на иска е насрочено за 12 декември.", "date": "2017.11.07", "title": "Саакашвили получил документ за законно пребиваване в Украйна"}
{"url": "https://www.24chasa.bg/novini/article/6537481", "text": "УниКредит Булбанк е продала необслужвани кредити за 84 млн. евро на “Агенция за събиране на вземания”, която е дъщерно дружество на норвежкия B2Holding. Кредитният портфейл включва заеми от договори с клиенти в корпоративния сегмент. Това става ясно от съобщение на сайта на B2Holding. Посочва се още, че продажбата е част от стратегията на УниКредит Булбанк за намаляване на необслужваните средства. Това е втората сделка от началото на годината между банката и “Агенция за събиране на вземания”. През януари тази година УниКредит Булбанк продаде необслужвани кредити за 93 млн. лв. отново на дъщерното дружество на B2Holding. Досега януарската сделка е най-висока в корпоративния сегмент. Булбанк посочва още, че въздействието от сделката ще бъде отразено в бюджета на компанията за четвъртото тримесечие на 2017 г.", "date": "2017.11.07", "title": "УниКредит Булбанк продала кредити за 84 млн."}
{"url": "https://www.24chasa.bg/novini/article/6537511", "text": "Британският министър на външните работи Борис Джонсън стана обект на критики заради изказване, което може да навреди на ирано-британска гражданка Назанин Загари-Ратклиф, осъдена в Иран за противодържавна дейност, съобщиха световните агенции, цитирани от БТА.  На 1 ноември Борис Джонсън споменал пред комисията по външни работи в британския парламент, че Загари-Ратклиф обучавала журналисти в Иран към момента на нейното арестуване на 3 април 2016 г., подхранвайки обвиненията на Техеран срещу нея. Според съпруга на Назанин Загари-Ратклиф - Ричард Ратклиф и според Фондация Томсън Ройтерс, работодател на осъдената, това твърдение на външния министър е невярно и той трябва да поправи тази своя сериозна грешка. Това е невярно твърдение, защото тя не е журналистка и никога не е обучавал журналисти към Фондация Томсън Ройтерс, каза Моник Вила, представителка на канадско-британската фондация. Тя беше на ваканция в Иран, за да запознае дъщеря си Габриела с баба си и дядо си, допълни Вила. Виждам пряка връзка между това изявление на Борис Джонсън и факта, че Назанин бе отново извикана да се яви пред съда на 4 ноември и бе обвинена, че е разпространявала пропаганда срещу режима, каза представителката на фондацията. Тя допълни, че това обвинение само може да утежни нейната присъда от пет години, произнесена миналата година. В иранския съд били цитирани думите на Джонсън като доказателство, че Загари-Ратклиф използва пропаганда за противодържавна дейност. Говорител на британското външно министерство каза, че думите на Джонсън не могат да оправдаят повдигането на новите обвинения срещу Загари-Ратклиф и че Лондон ще продължи да прави всичко възможно за нейното освобождаване по хуманитарни причини. Загари-Ратклиф, която е на 38 години, бе осъдена през септември 2016 г. на пет години затвор за участие в антиправителствени демонстрации през 2009 г. - нещо, което тя отрича. На апелативна инстанция присъдата й бе потвърдена. Сега след предявените нови обвинения присъдата й може да бъде удължена на 16 години. Днес Борис Джонсън се е обадил на иранския външен министър Мохамад Джавад Зариф, за да обсъди случая. Дипломат номер едно на Великобритания е изразил пред иранския си колега безпокойство от твърденията на иранските власти, че неговите думи хвърляли нова светлина върху случая. Джонсън е заявил на Зариф, че госпожа Загари-Ратклиф е била в Иран на почивка, когато е била арестувана. Той е казал на Зариф, че пред комисията по външни дела на британския парламент е осъдил виждането на Иран, че обучаването на журналисти е престъпление, а не е казал, че вярва в иранските твърдения, че Загари-Ратклиф е обучавала журналисти. Джонсън призова Иран да освободи бързо Загари-Ратклиф и каза, че планира визита в Иран тази година, за да дискутира по-обстойно случая и да се опита да се срещне с ирано-британската гражданка. От Фондация Томсън Ройтерс пък поясниха, че Загари-Ратклиф работи към нея като мениджър на проекти.", "date": "2017.11.07", "title": "Борис Джонсън в полемика, свързана с осъдена в Иран британка"}
{"url": "https://www.24chasa.bg/novini/article/6537501", "text": "Варна е на първо място в страната по брой на новите жилищни сгради, които са получили акт 16 през третото тримесечие на годината, съобщи НСИ. Между юли и септември в морската столица са въведени в експлоатация 82 нови сгради. На второ и трето място са Пловдив и Бургас със съответно 74 и 68 сгради. София се нарежда след тях. Най-голямата част от новите жилища са двустайни, следвани от 3-стайни и 4-стайни. Делът на едностайните намалява в сравнение със същото тримесечие на миналата година. Двустайните апартаменти са и най-продаваните в момента, се казва в анализ на “Арко риъл естейт”. Според изчисления на фирмата броят на сделките на глава от населението в Пловдив е 1,7 пъти по-голям от този в София.", "date": "2017.11.07", "title": "Варна - първенец  по нови жилища"}
{"url": "https://www.24chasa.bg/novini/article/6537642", "text": "София попадна в топ 100 на градовете с най-големи задръствания в света, съобщи  Според класацията на световна компания за навигация, столицата ни е на 24-то място в Европа, по най-тежък трафик и на 83-то в света. Според класацията всеки ден в задръствания в града губим средно по 38 минути или 144 часа за година. Заради задръстванията времето за придвижване в столицата се удължава с близо 30%. Най-много време в задръстванията прекарваме в час пик вечер - тогава пътуването ни се удължава с цели 66%. Сутрин не е много по-добре – тогава пътуваме с 58% по-дълго.", "date": "2017.11.07", "title": "София е в световния топ 100 по задръствания"}
{"url": "https://www.24chasa.bg/novini/article/6537333", "text": "Никой не е потърсил 21-годишната Антония Чикова от плевенското село Тотлебен, която скочи под влак в Бургас и остана без крака. От полицията се опитват да съберат данни за момичето, което все още е в реанимация на УМБАЛ Бургас. По документи адресната регистрация на пострадалата е на ул.\"Хр.Ботев\" 17 в  Тотлебен, установи репортерска проверка. По всяка вероятност ще се окаже, че тя е сирак, израснал в социален дом в Плевенско. Момчето с нея също било от дом. При разпитите то ту казвало, че с Антония са приятели, ту отричало и твърдяло, че бегло я познава. Мургавият младеж бил в шок и давал противоречиви показания. Разследващи обаче са категорични, че става дума за опит за самоубийство. Антония се хвърли под товарен влак на бургаската гара \"Владимир Павлов\" около 10 ч. сутринта на 6 ноември. Товарната композиция тъкмо навлизала в района на гарата по трасе N5 с ниска скорост. В този момент Антония се затичала диагонално по посока на движение и скочила пред локомотива. Влакът прерязал двата крака на младата жена. Единият бил откъснат през бедрото, а другият - от глезена. Част от единия й крайник е намерен под четвъртия вагон на влака, заедно с двете маратонки на момичето. Съдови хирурзи и ортопеди извършиха животоспасяваща операция в понеделник и стабилизираха състоянието на пострадалата. От бургаската болница съобщиха, че вече няма опасност за живота на жената, която бе приета в критично състояние. Предстоят й обаче още оперативни интервенции заради загубата на долните крайници, казаха медици. Най-вероятно Антония е била част от групичка пълнолетни сираци, които дошли да си търсят работа по морето. Все още не е ясно какво е предизвикало реакцията й и желанието да сложи край на живота си. Първоначалната версия, че става дума за любовна драма, не се потвърдила, споделят криминалисти.", "date": "2017.11.07", "title": "Никой не е потърсил 21-годишната Антония, която остана без крака след скок на релсите"}
{"url": "https://www.24chasa.bg/novini/article/6537276", "text": "Областният управител Вълчо Чолаков дари полицията с почетен плакет заради проявената смелост и себеотрицание в помощ на пострадалите при наводнението, което удави региона на 25 октомври. \"Това е знак на уважение и признателност. За професионализма, за храбростта по време на бедствието, за това че бяхте там до края и оказахте най-ценната помощ\", каза Вълчо Чолаков, връчвайки плакета на старши комисар Калоян Калоянов. На церемонията по повод днешния професионален празник на полицията присъстваха още кметът на Бургас Димитър Николов и зам.-председателят на Апелативната прокуратура Йовита Григорова. Полицейската професия е кауза и проверка на това, доколко си човек, каза директорът на ОД МВР Бургас Калоянов и поздрави състава в навечерието на Св. Архангел Михаил. По време на церемонията той връчи плакет на флотилен адмирал Мален Чубенков за отличното взаимодествие на военноморските сили с МВР", "date": "2017.11.07", "title": "Областният на Бургас дари полицията с плакет, помогнала много при наводненията"}
{"url": "https://www.24chasa.bg/novini/article/6537323", "text": "\"Името на Кирил Ананиев за нов здравен министър вече излезе по медиите\". Потвърди обществената тайна лидерът на \"Атака\" и председател на парламентарната група на \"Обединените патриоти\" Волен Сидеров в \"Лице в лице\" по \"Борисов предложи Ананиев по време на съвета на управляващата коалиция и възражения и дискусия нямаше\", допълни той. \"Обсъждани са били имена и от медицинската сфера, но се прие, че трябва да дойде мениджър на поста\", каза още Сидеров. \"Имаме финансист, бюджетар, който е доказан като кариера, като качества. Най-важните проблеми на болниците са свързани с финансите. Може би по-добрият вариант е след толкова медици, които се изредиха, на поста да застане един мениджър”, посочи националистът. Той подчерта, че министърът е политическо лице, а политиките, които ще прилага, трябва да се базират на решенията на управляващата коалиция. Лидерът на „Атака” похвали решението на министър-председателя да приеме оставката на проф. Николай Петров след разследването на bTV за „роднинските поръчки” във ВМА: „В това отношение не можем да кажем, че Бойко Борисов си прави оглушки, напротив – лишава се от хора, от които би могъл като специалисти да има полза”.", "date": "2017.11.07", "title": "Сидеров потвърди: Кирил Ананиев е новият здравен министър (Обновена)"}
{"url": "https://www.24chasa.bg/novini/article/6537322", "text": "Преждевременното отпадане на деца и ученици е най-голямата загуба за обществото, заяви в Перник образователният министър Красимир Вълчев. Той подчерта, че е важно да бъде интегрирано всяко дете. По думите му голямото предизвикателство в системата на образованието е по-ефективната работа и фокусиране на действията върху най-проблемните ученици, запазване на най-рисковите от тях. Според Вълчев много важно е да бъдат обхванати и подготвени децата от проблемни групи в задължителна предучилищна възраст, предаде БТА. На над 10 млрд. лв. възлизат нуждите от ремонтиране и обновяване на материалната база в образованието, каза още Вълчев. Той призна, че няма такава бюджетна възможност, но ръководеното от него ведомство ще се опита да отдели средства и за материална база.На първо място, приоритет е учителят- човешкият фактор, без да пренебрегваме материалния, заяви министърът. Той припомни, че от близо 3 млрд. лв. за предучилищното и училищно образование, около 1,7 млрд. лв. ще бъдат за възнаграждения на учителите. Ангажиментът ни за двойно увеличение на заплатите е категоричен, увери Вълчев. За учителите се дават и най-много средства,защото при добри педагогически специалисти ще имаме по-добра база за всички професии, подчерта министърът. По думите му необходимо е системата да бъде обезпечена със специалисти и то с мотивирани млади хора. Акцентът през този програмен период е върху професионалните училища, каза още Вълчев. Той определи като предизвикателство предстоящите стъпки за дигитализация на учебния процес. С относително малка част от средствата подпомагаме усилията на детските градини и училища да модернизират информационните и комуникационни технологии, през следващата година ще направим по-значителна крачка към осигуряване на достъп до електронно съдържание, обеща министърът. Според него това означава наличие на портал с повече достъпни образователни материали, най-вероятно и възможност и за ползване на учебници в пи ди еф вариант. Красимир Вълчев присъства в Перник на кръгла маса на тема \"Възможности за подобряване на образователната инфраструктура в община Перник\".", "date": "2017.11.07", "title": "Вълчев: Преждевременното отпадане на ученици е най-голямата загуба за обществото"}
{"url": "https://www.24chasa.bg/novini/article/6535621", "text": "7 ноември беше най-грандиозният празник в целия социалистически лагер повече от половин век. В България той се отбелязваше по-пищно дори от 9 септември, да не говорим, че дълги години дори денят на освобождението на България от турско робство - 3 март, не се празнуваше официално. Като най-верен васал на СССР страната ни се прочу като единствената в света, в чийто химн е спомената чужда столица, без да е цитирана собствената - “Дружно, братя българи, с нас Москва е в мир и в бой”... На 7 ноември 1917 г. (25 октомври по стар стил) в Русия избухва въоръжено въстание, завършило с превземането на Зимния дворец в тогавашния Петроград (преди това Санкт Петербург, а по-късно Ленинград и отново Санкт Петербург - б.а.), ареста на членовете на Временното правителство и установяването на властта на съветите на работници и селяни, която управлява най-голямата по територия страна в свето повече 70 години. Да празнуват 7 ноември, започват практически веднага след въпросните събития - денят се отбелязва в СССР като национален и най-важен празник. По време на Сталин 7 ноември влиза в познатия ни канон с многохилядна манифестация пред мавзолея на Ленин на Червения площад в Москва. От неговата трибуна партийното и политическото ръководство на първата в света социалистическа държава маха на трудовия народ. Много важна част от ритуала по празнуването на Деня на Великата октомврийска социалистическа революция (съкратено ВОСР) беше военният парад. Заради него дори са изменени архитектурно подходите към Червения площад заради тежката техника. Това е нещо като закон и дори през 1941 г. в разгара на битката за Москва по време на Великата отечествена война парадът се състои. След него ротите директно заминават за фронтовата линия. Събитието тогава оказва невероятно въздействие и дори се приравнява от съветската историография с най-важните победи на фронта. Постепенно обаче ситуацията започва да се променя и през 70-те години на миналия век денят на ВОСР вече престава да се възприема като най-главния празник в страната на победилата революция. На негово място идват 9 май - Денят на победата, както и напълно гражданският 31 декември, или Нова година. Обикновените хора започват да губят интерес към манифестациите, поради което се налага партийните комитети по места да вадят списъци за задължително присъствие. В противен случай следват санкции - включително до предупреждение за изключване от редовете на КПСС. Спада интересът и към военния парад, младите хора все по-малко се заглеждат по оръжейната техника. Всъщност най-приятният момент от празника са двата почивни дни, защото до 1992 г., когато на практика СССР спира да съществува, освен самият 7 ноември като почивен се дава и следващият - 8-и. След разпадането на Съветския съюз президентът на новата супердържава - Борис Елцин, подписва на 13 март 1995 г. федералния закон “За дните на воинската слава (дните на победите) на Русия”, в който 7 ноември е посочен като Ден на освобождението на Москва от силите на народното опълчение под ръководството на Кузма Минин и Дмитрий Пожарски от полските интервенти през 1612 г.\" Със следващ указ от 7 ноември 1996 г. Борис Елцин дава на празника ново име - Ден на съгласието и примирението. В текста в частност се казва: “Октомврийската революция от 1917 г. повлия коренно на съдбата на нашата страна. В стремежа си да не допускаме противостояние, а същото с цел единството и консолидацията на руското общество, постановявам: 1. Празникът 7 ноември да бъде обявен за Ден на съгласието и примирението; 2. 1997-а - годината на 80-ата годишнина на Октомврийската революция, да бъде обявена за година на съгласието и примирението.” На 29 декември 2004 г. следващият президент на Русия - Владимир Путин, подписва федерален закон (влизащ в сила от 1 януари 2005 г.) “За изменение в Закона за дните на воинската слава (дните на победите) на Русия, според който 7 ноември става един от тези дни, а именно Ден на провеждане на военния парад на Червения площад в Москва по случай 24-ата годишнина от Великата октомврийска социалистическа революция през 1941 г. Със същия закон Ден на националното единство става 4 ноември. В съответствие със същия федерален закон 7 ноември престава да бъде неработен ден. От 2005 г. вместо него се почива на споменатия вече 4 ноември. След още седем месеца съ щият руски президент - Владимир Путин, подписва нов федерален закон за поредното изменение на предишния. В съответствие с новата редакция 7 ноември отново е вписан сред дните на воинската слава и победите на руското оръжие, но вече не заради прословутия военен парад през 1941 г., а отново като Ден на Октомврийската революция от 1917 г. Всъщност двата празника съжителстват, защото и годишнината на военния парад си остава в закона за воинската слава. Според центъра за анализи на социолога Юрий Левада през 2012 г. да празнуват Деня на Октомврийската революция са решили едва 18% от участващите в допитването руснаци. Най- много от тях са пенсионерите (31%), както и руснаците над 55 години (29%). Високи са и процентите на тези с нисък потребителски статус, с други думи, бедните (20), живеещите на село (26) и привържениците на националиста Владимир Жириновски (36). Мнозинството от анкетираните са отговорили, че определено няма да празнуват нито Деня на националното единство, нито Октомврийската революция, а 9% не са знаели какво да отговорят.", "date": "2017.11.07", "title": "Елцин забрани 7 ноември, Путин го реабилитира,  но не съвсем"}
{"url": "https://www.24chasa.bg/novini/article/6537057", "text": "\"Има няколко знака, които трябва добре да разчетем на днешното събитие. Първо - признателност, въпреки трудностите и емоциите на прехода, дължим тази признателност на всички наши държавници, включително и особено на хора като д-р Желев\". Това каза пред журналисти днес президентът /2002-2012/ Георги Първанов, който участва в церемонията по откриването на възпоменателна плоча пред родната къща на първия демократично избран президент на България д-р Желю Желев /1990-1997/ в село Веселиново, съобщи БТА. \"Второ, тук може би има елемент на приемственост, надявам се да е така, защото във всичко онова, което всеки от нас е направил през годините, сигурно има по нещо, което да се развие и утвърди и искрено се надявам това да е една добра традиция за в бъдеще\", заяви Първанов. Той посочи, че д-р Желев е личност, която остава в историята на българския преход със своята смелост, решителност, с характера и волята си. \"Аз лично го помня с трудни отношения между президент в негово лице и опозиционен лидер в мое и чудесни отношения във времето, когато аз бях президент, той вече не беше на този пост, но имахме много добро взаимодействие, той беше представител на президентската институция на много форуми по моя молба\", допълни Първанов.", "date": "2017.11.07", "title": "Първанов за д-р Желев: Остава в историята на прехода със своята смелост"}
{"url": "https://www.24chasa.bg/novini/article/6537075", "text": "Над 215 брокери у нас могат да бъдат изправени пред фалит в следващите 1-2 г., защото вероятно няма да могат да плащат такса надзор. За това предупреди Костадин Пеев, председател на Асоциацията на застрахователните брокери. Той поясни, че с предстоящите промени в Закона за комисията за финансов надзор, които предстоят да се гледат на второ четене в парламента, дължимата сума се вдига с повече от 330 процента. Според Пеев колегите му, заплашени от затваряне, поддържат общо персонал от около 2000 души. Те също могат да останат без работа. \"Таксите, заложени в проектозакона, са еднакви за всички брокери без значение от техния оборот\", обясни Пеев. При посредник, който има бруто-премиен приход от 500 000 лева, дължимата сума към Комисията за финансов надзор ще е 5000 лева. Същата ще е и за колега с 50 милиона лева постъпления, даде пример той. По думите му тази тежест е 100 пъти по-голяма върху малките брокери в сравнение с големите. \"Ръководейки се от общите принципи в икономиката за справедливост и равнопоставеност, Асоциацията предлага диференциран подход на заплащане. За застрахователни посредници с оборот до 1 милион лева таксата да е 2000 лева, а всички отгоре - да плащат допълнително по 0,04% върху своя бруто-премиен приход\", посочи Костадин Пеев. Според него при такъв режим, ако имаш 2 млн. лева оборот, ще дължиш 2400 лева такса надзор. А при 5 милиона лева - 3600 лв. При въвеждане на диференцирания подход на пазара ще могат да останат и малките брокери, които са с оборот до 2-3 млн. лева и са предимно в провинцията. Те съставляват 3/4 от участниците на пазара и всеки от тях поддържа до 10 души персонал.", "date": "2017.11.07", "title": "215 брокери фалират, ако скочи с 330% такса надзор"}
{"url": "https://www.24chasa.bg/novini/article/6537069", "text": "Душан Щраух - извънреден и пълномощен посланик на Чешката република в България посети вчера Монтана. Поводът за визитата му е проучване на нови възможности за инвестиции на чешки компании в региона. Посланик Щраух се срещна с кмета Златко Живков, ръководството на Търговско промишлената палата и областния управител Росен Белчев. Дипломатът представи икономическите сфери, в които чешки фирми имат готовност да се включат. Те са производство на билки, шивашка промишленост, машиностроене, обществен транспорт, пречистване на отпадни води, строителство. От своя страна кметът на Монтана Златко Живков, запозна посланика с особеностите на региона и постигнатото от местната власт в областта на екологията, развитието на града и подобряването на инвестиционната среда. В Момента община Монтана изпълнява съвместен проект с чешкия град Храдец Кралове по оперативна програма „Развитие на човешките ресурси”, Целта е адаптиране и въвеждане на иновативен модел за насърчаване на самостоятелната заетост.", "date": "2017.11.07", "title": "Чешки бизнесмени търсят партньори в Монтана"}
{"url": "https://www.24chasa.bg/novini/article/6537067", "text": "Отстраненият каталунски премиер Карлес Пучдемон заяви днес в интервю за \"Радио Каталуния\", че е заминал за Белгия, защото испанското правителство е подготвяло \"вълна от насилие\", за която той щял да бъде държан за отговорен, предаде Франс прес. Пучдемон разказа, че неговото правителство решило да се раздели - той и още четирима министри да заминат в Белгия, за да придобие каузата им международно измерение, а останалите да се отзоват на връчените им призовки и да се явят в съда в Мадрид. След това те бяха оставени в предварителния арест. \"Не мисля, че сбъркахме, напълно съм сигурен, че испанската държава подготвяше вълна от много сурови репресии, вълна от насилие, за което ние щяхме да бъде държани за отговорни\", каза Пучдемон. Той обаче не обясни как заминаването му в Белгия е предотвратило тази вълна от насилие, която, според него, е планирал Мадрид. Срещу Пучдемон и неговите министри има издадена по искане на Испания европейска заповед за арест, която на 17 ноември ще бъде разгледана от белгийски съд. В интервюто за каталунското радио бившият регионален премиер каза още, че има пълно разединение между интересите на европейските народи и елити. Каталунският проблем е въпрос, свързан с човешките права, който изисква да му бъде посветено максимално внимание, каза той, цитиран от Асошиейтед прес. Същевременно ново проучване на общественото мнение показва, че каталунската криза е вторият най-тревожен проблем за испанците след безработицата, предадоха Ройтерс и ТАСС. Допитването е било проведено в периода 2-11 октомври от испанския Център за социологически изследвания. Според анкетата 66,2 процента от испанците са най-притеснени от безработицата, а 29 процента - от стремежа на Каталуния за отцепване от Испания.", "date": "2017.11.07", "title": "Пучдемон заминал за Белгия, за да предотврати план на Мадрид за насилие"}
{"url": "https://www.24chasa.bg/novini/article/6537090", "text": "Хърватската полиция потвърди днес, че е получила информация за задържането на собственика на затъналата в дългове хърватска хранителна компания Агрокор в Лондон, предаде агенция Хина, цитирана от БТА. Ивица Тодорич, когото Хърватия обвинява в \"корупция и подправяне на документи\", бе включен в списъка на Европол на най-издирваните бегълци. Неотдавна Хърватия издаде международна заповед за арест на бизнесмена за \"злоупотреби, които могат да се засегнат финансовите интереси\" на европейската общност. След издаването на европейска заповед за арест на Тодорич, която важи само за страните от Европейския съюз, на 25 октомври и Интерпол издаде червена бюлетина за издирването му. Тодорич, който е собственик на най-голямата частна компания в Хърватия Агрокор, е обвинен в незаконно придобиване на десетки милиони евро. Агрокор натрупа около 5,8 милиарда евро дългове. Хърватските власти се опитаха да спасят компанията, чийто евентуален фалит ще има драстичен ефект върху икономиката и ще коства загубата на хиляди работни места.", "date": "2017.11.07", "title": "Арестуваха хърватски бизнесмен в Лондон"}
{"url": "https://www.24chasa.bg/novini/article/6537055", "text": "Да се направи ДНК експертиза на ножа, който е държал наркобосът Иван Попов-\"Костов\" минути преди да бъде убит в Поморие на 15 ноември, 2015 г., искат адвокатите, които представляват майката и брата на жертвата. В момента делото се гледа в Бургаския апелативен съд, след протест на прокуратурата и жалби на двете страни. Извършителят на убийството Димитър Димитров-Бабата от Поморие бе признат за виновен пред Бургаския окръжен съд, но не в предумишлено убийство, каквото бе първоначалното обвинение, а в убийство при превишаване пределите на неизбежна самоотбрана. Димитров получи 4-годишна присъда, която държавното обвинение протестира. Днес в съдебната зала  бе изгледан видеозапис от охранителни камери на заведението \"Омара\" в Поморие, където бе застрелян бургаският наркобос. Това стана по искане на адвокатите на майката на жертвата и целеше да установи носил ли е нож в ръката си Костов или не, тъй като подсъдимият Димитър Димитров твърди, че Костов пръв извадил хладното оръжие срещу него, след което той стрелял с пистолет \"Макаров\". Записът обаче се оказа с лошо качество и въпреки усилията на съда и на вещото лице Щилян Папанчев, който представи кадрите на забавен каданс, не стана ясно чии са силуетите, които са запечатали камерите броени минути преди екзекуцията. И прокуратурата и адвокатите, наети от майката на Иван Попов, оспорват становището на окръжните магистрати, че убийството е извършено при превишаване пределите на неизбежната самоотбрана. Държавното обвинение припомни, че ден преди убийството Костов  провел наказателна акция срещу Димитър Димитров-Бабата, нанасяйки му удари с гумен чук в областта на кръста. Това той направил нарочно, защото знаел, че Бабата е с трансплантиран бъбрек. Наказателната акция, според обвинението, накарала Димитров коренно да промени позицията си и от жертва на честите изблици на Костов, го превърнал в човек, решен да сложи край на това. Димитров е желаел смяна на местата в двуборството си с Иван Попов, искал е възмездие и е бил решен за сериозен конфликт с него във въпросната вечер, заяви прокурор Досева. Независимо от ниския й размер, 4-годишната присъда обжалва и защитата на подсъдимия в лицето на бургаския адвокат Благой Потеров. \"Толкова време в затвора за човек със сериозен здравословен проблем е равно на смъртна присъда\", сподели Потеров. Бургаският апелативен съд ще се произнесе в двумесечен срок.", "date": "2017.11.07", "title": "Искат ДНК експертиза на нож заради убийство на Иван \"Костов\""}
{"url": "https://www.24chasa.bg/novini/article/6537111", "text": "Двата тунела под Велико Търново по главния път от старата столица до Русе ще бъдат ремонтирани през 2018 г., съобщи в Свищов министърът на регионалното развитие и благоустройството Николай Нанков. \"Започват поетапни ремонти на всички тунели в тежко състояние. Предвидено е м.декември да възложим проектиране и да бъде изготвен технически проект, а 2018 г. да има финансиране, за да можем да ги отремонтираме, заедно с още две тунелни тръби от магистрала Хемус. Това е план-графика за 2018 г.\", обясни Нанков. Той уточни, че поетапно трябва всички тунелни тръби в България да бъдат рехабилитирани, докъдето достигат финансови средства, съгласно европейска директива и нова наредба на МРРБ. Министърът се ангажира, и че ще отпуснат частично средства за подмяна на ВиК тръби под старинните улици във Велико Търново. В момента заради лошото състояние на ВиК мрежата там не може да стартира проект за рехабилитация за 10 млн. лв. по ОП\"Региони в растеж\".\"Специално за В.Търново имаме разчети и можем да отпуснем около 1.6 милиона лв. на първо време, за да може да се подменят тръбите по част от улиците, които ще се рехабилитират по ОП\"Региони в растеж\". Но нека все пак Общината и ВиК оператора, в максимална степен, там където не достигат и държавни средства, да поемат останалата част от ВиК инфраструктурата\", каза Нанков. Той уточни, че МРРБ за 2017 г. има общо 10 милиона лв. бюджет за ВиК проекти за всички общини в страната. \"Само искането на кмета на Велико Търново е за 4.6 милиона лв. Това означава, че МРРБ не разполага с този ресурс, който е необходим за всички нужди. Ето и на кмета на Свищов тази година сме дали 500 хиляди\", каза министърът. Той благодари на кмета на Свищов Генчо Генчев, че общинският съвет е взел решение за включване във ВиК асоциацията. Логиката тук е, че Свищов се консолидира да подаде ръка на останалите общини, които щяха заради това, че има общинско ВиК дружество, да са лишени от европейско финансиране. В началото на следващата година ще възложим прединвестиционно проучване, на база на което в Търновска област ще реализираме европейски проекти, за разрешаване точно тези нужди на градовете с над 10 000 жители\", допълни министърът. Проблемите на МРРБ и целия ВИК сектор е голям, ако не разчитаме на европейски фондове, тъй като няма ресурс - нито държавен, нито от ВИК операторите, нито от българските общини могат да решат тези проблеми. В Свищов министърът откри четири реализирани обекта, като част от ОП \"Региони в растеж\" 2014-2020 за над 2 милиона лв.Ремонтирана е сградата на Финансов отдел, модернизираната е материалната база на Домашен социален патронаж, който по проект \"Красива България\" към МТСП беше преместен в бившата училищна сграда на СОУ \"Алеко Константинов\", с цел разширяване на обхвата му. Благоустроен е парк \"Радост\" в града и е обновена Детска градина \"Васил Левски\".", "date": "2017.11.07", "title": "Нанков: Догодина правим тунелите на В. Търново и още две тръби по \"Хемус\""}
{"url": "https://www.24chasa.bg/novini/article/6537132", "text": "НАП прилага нов партньорски подход при събиране на просрочените задължения към бюджета. От вчера Агенцията започна регулярно изпращане на автоматични електронни съобщения до длъжниците си. Кампанията е част от мерките, с които приходната агенция стимулира доброволното изпълнение на задълженията от своите клиенти, като им напомня за задълженията преди да предприеме мерки за тяхното принудително събиране. Това съобщиха от агенцията. Част от електронните съобщения са с информативен характер и съдържат данни за нововъзникналите данъци, осигурителни вноски или други такси и глоби, чиито срок за плащане вече е изтекъл, без да са упоменати изрично конкретните размери на дълговете. Съдържанието им е различно в зависимост от това дали има образувано изпълнително дело за дълговете или не. В имейлите се посочва също, че клиентите могат да направят справка за всички свои просрочени задължения чрез електронната услуга на Агенцията на Портала за електронни услуги на НАП, ако притежават електронен подпис или персонален идентификационен код. Друга част от електронните писма се изпращат на длъжници, за които предстои образуване на изпълнително дело, като им се предоставя едномесечен срок за заплащане на дължимите суми преди НАП да пристъпи към изпълнение. Текстовете на писмата до длъжниците на НАП могат да се видят на интернет страницата на НАП – www.nap.bg.", "date": "2017.11.07", "title": "НАП следи плащанията от клиентите си"}
{"url": "https://www.24chasa.bg/novini/article/6537133", "text": "За всички нас президентът Желев е един топъл спомен, един мъдър политик, символ на единството, на скромност, на човещина, на мъдрост, която бликаше от всяко негово действие. Той успя по най-мирния и добронамерен начин да придвижи страната напред в, може би, най-трудния момент. Това каза пред журналисти днес президентът /2012-2017/ Росен Плевнелиев, който участва в церемонията по откриването на възпоменателна плоча пред родната къща на първия демократично избран президент на България д-р Желю Желев /1990-1997/ в село Веселиново, цитиран от БТА. Плевнелиев каза, че помни всяка негова среща с президента Желев, всяка негова дума, всяко тяхно събиране \"при което той, по неговия усмихнат, скромен, добронамерен и визионерски начин ни караше да го слушаме, да се поучим от него и да следваме неговия път\". Гордея се, че като държавен глава първото нещо, което направих е да посетя офиса му, да го попитам : \"Уважаеми господин президент, кажете, Вие за какво се борихте, кои бяха големите приоритети, как аз мога да бъда полезен?\", припомни си Плевнелиев. Той каза още, че се гордее и с това, че всяка втора седмица д-р Желев е бил в неговия кабинет, че са били големи приятели и \"с неговата невероятна скромност, с неговата добрина и човещина, той ни запали всички нас със своята обич към България и Балканите - неговата голяма тема. Той беше почитан и много уважаван на Балканите, и за нас е чест да го уважим\", допълни Плевнелиев.", "date": "2017.11.07", "title": "Плевнелиев: Желев успя по най-мирния начин да придвижи страната напред"}
{"url": "https://www.24chasa.bg/novini/article/6537056", "text": "\"7 млрд. лв. за 2016 г. е производството от металургичната промишленост, а 5 млрд. лв. е износът ни от тази индустрия. Добавената стойност е два пъти по-висока от средната за преработвателната промишленост в страната.\" Това каза Антон Петров, председател на Българската асоциация на металургичната индустрия на честването на Деня на металурга, който беше отбелязан в завода ЕТЕМ с официална церемония. Вицепремиерът Томислав Дончев също поздрави металурзите и отбеляза, че днес металургията е не само индустрия, а и бизнес и наука. \"Когато говорим за металургия, говорим за индустриални процеси. Голяма част от добавената стойност и производството остават в страната.\", допълни той. Дончев уточни и, че 605 услуги и режими са в процес на опитимизират във връзка с намаляването на административната тежест. \"Една трета от тези 605 услуги, които са една четвърт от всички, вече са преформатирани. За друга една трета чакаме предложения от съответните министерства.\" . Административната реформа се състои от няколко пакета инициативи: да не се изисква хартиен документ от гражданите, ако информацията може да се предава по служебен път от една администрация на друга, отпадането на свидетелство за съдимост, оптимизация на съществуващите услуги. \"Освен това търсим звената в администрацията с традиционн лошо качество на интерминиране и на механично ниво се опитваме да подобрим нещата. Мобилизирахме всички сектори да проверят как се предоставят услуги от всички ведомства, особено внимание обърнахме там, където имахме така нареченото работно време с граждани, защото е недопустимо един служител да седи там по 8 часа на ден, а да приема граждани 2 часа\". \"41% е ръстът ни в индекса на промишленото производство за първите 8 месеца на 2017 г.\", каза зам.-министърът на икономиката Лъчезар Борисов и също увери, че държавата ще работи за подобряване на бизнес климата чрез намаляване на административната тежест. Кметът на град София Йорданка Фандъкова отбеляза, че в металургическата индустрия са направени 600 млн. лв. инвестиции през последните години, които са осигурили 600 нови работни места. 13 хил. работещи в металургията създават 5% от БВП на страната.  \"Преди 5 години заедно с ЕТЕМ основахме Аутомотив клъстера в България. Тогава в тази индустрия бяха 7 хил. човека, сега са над 37 хил. В следващите 3-4 години необходимостта от работни лица ще се удвои - това е най-голямото предизвикателство пред нас, да се разкрият тези работни места.\", допълни председателят на Аутомотив България Любомир Станиславов.", "date": "2017.11.07", "title": "7 млрд. лв. е производството от металургичната промишленост за 2016 г."}
{"url": "https://www.24chasa.bg/novini/article/6537178", "text": "Президентът на САЩ Доналд Тръмп заяви днес, че стриктни мерки за контрол над огнестрелните оръжия са можели да доведат до повече жертви при нападението срещу църква в Южен Тексас, предаде Асошиейтед прес. На пресконференция в Южна Корея към Тръмп бе отправен въпрос дали ще подкрепи специални проверки при закупуването на оръжие, подобни на инспекциите, които той поиска да се правят на влизащите в Съединените щати. \"Ако бяхме направили това, което предлагате, нямаше да има никаква разлика в случилото се преди три дни, но можеше да няма един много смел човек, който е имал пистолет или пушка в багажника си\", отговори американският президент, предава БТА. Ако живеещият в съседство добър самарянин нямаше огнестрелно оръжие, \"вместо да имаме 26 жертви, можехме да имаме още стотици\", подчерта Тръмп. Американските власти съобщиха, че Девин Патрик Кели е изстрелял над 450 куршума по молещите се в Първата баптистка църква в Съдърланд спрингс. Загиналите са на възраст от 18 месеца до 77 години.", "date": "2017.11.07", "title": "Тръмп: Контрол над оръжията можеше да доведе до смъртта на повече хора в Тексас"}
{"url": "https://www.24chasa.bg/novini/article/6537192", "text": "Общо десет образователни институции във Велико Търново предстои да бъдат обновени със средства от Европа, в рамките на действието на оперативна програма „Региони в растеж“ 2014-2020. Това стана ясно по време на Годишното информационно събитие на оперативната програма, провело се в София. Кметът на Старата столица и председател на Националното сдружение на общините Даниел Панов бе сред участниците, заедно с регионалния министър Николай Нанков, представители на изпълнителната и местната власт, както и на Европейската комисия. Близо 9 милиона лева ще бъдат инвестирани в модернизация на три общински училища – СУ „Г. С. Раковски“, „Спортно училище“, СУ „Владимир Комаров“, както и на три детски градини – „Рада Войвода“, „Ален мак“ и „Пролет“. Проектът на Община Велико Търново е част от интегрирания план за градско развитие, а средствата ще бъдат осигурени по мерките за обновяване на образователна инфраструктура. Ще бъдат реализирани групи от дейности, обобщени в три направления: постигане на енергийна ефективност; подобряване на базите на училищата и детските градини чрез конструктивно укрепване, основни вътрешни и външни ремонти, обзавеждане, осигуряване на достъпна среда на сградите; изграждане на инсталации с възобновяеми енергийни източници. Модернизирани ще бъдат и четирите професионални гимназии в Старата столица, които са на държавно финансиране. Средствата също ще бъдат осигурени по ОП „Региони в растеж“, но бенефициент е образователното министерство. Общо 624 милиона лева по оперативната програма ще бъдат вложени в модернизация на 416 образователни средища в цяла България. 350 милиона лева от тях представляват финансов ресурс за реализация на проектите за образователна инфраструктура на 39-е общини, които са бенефициенти по ОП „Региони в растеж“. По време на Годишното информационно събитие кметът Даниел Панов благодари на представителите на Европейската комисия Аурелио Сесилио и Борислава Уудфорд за подкрепата, която местната власт в цяла България получава при реализация на проектите. „Особено важно за 22 общини бе осигуряването на необходимите допълнителни 213 милиона лева за проектите за модернизация на училища и детски градини. Така ресурсът за общинските образователни обекти достигна 350 милиона лева“, подчерта Даниел Панов. Той посочи, че с разумно инвестиране на средствата от европейската солидарност българските региони, градове и села вървят напред и се развиват, а резултатите са налице в цяла България.", "date": "2017.11.07", "title": "Със средства от Европа обновяват седем училища и три детски градини в Търново"}
{"url": "https://www.24chasa.bg/novini/article/6537199", "text": "Черногорският външен министър Сърджан Дарманович заяви днес, че отношенията между Черна гора и Русия са обтегнати и тяхното подобряване ще зависи от това дали официална Москва ще се намеси в предстоящите президентски избори в Черна гора, предаде Танюг. \"Що се отнася до нас и партньорските страни от НАТО, никой не изпитва съмнения за това какво се е случило миналата година в деня на изборите и преди това\", каза Дарманович пред телевизия РТЦГ, имайки предвид опита за преврат в деня на парламентарните избори през октомври миналата година, предава БТА. Министърът изтъкна, че в опита за преврат са участвали и служители на руските служби за сигурност, а целта им е била да се спре разширяването на НАТО, чиято членка Черна гора стана през юни тази година. Дарманович отбеляза, че независимо от обтегнатите политически отношения Черна гора и Русия имат добри връзки в икономиката, туризма и в международните организации. В процеса за опита за преврат в Черна гора на 16 октомври 2016 г. има общо 14 обвиняеми, сред които двама руски граждани. Според обвинителния акт групата е планирала да превземе парламента в деня на изборите, да убие тогавашния министър-председател Мило Джуканович и да осигури поемането на властта от проруско и антинатовско ръководство. Черногорската прокуратура заяви, че в заговора са замесени \"руски държавни органи на определено равнище\", което официална Москва категорично отхвърли.", "date": "2017.11.07", "title": "Черна гора: Отношенията ни с Русия са обтегнати"}
{"url": "https://www.24chasa.bg/novini/article/6537196", "text": "Омбудсманът Мая Манолова и председателят на БЧК Христо Григоров настояват в писмо до енергоразпределителното дружество EVN да опрости сметките за ток за м. ноември на домакинствата, пострадали от наводненията в община Камено. Манолова и Григоров са съпредседатели на Обществения съвет за разпределяне на средствата от дарителската кампания за бедстващите селища, съобщиха от пресцентъра на омбудсмана. „Над 250 000 лева са набрани до момента в сметката на БЧК, като кампанията продължава, а всеки може да дари и чрез SMS на номер 1466\", обяви Мая Манолова, която днес посети някои от засегнатите райони. Омбудсманът обясни, че с част от средствата ще бъдат ремонтирани на първо време по две помещения - кухня и спалня на 36 къщи от Община Камено, като средната стойност ще е около 5 хиляди лева. Разходването на парите ще се контролира от местните обществени съвети. „Освен това, за да има смисъл и за да е качествен ремонтът, от БЧК са осигурили така необходимите мощни изсушителни машини, които изтеглят влагата от стените. Хората обаче отказват да ги ползват, тъй като са енергиемки и се притесняват от сметките, които ще получат за ноември. По тази причина с г-н Григоров изготвяме писмо до EVN, в което призоваваме мениджмънта да опрости напълно или сериозна част от сметките на пострадалите домакинства\", каза Манолова. По думите й, това е най-малкото, което EVN може да направи за хората, които всеки месец плащат сметки и формират огромни печалби на дружеството. „Смятам, че не трябва да чакаме на дарения или на солидарността на хората. Необходим е законов регламент, който да казва по какъв начин да се обезщетят пострадалите при подобни бедствия. Едно от решенията е застраховането, но предвид бедността на хората в България, това е по-трудният път. Държавата трябва да се намеси и браво на правителството, че се е включило с 1 млн. лв., които да бъдат разпределени между двете пострадали общини – Камено и Бургас. Тези кризисни ситуации трябва да имат ясна законова регламентация, за да не чакаме на добри жестове“, коментира още Мая Манолова. Тя съобщи, че институцията на омбудсмана ще се включи в подкрепа на пострадалите хора в Община Камено и със средства за ремонта на детската градина в с. Черни връх. „От Националната благотворителна кампания на омбудсмана „Великден за всеки – дари празник на баба и дядо“ са останали непотърсени ваучери на стойност 30 000 лв., които ще предоставим за основно ремонтиране на детската градина, в която има 30 деца, заяви Манолова. С парите ще бъдат осигурени нови креватчета и матраци за малчуганите, както и ще бъдат извършени най-необходимите ремонтни дейности.", "date": "2017.11.07", "title": "Виж как омбудсманът отиде при пострадали от наводнението в Камено (Снимки)"}
{"url": "https://www.24chasa.bg/novini/article/6537213", "text": "Бившият уелски правителствен секретар по въпросите на общностите и децата Карл Сарджант беше открит мъртъв броени дни, след като подаде оставка заради серия обвинения в непристойно поведение, съобщава Би Би Си, цитиран от    Според полицията става въпрос за самоубийство. 49-годишният Сърджант, баща на две деца, се оказа в центъра на голям скандал, след като в началото на седмицата премиерът на Уелс Каруин Джоунс съобщи, че множество жени са подали сигнали за непристойни действия на министъра. Така на 3 ноември той напусна не само правителството, но и Лейбъристката партия. Политици от целия политически спектър изразиха съболезнованията си на семейството на Сърджант. Парламентът беше разпуснат за ден в знак на траур.", "date": "2017.11.07", "title": "Откриха мъртъв забъркан в скандал британски министър"}
{"url": "https://www.24chasa.bg/novini/article/6536718", "text": "Италианските власти разследват случай със смъртта на 26 жени от Нигерия - повечето от тях тийнейджърки, съобщи BBC.  \"Вероятно момичетата са били подложени на сексуално насилие и убити от каналджии, когато са се опитвали да пресекат Средиземно море\", каза говорител на властите в южния италиански град Салерно. 23 от мъртвите жени са били на гумена лодка заедно с още 64 човека.  Италианските власти съобщиха, че телата на жертвите са съхранявани в хладилната част на военния кораб. Повечето от тях са между 14 и 18 години. ", "date": "2017.11.07", "title": "26 тела на изнасилени тийнейджърки изплуваха край Италия"}
{"url": "https://www.24chasa.bg/novini/article/6536731", "text": "Магистрати от японския град Киото осъдиха днес на смърт чрез обесване печално известната в страната \"черна вдовица\" Чисако Какехи, предава БТА. Тя бе призната за виновна без смекчаващи вината обстоятелства в убийството на съпруга си и след това на двама свои възрастни любовници, а също и за опит за убийство на друг близък познат, за да получи от него наследство. Съдиите подчертаха в решението си, че престъпленията са извършени за лична облага и с особен цинизъм. 70-годишната жена не се призна за виновна. Адвокатите й настояваха тя да бъде оправдана, като изтъкнаха, че страда от напредващо старческо слабоумие, и вече обжалваха присъдата. В присъдата обаче се отбелязва, че убийцата е била напълно вменяема, докато е извършвала престъпленията си, и си е давала сметка какво прави. Какехи се е омъжвала четири пъти. Всичките й съпрузи са умирали при странни обстоятелства, след като са я посочвали за наследница. Правосъдието обаче не успя да докаже вината й в убийствата на първите трима. То съумя да постигне това само в случая с четвъртия, с когото тя бе живяла едва от един месец, посочва ТАСС. След тези събития дамата, вече на доста солидна възраст, започнала често да се отбива в бюро за запознанства, където настоявала за срещи със заможни улегнали мъже, най-добре без деца и други близки роднини. Трима от новите й познати направили нови завещания в полза на Какехи. Двама от тях били убити един подир друг, но третият оцелял и точно това станало причина да бъде изобличена. Следствието твърди, че дамата карала мъжете си да вземат хранителна добавка, но всъщност им пробутвала ампули със синилна киселина. Разследващите открили множество следи от тази отрова в личните й вещи. Общата стойност на наследствата, получени от Какехи, достига според оценки 1 милиард йени (почти 9 милиона долара). При странни обстоятелства са починали общо най-малко 10 познати на \"черната вдовица\".", "date": "2017.11.07", "title": "Осъдиха на смърт в Япония жена, убила съпруга си и двамата си любовници заради пари"}
{"url": "https://www.24chasa.bg/novini/article/6536743", "text": "Местан и ДОСТ са заплаха за националната сигурност на България. Това се посочва в становище на ВМРО по повод искането на Лютви Местан България да признае турско малцинство. \"Протурските партии в България никога не са работили в интерес на страната ни, а точно обратното. Това е опасна тенденция, която достигна своя апогей с официалното искане от страна на Лютви Местан България да признае турско малцинство. Езикът на омразата, който беше наложен именно от Местан като лидер на ДПС преди години, вече започна да се материализира и сериозно да застрашава националната сигурност на държавата. Всякакви опити за сепаратизъм, за насаждане на чуждодържавни ценности и опити да се внуши на част от народа на една суверенна държава, че принадлежи към друга такава, е държавна измяна. България отдавна е осигурила всички конституционни и законови възможности за изява на съзнанието, за образование на майчин език и за свободно изповядване на религия. Българската конституционна и правна уредба не познава малцинствата и за това сравненията с уредбата в други държави са нелепи. Призоваваме главния прокурор на Република България Сотир Цацаров да се самосезира, тъй като днес в национален ефир Лютви Местан наруши Конституцията на Република България, като открито пропагандира за разделение на обществото на религиозен принцип. Местан дори изрази абсурдното твърдение, че всички мюсюлмани в България са етнически турци. Отново искаме да се проследи от къде идва финансирането на партия ДОСТ и с какви средства живее нейният лидер Лютви Местан. Призоваваме службите да повишат степента си на сигурност, защото очевидно протурските партии в страната ни задвижват чудовищни антибългарски процеси, които могат да засенчат зверството на гара Буново. Също така обръщаме внимание, че на фона на всичко това инцидентът с пребития от турски гранични полицаи невинен българин на територията на България започва все повече да изглежда като провокация и демонстрация на незачитане суверенитета на страната ни. Още една неглижирана, но много знакова проява.", "date": "2017.11.07", "title": "ВМРО: Местан и ДОСТ са заплаха за националната сигурност на България"}
{"url": "https://www.24chasa.bg/novini/article/6536751", "text": "В рамките на съвместна антитерористична операция на територията на Франция и Швейцария във вторник са арестувани десет души, предава AFP, като се позовава на източници, близки до разследването. Заподозрените са разменяли помежу си „тревожни съобщения\" чрез приложението за шифровани съобщения в „Телеграм“, разкриват източниците, като добавиха, че следователите се опитват да „определят какво са планирали\" задържаните, предаде \"Фокус\".", "date": "2017.11.07", "title": "Десет арестувани при антитерористична операция във Франция и Швейцария"}
{"url": "https://www.24chasa.bg/novini/article/6536768", "text": "Вече сме финализирали процедурата за закупуване на 7 газоанализатора, които ще предоставим на „Пътна полиция“. Това каза кметът на Столична община Йорданка Фандъкова пред журналисти, предаде „Фокус“. „Такава уговорка имахме с „Пътна полиция“, тъй като те нямаха възможност да закупят сами тези съоръжения. Ще им предоставим тази техника“, уточни Фандъкова. Тя поясни, че очаква това да се случи до края на ноември. „Виждаме, че всъщност проблемът е с идването на зимата, с отоплението на твърдо битово гориво. Това е другият основен замърсител. Затова заедно с МОСВ работим и се надявам министерството също да придвижи идеите за по-високи стандарти за горивата и източниците“, коментира кметът на София. По думите й на 22 ноември Столична община ще представи мерките и изпълнението на новата програма за чистота на въздуха. Фандъкова подчерта, че за да е по-чист въздуха, трябва да променим навиците си. „Разработихме система за управление на трафика. Инвестираме в метрото, в градския транспорт и се надяваме все повече хора да използват алтернативен начин за придвижване. Търсим баланса и разчитаме на гражданите на София и на факта, че всички сме загрижени за чистота на въздуха“, каза Фандъкова. Попитана дали знае коя е кандидатурата за нов здравен министър, тя каза, че е запозната с информацията, която фигурира в медиите. „Пожелавам му успех, който и да е той. Много тежка задача. Много трудна сфера“, коментира Фандъкова.", "date": "2017.11.07", "title": "Фандъкова: Предоставяме 7 газоанализатора  на \"Пътна полиция\""}
{"url": "https://www.24chasa.bg/novini/article/6536756", "text": "Отстраненият от власт председател на Женералитата на Каталуния Карлес Пучдемон призова политическите сили в региона за единство срещу Испания – часове преди изтичането на крайния срок за договарянето за избирателен пакт с регионалните партии, подкрепящи независимостта, предава Ройтерс, цитирана от Фокус. Каталунските партии, подкрепящи отделянето на областта от Испания, искат декемврийският вот да се превърне фактически в потвърждение на резултатите от референдума, организиран в началото на предходния месец. Но „Заедно за Да“ на Пучдемон и „Републиканска левица за Каталуния” (ERC) на Ориол Хункерас трябва да декларират съюз до края на вторник, а перспективите за преодоляване на различията между тях изглеждат слаби. Натискът за независимост на Каталуния дълбоко раздели Испания, тласкайки я към най-тежката политическа криза от връщането й към демокрацията преди четири десетилетия.", "date": "2017.11.07", "title": "Карлес Пучдемон призова за единство срещу Испания"}
{"url": "https://www.24chasa.bg/novini/article/6536734", "text": "Руска журналистка, която неотдавна бе намушкана с нож в гърлото, се върна на работа и се появи в ефир за първи път сред нападението, при което едва не бе убита, съобщи Асошиейтед прес, цитира БТА. Татяна Фелгенхауер, популярна водеща и заместник-главен редактор на радио \"Ехото на Москва\", остана часове наред в предизвикана от лекарите кома след атаката срещу нея пред сградата на единствената независима руска новинарска радиостанция в центъра на Москва миналия месец. Руският Следствен комитет идентифицира нападателя като 48-годишен мъж с руско и израелско гражданство. След като бе заловен, той заяви пред следствието, че е бил в \"телепатичен контакт с Фелгенхауер\" от пет години. Явявайки се за първи път в пряк ефир след нападението снощи, популярната журналистка каза, че все още й предстоят дълги рехабилитационни процедури и че вече има бодигард.", "date": "2017.11.07", "title": "Руската журналистка, която беше намушкана с нож, се върна на работа"}
{"url": "https://www.24chasa.bg/novini/article/6536769", "text": "На 20 ноември трябва да бъде пуснато движението по бул. „Дондуков“. Това каза заместник-кметът по транспорт на София Евгени Крусев пред журналисти във връзка с ремонта на бул. „Дондуков“, предаде „Фокус“. На въпрос защо се е наложил ремонт след ремонта на бул. „Дондуков“, той отговори: „Ремонтът на „Дондуков“ още не е приключил. Когато приключи, тогава вече ще можем да говорим за завършен булевард“. По думите му всички санкции, които могат да бъдат наложени и които са констатирани от надзора, ще бъдат наложени.", "date": "2017.11.07", "title": "На 20 ноември трябва да пуснат движението по бул. „Дондуков“"}
{"url": "https://www.24chasa.bg/novini/article/6536820", "text": "„Това невярно твърдение е безочлив пример за исторически ревизионизъм в най-лошия му вид. Аз дълбоко уважавам огромния съветски принос за победата над нацистка Германия, след като Хитлер измени на договора Молотов-Рибентроп от 1939 г. и през 1941 г. нападна СССР. Никоя друга съюзническа държава не понесе по-тежки човешки жертви от Съветския съюз, изправяйки се срещу Берлин и неговите партньори от Оста. Тези усилия включваха освобождаването на Аушвиц-Биркенау, позорния нацистки концентрационен лагер. И напълно разбирам, че България бе част от тази Ос, следователно – на грешната страна на войната. Има обаче едно голямо „но” – въпреки зависимостта й от Берлин, през 1943 г. България се надигна и извърши нещо забележително – не се подчини на нацистките заповеди и защити почти 50 000 български евреи от депортация и почти сигурно изтребление. Много хора смело се включиха в тази героична спасителна кампания, която е призната с благодарност от Яд Вашем (официалния израелски мемориал на Холокоста - б. р.), историците на холокоста и от самите оцелели евреи. Не, българското минало не е идеално. 11 хиляди евреи от Тракия и Македония под българска окупация бяха депортирани в лагерите на смъртта и това никога няма да бъде забравено. И все пак, никоя друга европейска страна под контрол на нацистите не е успяла на защити огромното мнозинство от такова голямо еврейско население. А след войната България похвално разреши на оцелелите евреи да емигрират в Израел след възраждането му през 1948 г. – нещо, което мнозина желаеха да сторят. Сега Москва иска да си присвои заслугата за ролята на българите в спасяването на евреите. Това е пореден пример за опитите на Русия да изопачи историята и да се намесва в живота на съседите си и на бившите сателитни държави. Освен това наред с безценния руски принос за победата над нацизма, злостният антисемитизим на Сталин преди и след войната е безспорен, както и действията му да възпре емиграцията на евреите. Американският еврейски комитет почита българските усилия за спасяване на евреите и ще им отдаде почит догодина за 75-ата годишнина, когато ще посрещнем българския министър-председател Бойко Борисов на нашия Глобален форум в Йерусалим.", "date": "2017.11.07", "title": "Американският еврейски комитет атакува руското изопачаване спрямо България"}
{"url": "https://www.24chasa.bg/novini/article/6536807", "text": "Американският президент Доналд Тръмп предупреди днес Северна Корея, че САЩ са готови да използват целия спектър от военни средства, с които разполагат, ако се наложи да защитават себе си и своите съюзници, предаде Ройтерс, цитирана от БТА. Тръмп каза на съвместна пресконференция с южнокорейския президент Мун Дже-ин, че е готов да направи всичко необходимо, \"за да попречи на севернокорейския диктатор да заплашва животи толкова ненужно\", макар да се надява да използва всички средства, с изключение на военна сила. \"Не можем да позволим Северна Корея да заплашва всичко, което сме изградили\", каза президентът на САЩ при посещение в Южна Корея. Той все пак призова Северна Корея да \"постъпи правилно\" и каза, че \"вижда някакво движение\", но отказа да даде подробности. \"Надяваме се на Бога, че няма да се наложи да използваме\" пълните военни възможности на САЩ, заяви Тръмп. Американският президент беше посрещнат с официална церемония в Синия дом в Сеул, след което проведе разговор с южнокорейския си колега. Мун изрази надежда, че посещението на Тръмп ще успокои донякъде тревогата на южнокорейците във връзка със Северна Корея и ще бъде \"повратен момент за уреждането на севернокорейския ядрен въпрос\". Американски служители казаха, че три самолетоносача на САЩ с придружаващите ги кораби ще проведат заедно учения в западната част на Тихия океан в идните дни. Мун заяви, че двамата с Тръмп са се споразумели за увеличаване на товароносимостта на ракетния арсенал на Южна Корея, посочват ДПА и Асошиейтед прес. Мун каза също, че те ще си сътрудничат за засилване на южнокорейския отбранителен потенциал чрез придобиване или разработване на модерни оръжейни системи и че Тръмп е потвърдил \"непоклатимия\" ангажимент на САЩ към отбраната на Южна Корея. За целта Сеул ще купи от Вашингтон оръжия за \"милиарди долари\", отбеляза той. Тръмп показа признаци на готовност за преговори със Северна Корея, като я призова да \"дойде на масата\" и да \"постигне сделка\". \"За Северна Корея е разумно да дойде на масата и да постигне сделка, която е добра за севернокорейския народ и за света\", каза той. През първия ден от двудневното си посещение в Южна Корея Тръмп смекчи своя тон по отношение на Северна Корея. Той не отправи заплахи за \"огън и ярост\" срещу Пхенян, както по-рано, нито използва измисления от него подигравателен прякор \"Малкия човек ракета\" на севернокорейския лидер Ким Чен-ун.", "date": "2017.11.07", "title": "Тръмп към Северна Корея: Готови сме да ползваме военна сила, ако е нужно"}
{"url": "https://www.24chasa.bg/novini/article/6536788", "text": "По лично разпореждане на министър–председателя Бойко Борисов се наваксва допуснатото изоставане заради служебното правителство по русенските проекти. Това каза председателят на ПГ на ГЕРБ и зам.-председател на партията Цветан Цветанов, който посети днес обекти от образователната и пътна инфраструктура, които се реконструират с европейски средства в Русе, съобщиха от ГЕРБ. Цветан Цветанов обясни, че над 2000 ученици и деца от детските градини ще се възползват от създадените нови условия за обучение и игри в МГ „Баба Тонка“ – Русе, СУ „Христо Ботев“ – Русе, детските градини „Пинокио“ 1 и 2 и „Русалка 2“. По думите му се предвижда завършването им през есента на следващата година. „Благодарение на активността на Община Русе и подкрепата на Министерски съвет е създадена необходимата координация за завършването им в срок“, подчерта зам.-председателят на ГЕРБ. Той бе придружаван от народния представител от ГЕРБ-Русе и областен координатор на партията Пламен Нунев, зам.–кметовете на Община Русе Димитър Наков и Страхил Карапчански, които обясниха в подробности какво предстои да се извърши в оставащите месеца до 15 септември 2018 година. Цветанов се запозна и с проекта за обновяване на русенския кей и реконструкция на бул. „Придунавски“. „Над 12 млн. лева е размерът на безвъзмездно финансиране от европейските програми по тези проекти. Оценявам високо качеството на работа при огледа на място на бул. „Придунавски“ и в детска градина „Пинокио“, посочи Цветан Цветанов. „Въвеждат се нови технологии за енергоспестяване в обектите от образователната структура, което ще понижи разходите за издръжка“, посочи на свой ред по време на обиколката Димитър Наков. Заместник–кметът на Русе показа на Цветанов и русенски блокове, които се санират по Националната програма за енергийна ефективност, стартирана по инициатива на ГЕРБ. Лидерът на ПГ на ГЕРБ направи преглед и на започналата активна дейност по реконструкция на ул. „Шипка“ и пълно обновяване на района по протежение на ул. „Чипровци“.", "date": "2017.11.07", "title": "Цветанов: Изоставането по проекти в Русе се наваксва благодарение на премиера Борисов"}
{"url": "https://www.24chasa.bg/novini/article/6536892", "text": "Сред унгарците добиват популярност туристическите обиколки за запознаване с мюсюлманската общност в Будапеща и нейните джамии като начин за преодоляване на страховете и резервите в момент, когато правителството води усилена кампания срещу имигрантите, съобщава БТА. Базираната в унгарската столица туристическа фирма \"Шетамухели\" (Будапещенска работилница за разходки) организира 30 различни разходки, при които посетителите обикалят архитектурни и културни забележителности в града и еврейската и мюсюлманската общност. \"Мога да кажа, че тази разходка - \"Мюсюлманите, които живеят сред нас\", е най-популярната обиколка\", заяви управителят на фирмата Ана Ленард. Когато преди три години започнали да предлагат мюсюлманската обиколка, много малко хора проявявали интерес. \"Повечето хора никога в живота си не са срещали мюсюлманин, а това . . . заедно с онова, което чуват всеки ден в медиите, предизвиква доста напрежение и стрес в ежедневния живот. Мисля, че това е главната причина, поради която хората идват сега.\" Повечето от онези, които идват на четиричасовата обиколка, имат висше образование, а две трети са жени, каза тя. Мюсюлманската общност в Унгария, която по приблизителни оценки наброява около 40 000 души, нарасна покрай миграционната криза през 2015 г., въпреки че повечето от нейните представители са дошли по-рано, за да учат в унгарски университети. Стотици хиляди мигранти пристигнаха в Унгария от Балканите по време на кулминацията на кризата, но повечето отидоха в по-богати части на Западна Европа. Данни на изследователския център \"Тарки\" показват, че делът на хората, смятани за ксенофоби и отрицателно настроени към чуждестранните имигранти, е скочил на 60 процента тази година - с 19 пункта повече, отколкото преди две години. Около 80 човека на месец идват на мюсюлманската обиколка, казаха организаторите. Обикновено група от трийсетина души отива най-напред в малка джамия, скрита в стар апартамент, където мюсюлмани идват да се молят по време на посещението. \"Проявявам голям интерес към всичко мултикултурно и към културите и религиите, които ни заобикалят\", каза психоложката Наусика, която не пожела да разкрие цялото си име. \"Това е най-добрият начин да се освободиш от страховете си - ако започнеш да питаш този, от когото се страхуваш\", добави екскурзоводката Мариана Карман, която е специалист по Африка и е приела исляма. \"Тези хора решават да дойдат на тези разходки, защото биха искали да говорят за този проблем. Те искат да се борят със страховете си.\" Обиколката може да включва други места, сред които мюсюлмански хранителни магазини и най-голямата джамия в Будапеща, помещаваща се в някогашна административна сграда.", "date": "2017.11.07", "title": "Унгарците ходят на туристически обиколки за справяне със страховете от мюсюлманите"}
{"url": "https://www.24chasa.bg/novini/article/6536913", "text": "Престъпен дует между 19-годишен сирак, възпитаник на дома за деца, лишени от родителска грижа \"Княгиня Надежда\" във Варна и 26-годишният му приятел ще бъде изправен пред съда. Варненската окръжна прокуратура внесе срещу двама обвинение за грабежи и средна телесна повреда, извършени в съучастие. Предстои съдът да насрочи дата за делото срещу тях. Ако бъдат признати за виновни, двамата могат да получат от 5 до 15 години затвор, като съдът може да постанови и конфискация до една втора от имуществото им, въпреки че реално няма какво да им се вземе. Симеон Асен и по-младият му приятел Мехмед, са задържани, след като в рамките само на ден са нападнали, пребили и ограбили двама мъже във Варна. Според обвинителния акт двамата се познавали от 2-3 години. На 13-и май 2016-а си купили два литра бира и седнали в градинка в центъра на Варна да пият. Около 20.20 часа вечерта край тях минал непознат мъж и те му поискали цигари. След като ги подминал без да реагира, Симеон креснал подире му да спре веднага. Мъжът хукнал да бяга и се скрил във входа на най-близкия блок. Двамата младежи го последвали и го застигнали на последния етаж. След като в крайна сметка успели да вземат цигарите на жертвата си, те размахали и юмруци, съборили го на земята с удари и после избягали. Докато мъжът подавал сигнал в полицията, двамата се върнали пред дом \"Княгиня Надежда\", който също се намира в централната част на града. Двамата бързо си набелязали следващата жертва. Забелязали, че от съседния блок излязъл мъж, който се отправил към близкото заведение. Мехмед тръгнал заплашително към него и направил опит да го удари. Мъжът успял да се предпази и нанесъл удар на нападателя си. В боя обаче се включил и Симеон, който скочил срещу мъжа. Ударил го и той паднал на земята. Нападнатият усетил, че му е избит зъб. Тогава Симеон и Мехмед взели якето му, в което били личните му документи, мобилен телефон, около 50 лева, ключове, шофьорска книжка, дубликат на акт за раждане и кутия с цигари. След грабежа вторият мъж също подал сигнал в полицията. Двамата нападатели били разпознати от ограбените варненци и арестувани.", "date": "2017.11.07", "title": "Сирак и приятелят му отиват на съд за грабежи и побоища"}
{"url": "https://www.24chasa.bg/novini/article/6536849", "text": "1723 л етилов алкохол и 18 323 л вино без документи задържаха митничари при две проверки в Перущица и Пещера. В първия случай в стопански двор са били открити 4 казана с 1220 л ракия без начислен и платен акциз. В друга постройка на същия имот митничарите попаднали на нелегален цех за бяло и червено вино, оборудван с ферментатори и линия за бутилиране. Иззети са 18 323 л вино. Взети са проби за изясняване на алкохолния градус, за да се определи дали количеството е вино или междинен продукт. При втората акция в частна къща в Пещера мобилната митническа група е заловила незаконна инсталация, в която в момента на хайката се изварявали джибри. Казанът е иззет заедно с 500 л алкохол без бандерол.", "date": "2017.11.07", "title": "Митничари заловиха 20 000 л нелегален алкохол в Пловдив (Обновена)"}
{"url": "https://www.24chasa.bg/novini/article/6536919", "text": "От изключителна важност е България да започне да се асоциира основно с богатото си културно наследство. В страната ни са открити над 40 хил. артефакта, с което се нареждаме на трето място в Европа по това наследство. Тези културни паметници датират чак от тракийския, елинистичния, римския, византийския и други периоди и оказват сериозно влияние върху българската култура и начин на живот. Това заяви министърът на туризма Николина Ангелкова на дискусия в Лондон за културно-историческия туризъм, организирана от National Geographic съвместно с The Times, The Sunday Times и The Wall Street Journal в рамките на международното туристическо изложение WTM, съобщиха от пресцентъра на Министерство на туризма. Министър Ангелкова обърна внимание върху единната интерактивна платформа с мобилно приложение I Love Bulgaria, която министерството разработи и която обединява всички елементи на туристическия сектор – забележителности, места за настаняване, заведения, съпътстващи услуги и пр. В нея са включени и 100-те национални туристически обекта, които се допълват с нови забележителности от регионите. Със сканиране на QR кода на всеки от тях освен информация ще се предоставя и виртуализация на 3D изображението му. Разработили сме 8 културно-исторически дестинации. Те са публикувани на сайта на министерството и чрез тях туристите могат да получат информация за всички културни и исторически обекти в дадено направление. Това се доказа като добра работеща практика, благодарение на която броят на посетителите в тези места се увеличи значително, поясни министър Ангелкова. Тя подчерта още, че България има огромен потенциал да развива не само традиционните и масови видове туризъм като летен и зимен, но и много други специализирани услуги в сектора – културен, балнео- и СПА, уелнес, еко- и селски, планински, приключенски, ловен, голф и пр. Сред новите форми са и спортният, и кулинарният туризъм, които също привличат много посетители. По отношение на спортния туризъм министър Ангелкова допълни, че страната е в активна подготовка за зимния сезон. Очаква се голям интерес към състезанията за Световната купа по сноуборда през януари 2018 г., която ще се проведе за втори път в Банско - една от водещите ни дестинации за планински туризъм. Имаме и потенциала, и материалната база да посрещаме и други големи спортни форуми, например по художествена гимнастика, тенис, волейбол. С кулинарния туризъм е свързан и най-новия проект на Министерството на туризма, които се реализира съвместно с Министерството на земеделието, храните и горите. Той включва разработването на 12 винено-кулинарни дестинации, които обхващат цялата територия на страна. Те представят традиционни храни и напитки за дадено направление и показват близките туристически обекти. В момента те се обсъждат от браншовите организации и местната власт. Очакваме към средата на 2018 г. дестинациите да бъдат финализирани, а след това ще се дигитализират, което е и наша активна политика в цялостната реклама на страната като дестинация за четири сезона, каза още министър Ангелкова по време на дискусията.", "date": "2017.11.07", "title": "Ангелкова: Искаме България да се асоциира с богатото си културно наследство"}
{"url": "https://www.24chasa.bg/novini/article/6536939", "text": "Във връзка с изказването на говорителя на руското външно министерство г-жа Мария Захарова, по повод оскверняването на паметника на Съветската армия в нощта на 31 октомври 2017 г. и ролята на съветските воини за предотвратяване депортацията на българските евреи по време на Втората световна война, припомняме политическата позиция по въпроса на съдбата на евреите под българско управление в годините на Холокоста в Европа. Позицията е приета от най-висшия управителен орган на Организация на евреите в България „Шалом“ – Отчетно-изборната конференция на организацията на 4 декември 2011 г. 1. В годините на Втората световна война българските евреи са спасени от депортация в нацистките лагери на смъртта. Спасението е резултат на действията на по-голямата част от българския народ, Българската православна църква и българската нефашистка общественост. За този акт на българите евреите ще бъдем винаги благодарни. 2. Депортирането на евреите от Беломорска Тракия, Вардарска Македония и град Пирот, по времето, в което тези територии са били под българска администрация в годините на Втората световна война, е исторически факт, който не може да бъде отречен. Ние, българските евреи, скърбим за невинните жертви, почитаме и ще почитаме паметта им. Вина за депортирането на евреите от тези територии имат германските власти, заедно с българското пронацистко правителство. Затова е важно българско правителство, по време и на място, което то прецени, да поеме моралната отговорност за действията на пронацисткото правителство спрямо евреите през периода 1941 – 1943 г. 3. Историческите факти за съдбата на евреите по време на Втората световна война в България и в земите, администрирани от българското пронацистко правителство, не могат да са повод за анти-българска пропаганда днес и в бъдеще.", "date": "2017.11.07", "title": "Шалом: Спасението на евреите е резултат на действията на по-голямата част от българския народ"}
{"url": "https://www.24chasa.bg/novini/article/6536367", "text": "12 екипа на пожарните служби от цялата Великотърновска област и Габрово продължават да дежурят на мястото на големия пожар, който бушува в понеделник вечерта в месопреработвателно предприятие във Велико Търново, съобщи за \"24 часа\" шефът на областната дирекция комисар Красимир Кръстев. Пламъците се разпростряха на 6000 кв.м и унищожиха поточна линия, хладилни инсталации, копресори, част от покрива на сградата. \"Пламъчното горене е локализирано, в голямата си част пожарът е потушен, разпространението е спряно, но все още има тлеещи огнища.Затова колегите ще останат на мястото през целия ден, а може би и през нощта до пълното ликвидиране. Едва след това на мястото ще могат да се извършват огледи\", обясни комисар Кръстев. Причините за възникването на стихията тепърва ще се изясняват, работи се по всички версии, допълни той. Пострадали хора и огнеборци няма. Не е засечено и наднормено замърсяване на въздуха в следствие на пожара.", "date": "2017.11.07", "title": "12 пожарни все още са на мястото на големия пожар във Велико Търново"}
{"url": "https://www.24chasa.bg/novini/article/6536430", "text": "Премиерът Бойко Борисов връчи днес в Министерския съвет държавната награда \"Св. Паисий Хилендарски\" за 2017 г. на писателя и редактор Владимир Зарев. Годишната държавна награда \"Св. Паисий Хилендарски\" е учредена с ПМС 149 от 2000 г. Тя се присъжда за стимулиране на български творци и изпълнители на произведения, свързани с българската история и традиции. Тазгодишният й носител е определен единодушно от жури с председател акад. Юлиан Ревалски - председател на БАН, и членове: проф. Станислав Семерджиев - ректор на НАТФИЗ, проф. Николай Драчев - ректор на НХА, доц. Красимира Александрова - директор на НБКМ, проф. д-р инж. Иван Марков - ректор на УАСГ, проф. Маргарита Ваклинова от БАН и композиторът и диригент проф. Пламен Джуров, предава БТА. Владимир Зарев е роден на 5 октомври 1947 г. в София. Син е на академик Пантелей Зарев. Завършил е българска филология в София. От 1973 г. досега работи в списание \"Съвременник\". Зарев е автор на много книги, десет от които са романи. 18 негови книги са издадени в 12 държави на 11 езика. \"Владимир Зарев казва: \"Свободата е форма на различие, колкото по-различен е един човек, толкова повече е себе си, и толкова е по-свободен\", посочи министърът на културата Боил Банов в своето приветствие към Зарев. Това е изключителна награда на името на българския будител Св. Паисий Хилендарски, каза Владимир Зарев след награждаването. Орденът тежи морално и интелектуално, това е признание, за което се надявам, че моето творчество отговоря, каза той.", "date": "2017.11.07", "title": "Борисов връчи \"Св. Паисий Хилендарски\" за 2017 г. на писателя Владимир Зарев (Снимки)"}
{"url": "https://www.24chasa.bg/novini/article/6536436", "text": "Два автомобила са катастрофирали по пътя за Асеновград, преди разклона за Пещера, предаде \"Фокус\". Полицейски патрул с регистрация 9864 е на местопроизшествието. Няма пострадали и ранени при пътния инцидент. По автомобилите са нанесени леки материални щети. Катастрофата не пречи на нормалното осъществяване на трафика в района.", "date": "2017.11.07", "title": "Две коли са се блъснали по пътя за Асеновград, преди разклона за Пещера"}
{"url": "https://www.24chasa.bg/novini/article/6536455", "text": "Афганистанските сили за сигурност отбиха  , предава AFP. „Атаката приключи. Според командира на специалните части всички служители, които са били в сградата, са били спасени\", съобщи телевизионният канал, цитиран от \"Фокус\". Към момента не се привеждат данни за пострадали или загинали в резултат на нападението.", "date": "2017.11.07", "title": "Силите за сигурност отбиха атаката срещу тв компания в Кабул"}
{"url": "https://www.24chasa.bg/novini/article/6536467", "text": "Ливанският премиер в оставка Саад Харири, който обяви оттеглянето си по време на посещение в саудитската столица Рияд, пристигна днес в Абу Даби, където се срещна с престолонаследника на Обединените арабски емирства принц Мохамед бин Зайед Ал Нахаян, съобщи телевизия \"Ал Арабия\", цитирана от Ройтерс и БТА. Внезапната оставка на Харири в събота предизвика спекулации и политическа криза в Ливан. Лидерът на местната шиитската групировка Хизбула шейх Хасан Насралла обвини Саудитска Арабия, че е принудила Харири да подаде оставка и го държи против волята му под домашен арест. Саудитският външен министър Адел ал Джубейр окачестви тези твърдения като глупости, предаде ДПА. Като притежател на два паспорта - за саудитско и ливанско гражданство - Харири може да напуска кралството когато си пожелае, подчерта Джубейр. Самият Харири в изявление от Рияд обясни оставката си с получена информация за заговор за убийството му. Той обвини Иран и Хизбула, че се месят във вътрешните работи на Ливан и сеят раздори в арабския свят. Така Ливан се оказа пряко въвлечен в острото съперничество в Близкия изток между сунитския блок, предвождан от Саудитска Арабия, включително и ОАЕ, и шиитския начело с Иран и неговите съюзници, сред които и Хизбула, отбелязва Ройтерс. Ливанската групировка влиза в правителството на своята страна и се сражава в Сирия на страната на президента Башар ал Асад срещу джихадистите и опозиционните сили, които са главно сунитски. Вчера Саудитска Арабия обвини Ливан, че й е обявил война чрез агресията на иранското протеже Хизбула. Този ход на Рияд драматично изостря кризата и застрашава с дестабилизация малък Ливан, който все още се съвзема от гражданската война в края на миналия век и бе допълнително отслабен от наплива на над един милион сирийски бежанци, които сега съставляват четвърт от населението му, посочва Ройтерс. Оставката на Харири поражда опасения за връщане на Ливан към времената на политическа нестабилност и парализа, които трудно бяха преодолени с деликатно политическо споразумение преди по-малко от 2 години, с което за президент бе избран съюзник на Хизбула, християнинът Мишел Аун, а за премиер - богатият бизнесмен Саад Харири, който е саудитски довереник. Вчера саудитски медии съобщиха, че крал Салман е приел Харири в своя дворец \"Ал Ямама\". Подробности за разговора им не бяха дадени.", "date": "2017.11.07", "title": "Ливанският премиер в оставка пристигна в Абу Даби, срещна се с принца на ОАЕ"}
{"url": "https://www.24chasa.bg/novini/article/6536487", "text": "В понеделник следобед във врачанската полиция било получено съобщение от водач на автобус, който заявил, че е ограбен. Някой задигнал чанта, в която имало 390лв., 65 евро и автомобилен ключ. След бързо разследване униформените установили, че кражбата била извършена от 34-годишната Кирилка В. от циганската махала на врачанското с.Нефела. Откраднатите пари били намерени у нея и върнати на собственика. Криводолската полиция пък разкри кражба от частен дом в с. Фурен, извършена в средата на септември. От дома на възрастен мъж били задигнати 250лв. и лични документи. Ограбения установил , че на следващия ден от дебитната му карта били изтеглени 800лв. След близо месечно разследване ченгетата спипали крадлата. 23-годишната циганка Тинка П. от монтанското с. Бели брод имала досие в полицията за кражби и грабеж. Срещу нея вече е образувано досъдебно производство за новото й престъпление.", "date": "2017.11.07", "title": "Крадливи циганки шетат из Врачанско"}
{"url": "https://www.24chasa.bg/novini/article/6536465", "text": "Независимият орган за публичните приходи в Гърция се очаква да постави \"под лупа\" гърците, фигуриращи в разкритията на \"Парадайз пейпърс\", съобщава в. \"Та неа\". Ръководителят на институцията е разпоредил на компетентните власти незабавно да започнат проверки, за да установят дали има случаи на забогатяване, за каквито се споменава в разследванията на \"Парадайз пейпърс, предава БТА. Според огласените данни гръцки политици, корабни магнати и звезди фигурирали в най-малко шест хиляди документа. Интересът на властите в Атина е съсредоточен върху 130 имена на гърци, а сред райските кътчета по света, избрани от тях, са Малта, Аруба, Бахамите, Барбадос, Бермудите, Доминиканската република, Маршаловите острови и други офшорни дестинации.", "date": "2017.11.07", "title": "Гърците от \"Парадайз пейпърс\" под лупа"}
{"url": "https://www.24chasa.bg/novini/article/6536488", "text": "Президентът на Китай Си Дзинпин е „много полезен\" за справянето със заплахата от разполагащата с ядрен арсенал Северна Корея. Това заяви държавният глава на САЩ Доналд Тръмп от Сеул, ден преди отпътуването си към Пекин, съобщава AFP. Пхенян е „глобална заплаха, която изисква действия от световен мащаб“, подчерта Тръмп, но същевременно допълни, че Си Дзинпин „наистина бе много, много полезен. Надяваме се, че и Русия също ще бъде полезна\", предава \"Фокус\".", "date": "2017.11.07", "title": "Тръмп: Китай е много полезен в борбата срещу севернокорейската заплаха"}
{"url": "https://www.24chasa.bg/novini/article/6535682", "text": "ВЕРОЯТНО финансовият министър Владислав Горанов е знаел името на бъдещия здравен министър преди седмица, след като още тогава очерта търсения профил: финансист мениджър.  Сигурно е, че Кирил Ананиев не се е съгласил лесно да стане 23-ият, седнал на най-неудобния във всяко правителство стол от 10 ноември насам. Дори в правителството разказват, че при първата оферта е отказал на Бойко Борисов. Допълват още, че министър Горанов бил убеден как Ананиев ще бъде първият здравен министър, който ще изкара пълен мандат. Почти пълен, защото ще поеме поста доста след първите 100 дни на кабинета. Ако попитате самия Ананиев кои са най-напрегнатите дни от годината, той ще се усмихне неразбиращо и ще каже: “Е, как кои? Когато се прави бюджетът”. А бюджетите всъщност са три - на държавата, на ДОО и на НОИ. И точно Ананиев е този, който може да ги подреди в един. Колегите му са единодушни - знае всяка цифричка, записана в редовете. Знае всеки лев, който влиза и който излиза от хазната, знае кога това ще се случи, знае на кого кога и колко да се даде и от кого и кога да се вземе. Знае и нещо много важно - че зад всяка цифра и перо стоят човешки съдби, работни места. Затова е и ревнив към “бутане” на числа насам-натам, защото означава, че нещо, което трябва да се случи, няма да се случи. “Бюджетарят”, както го наричат всички, “прави” финансите на държавата от 1990 г. Най-често от позицията на заместник финансов министър. В любимия си кабинет, който сменя за кратко. С кабинета на служебен финансов министър. “Влизам в подредена къща”, каза той на министър Горанов, когато предаде отново щафетата. А че къщата е подредена, заслуга има и самият той. В нея всички го познават и той познава всички. Никой никога не го е виждал без костюм и вратовръзка. Деликатен, възпитан, винаги във форма. Привидно мек, но трудно отстъпчив, когато е убеден, че е прав. “Много е стиснат, когато става дума за даване” е най-силната критика от негови колеги. Отказвал е и на финансови министри, които са понечвали да развържат кесията. А най-често са го чували министри, кметове, ректори на вуз-ове, управители на закъсали болници. Отказите обаче винаги са били основателни - бюджетът се прави за месец, но парите трябва така да се разпределят, че да стигнат за 12 месеца. Не обича личните разговори на служебни места. Затова за живота му извън финансите се знае малко. Съпругата му Жасмина е дипломат, сега е в Скопие. Синът му работи в болница “Токуда” и вече успя да го зарадва с две внучки. Ананиев е в отбора на заклетите пушачи, на хората, които обожават морето. В столичния му дом и в морската къща е пълно с картини, естествено, с морета и океани. Прави колекции от кораби и корабчета всякакъв калибър, “само дето не влизат в морето, а само във витрини”. За първи път той отваря вратата на финансовото министерство през 1980 г. Логичен избор за човек, завършил финанси и кредит, влюбен в математика и сметки. Без припряност минава през всички стъпала на йерархията. За първи път става началник през 1994 г., когато оглавява управление “Държавни разходи”. През 1996 г. за кратко е изпратен в Женева като завеждащ финансово-административната служба в постоянното представителство на България в ООН. След още 2 години се завръща във финансите - като зам.-министър в кабинета на Иван Костов. Трима разноцветни премиери го запазват на този пост - тъмносиният Костов, Симеон Сакскобургготски и червеният Сергей Станишев. Първият финансов министър, който го освобождава от този пост, е Симеон Дянков. С мотива да отстъпи място на младите. Ананиев е поканен от тогавашния президент Георги Първанов и става негов секретар по финансовите въпроси. Веднага след като кабинетът “Борисов 1” е сменен от този на Пламен Орешарски, всички във финансите са разочаровани от това, че не Ананиев ще бъде финансов министър. Казват, че Станишев бил твърдо против и Орешарски отстъпил. Но го направил съветник в политическия си кабинет. При поредната кабинетна смяна наследникът на Дянков - Владислав Горанов, поправя тази грешка и връща Ананиев на поста като зам. финансов министър - негова запазена марка. През февруари тази година Ананиев за кратко замени Горанов като служебен министър. За да го посрещне при поредното му завръщане. И да му остави подредена къща. Превърна се в безспорен титуляр по правенето на бюджети. Освен бюджетирането има дълбоки познания в областта на здравеопазването и най-вече във финансирането на здравната дейност. По времето на управлението на СДС бе направена реформата на доболничната помощ. Дълго време участва в управлението на НЗОК и познава икономическите и финансовите детайли. А това винаги е куцало в управлението на здравеопазването ни. Дано успее да свърши това, което трябва да се свърши, защото то е доста болезнено. Ананиев е основен стълб в управлението на държавните финанси в последните 20 години. Помня, че наред с познанията си по финанси, още когато работехме заедно, бе важен фактор и в управлението на НЗОК. Дори си спомням, че когато бях на болничното легло за операцията на коляното, хем като пациент, хем като министър, той стана председател на борда на касата. Спомням си това, защото по време на тогавашните ми операции точно той успешно ме заместваше във финансовото министерство. Мисля, че кандидатурата на Ананиев е много подходяща. На здравната система наистина ѝ трябва мениджър, който има опит в управлението на разходите на публичната сфера. Освен това той е бил и е в НЗОК и познава както проблемите, така и начините за решението им. За съжаление, попада в кабинет с неподходяща властова конструкция. Работил съм с Ананиев - изключителен професионалист. Той ми е приятел и ми беше съветник по време на 42-ото НС. Изключително лоялен към работодателя си, независимо дали се казва Станишев, Борисов или Радев. За него е важна не партийната принадлежност, а държавата. Изненадан съм, че е приел този изключително тежък пост. Още повече че е уникален като медиатор в Министерството на финансите. Разказвали са ми, че хората влизат при него с молба за финансово дотиране, а излизат готови да му дадат на него пари.", "date": "2017.11.07", "title": "Финансистът, който трябва да излекува болното здравеопазване"}
{"url": "https://www.24chasa.bg/novini/article/6536476", "text": "Журналистката и авторка на популярната книга \"Моята тайна градина\" Нанси Фрайдей почина на 84-годишна възраст, предаде Асошиейтед прес. Това съобщи литературният агент на писателката Робърт Тикстън. Нанси Фрайдей е починала в апартамента си в Манхатън, вследствие на усложнения от болестта на Алцхаймер, предаде БТА. \"Моята тайна градина\", нецензурни писма и интервюта, събрани от Фрайдей, е публикувана през 1973 г. Тя е считана за първата книга, която представя сексуалните фантазии на жените и прави известна своята авторка. Нанси Фрайдей е възпитаник на колежа Уелсли. Работила е като репортер в печатни медии през 60-те години на миналия век, преди да започне да пише книги.", "date": "2017.11.07", "title": "Писателката Нанси Фрайдей почина на 84\nгодини"}
{"url": "https://www.24chasa.bg/novini/article/6536475", "text": "Фрегатата \"Дръзки\" на българските военноморски участва в няколко поредни учения на ВМС на Република Турция. За първи път кораб от българските ВМС взе участие в учения по радиоелектронна борба и отразяване атаките на противокорабни ракети. От 30 октомври в учението заедно с нашата фрегата участваха кораби и брегови комплекси на военноморските сили на Испания, турската брегова охрана, брегови станции и комплекси за радиоелектронна симулация и измерване на инфрачервено излъчване. По време на сериалите срещу фрегата \"Дръзки\" бяха симулирани атаки с различен тип противокорабни ракети. Екипажът на практика отработи действията си по радиоелектронно противодействие и тактическо маневриране за отклонение и защита на кораба от противниковото въздействие, съобщиха от ВМС. Големият брой участващи сили, както и интензивността на отработените сериали на море, допринесоха за високата степен на реализъм на тактическия сценарий, повишиха натренираността и професионалната подготовка на екипажа и за пореден път утвърдиха авторитета на българските Военноморски сили в международна среда, коментираха от нашия щаб. Ръководителят на учението капитан I ранг Нилюфен Чотук от турските ВМС изрази своето задоволство от високото ниво на подготовка и професионализъм на българските военни моряци. От 7 до 16 ноември фрегата \"Дръзки\" ще участва в следващото учението на ВМС на Република Турция - \"DOGU AKDENIZ 17\". По време на това участие, за пореден път екипажът на фрегата ще има възможност да докаже своите възможности, способности и умения пред партньорите ни в НАТО.", "date": "2017.11.07", "title": "Фрегатата \"Дръзки\" участва в учения в Турция"}
{"url": "https://www.24chasa.bg/novini/article/6536491", "text": "Две компании и един автомобилен състезател се оказаха с офшорни сметки според журналистическото разследване \"Парадайз пейпърс\", съобщи  . Калифорнийският гигант \"Епъл\" е използвал данъчно убежище на британския остров Джързи, за да не плаща данъци или да плаща много малко такива. Преди това компанията е имала подобна практика в Ирландия. Производителят на спортни стоки \"Найк\" е имал офшорни сметки на Бермудските острови и именно там различни дружества са плащали стотици милиони евро, за да ползват правата на марката. Състезателят от Формула 1 и четирикратен световен шампион Люис Хамилтън също е използвал данъчно убежище на остров Ман и така е спестил данък добавена стойност за покупки на стойност повече от 4 милиона евро. 18 месеца след \"Панама Пейпърс\", когато Международният консорциум за разследваща журналистика публикува подобно разследване, стана ясно, че от данъчни вратички са се възползвали кралица Елизабет Втора, Мадона, Боно, съветници на Доналд Тръмп и канадския премиер Джъстин Трюдо, зет на Владимир Путин и още много популярни личности.", "date": "2017.11.07", "title": "Люис Хамилтън сред имената в списъка на \"Парадайз Пейпърс\""}
{"url": "https://www.24chasa.bg/novini/article/6536506", "text": "Японски конструктори създадоха уникален дирижабъл, който може да се използва за космически полети, съобщи Лайф. С разработването му се заели трима души, които възнамеряват да полетят на борда му в открития космос. По думите им, първият космически полет с дирижабъла е планиран за следващата година, предава БТА. Както поясниха тримата инженери, основният конструктивен елемент на този космически кораб е композитен материал. Той осигурява на дирижабъла нужната якост, здравина и надеждност. Освен това употребата на въпросния материал значително намалява разходите за построяването на дирижабъла. Всъщност дирижабълът бил създаден преди две години, като оттогава е минал различни изпитания и тестове.", "date": "2017.11.07", "title": "Създадоха дирижабъл за открития космос"}
{"url": "https://www.24chasa.bg/novini/article/6536537", "text": "България има потребност от висококвалифицирана работна ръка, която в момента не достига. По тази причина се създава правна възможност страната ни да има високотехнологично развитие, а не да се привлича нискоквалифицирана работна ръка у нас. Това заяви зам.-председателят на ГЕРБ и председател на Комисията по вътрешна сигурност и обществен ред Цветан Цветанов, който проведе тази сутрин изнесено заседание на комисията в Русе. Това съобщиха от ГЕРБ. Във връзка с одобряването на текстовете в проектозакона за изменение на Закона за МВР - относно т. нар. „Синя карта“, Цветан Цветанов обясни, че се удължава срокът за висококвалифицирани кадри да идват и работят в страната ни. „От тази гледна точка смятаме, че законопроектът е добър и ще даде възможност на тези български общности, които са в Молдова, Украйна и Албания да могат действително да намерят своето професионално реализиране по висококвалифицираните специалности в България“, посочи зам.-председателят на ГЕРБ. По думите му практиката, създадена от Комисията през периодите, когато има първо и второ гласуване - е народните представители да правят съответните предложения, а работната група с експерти от съответните институции и ведомства да участва активно в прецизирането на текстовете. „От своя страна БСП настоява работодателите да са тези, които да увеличават заплатите и хората да не започват работа за по–ниски възнаграждения. Не виждам проблем във възраженията им. Приети са 4 от конструктивните предложения на опозицията. Съвсем нормален законодателен процес“, обобщи Цветан Цветанов В работата на комисията участваха още зам. – министърът на вътрешните работи Красимир Ципов, старши комисар Асен Игнатов – заместник директор на Главна дирекция „Противопожарна безопасност и защита на населението“.", "date": "2017.11.07", "title": "Цветанов: България има нужда от висококвалифицирана работна ръка"}
{"url": "https://www.24chasa.bg/novini/article/6536551", "text": "Нюйоркчани са призовани да гласуват днес на избори за кмет на метрополията, на които сегашният титуляр на поста Бил де Блазио вероятно ще спечели втори четиригодишен мандат, предаде ДПА. Около 4,3 милиона души имат право на глас. Те могат да избират между демократа Де Блазио, републиканката Никол Малиотакис и независимия консерватор Ричард \"Бо\" Дитъл. Сред претендентите са и демократите Майк Толкин и Сал Албанезе, победени на първичните избори на своята партия, но решили да се явят като независими, предава БТА. През септември Бил де Блазио, който си бе осигурил подкрепата на донори и синдикати, спечели първичните избори на демократите със 75 на сто от гласовете. Въпреки слабата му популярност сред обществото (повече от половината нюйоркчани казват, че той се справя зле или много зле с работата си) предизборните анкети сочат, че той има голяма преднина пред конкурентите си. Един от големите успехи на настоящия кмет на Ню Йорк е въвеждането на безплатно едногодишно предучилищно обучение за всички 4-годишни деца в града, която програма ще се разраства. Той обаче стана обект на критики заради неизпълнени обещания от предишната кампания, сред които намаляване на броя на бездомниците в Ню Йорк и увеличаване на броя на достъпните жилища. Днес предстоят и избори за губернатор в щатите Ню Джърси и Вирджиния. Предполага се, че във Вирджиния демократът Ралф Нортъм ще победи Ед Гилеспи, републикански лобист и член на администрацията на бившия президент Джордж У. Буш. В надпреварата в Ню Джърси се очаква демократът Фил Мърфи да надделее над републиканката Ким Гуаданьо, понастоящем вицегубернатор на щата. Ню Джърси традиционно е доминиран от демократите. Последните два пъти обаче жителите на щата избраха и преизбраха за губернатор републиканеца Крис Кристи. Впоследствие популярността на близкия до президента Доналд Тръмп Кристи спадна до рекордно ниски равнища.", "date": "2017.11.07", "title": "Днес Ню Йорк избира кмет, във Вирджиния и Ню Джърси гласуват за губернатор"}
{"url": "https://www.24chasa.bg/novini/article/6536557", "text": "Служител на куриерска фирма от Търговище е присвоил над 3 000 лева и инсценирал отвличане. Е.М. /на 21 г./ от града се е самонаранил, за да заблуди разследващите, съобщиха от Областната дирекция /ОД/ на МВР. Снощи около 20 часа мъжът е уведомил ръководството на фирмата, че неизвестни са го отвлекли и заключили в служебния автомобил \"Рено Канго\" в гориста местност в околностите на Търговище. Управителят на куриерската фирма се обажда на тел. 112 , за да съобщи за отвличането. Започва издирване на служителя. Полицията намира автомобила отключен в гората към местостта извън населено място. Мъжът е открит в областната болница, където по неговите думи, е заведен от приятели, с които успял да се свърже по телефона. Медиците констатират наранявания, които не са животозастрашаващи, каза за БТА наблюдаващият прокурор Васил Ангелов. Полицията установява, че Е. М. съзнателно е подал неверни данни, за да прикрие извършено от него по-рано същия ден присвояване на сумата от 3 205 лв. Парите са собственост на фирмата. Образувано е досъдебно производство. Действията по разследването се извършват под ръководството на Окръжната прокуратура в Търговище. Срещу Е.М. ще бъде повдигнато обвинение за присвояване или за кражба, в зависимист от длъжностната му характеристика и правомощията, които е имал, допълни Ангелов.", "date": "2017.11.07", "title": "Куриер от Търговище присвоил над 3 000 лева и инсценирал отвличане"}
{"url": "https://www.24chasa.bg/novini/article/6536592", "text": "Министерският съвет прие доклад за дейността на Съвета за административната реформа (CAP) през 2016 г., който включва информация за основните взети решения и за инициативите, реализирани през изминалата година. Съветът е приел редица ключови документи в областта на административната реформа. Сред тях са докладът и списъкът с 20 общински услуги за стандартизиране и унифициране, чрез което се уеднаквяват формулярите за заявяване, структурата и съдържанието на готовия документ, както и изискуемите документи при заявяването на услугите от потребителя. Одобрени са още отчетът на Плана за изпълнение на Стратегията за развитие на държавната администрация 2014-2015 г., Наредбата за стандартните условия за повторно използване на информацията от обществения сектор и за нейното публикуване в отворен формат, както и мерките за увеличаване капацитета на инспекторатите, които осигуряват независимостта на инспекторатите по Закона за администрацията. Правителството одобри кандидатурата на Росен Чобанов за член на Управителния съвет (УС) на Международната банка за икономическо сътрудничество (МБИС) за нов петгодишен мандат. В качеството си на член на УС на МБИС представителят на България ще участва в оперативната дейност и управлението на банката и ще отстоява финансово-икономическите интереси на страната ни. Росен Чобанов е висококвалифициран специалист с богат опит в банковата сфера, както и в гражданското, административното и финансовото право. Завършил е юридическия факултет на СУ „Св. Климент Охридски“. Международната банка за икономическо сътрудничество е в процес на трансформация за превръщането й в модерна международна банка за развитие. Банката обръща особено внимание на проекти в сектори, които генерират растеж и са приоритетни за развитието на икономиките на страните членки – България, Виетнам, Полша, Монголия, Румъния, Русия, Словакия и Чехия. В стратегията й за България приоритет е кредитирането в сферата на промишлеността, селското стопанство, търговията, транспорта и в банковия сектор. Правителството определи дирекция „Морско дело и рибарство“ в Министерството на земеделието, храните и горите за Управляващ орган на Програмата за морско дело и рибарство 2014-2020 г. Сертифициращ орган по програмата става звеното „Сертификация на разходите по Оперативната програма за развитие на сектор „Рибарство“ в Държавен фонд „Земеделие“. Програмата за морско дело и рибарство 2014-2020 г. се съфинансира от Европейския фонд за морско дело и рибарство (ЕФМДР) и от държавния бюджет. По нея в програмния период се предвижда да бъдат инвестирани над 82 780 000 евро от ЕФМДР. Програмата ще допринесе за подобряването на конкурентоспособността и жизнеспособността на предприятията в сектора на рибарството и аквакултурите, безопасността и условията на труд, повишаването на заетостта и териториалното сближаване, за насърчаването на предлагането на пазара и преработването. Чрез успешно реализираните проекти ще бъдат постигнати приоритетите на Европейския съюз за опазване и възстановяване на водното биологично разнообразие, водните екосистеми, осигуряването на равновесие между риболовния капацитет и наличните възможности за риболов. Правителството прие за изпълнение плащанията по четири решения на Европейския съд по правата на човека по дела срещу България. В делото по жалбата „Кръстева и други срещу България“ са присъдени общо 85 989 евро обезщетения и разходи и разноски на четири жалбоподателки. Установеното нарушение е на защита на собствеността и е свързано с реституционни процедури. ЕСПЧ е постановил, че отнемането на правото на собственост нарушава принципа на правна сигурност и, без каквато и да е възможност да бъде получено обезщетение, представлява непропорционална мярка, която е в нарушение на Европейската конвенция за правата на човека и основните свободи. По делото „Кържев срещу България“ е установено нарушение на свободата на изразяване на мнение. Жалбата е подадена от бившия ръководител на СРП във връзка с осъждането му заради негово интервю през 2006 г. ЕСПЧ постановява, че въпреки използвания агресивен и неприятен език, интервюто като цяло е било част от публичния дебат по въпроси със значителен обществен интерес и не е представлявало безпричинна обида за тъжителите. Присъдено е обезщетение от 7565 евро, както и 1500 евро за разходи и разноски. Нарушение на правата на събирането и на сдружаването е установено по делото пред ЕСПЧ, започнато заради отказа на българските съдилища да регистрират „Национално турско обединение“ като сдружение по Закона за юридическите лица с нестопанска цел. ЕСПЧ постановява, че само предположения, че целите на сдружението са политически, не може да обоснове отказ от регистрация. Присъдени са 7000 евро обезщетение, разходи и разноски по делото. По делото „М. М. срещу България“ ЕСПЧ намира нарушение на правото да бъде разгледана своевременно законосъобразността на задържане – съдебното производство по жалбата на М. М. срещу задържането му в Специализиран дом за временно настаняване на чужденци е продължило приблизително 12 месеца. Присъденото обезщетение за неимуществени вреди е в размер на 2000 евро, присъдени са и 3000 евро за разходи и разноски по делото. Правителството одобри допълнителни разходи в общ размер 13 484 783 лв. за изпълнение на дейности по предотвратяване, овладяване и преодоляване на последиците от бедствия. Средствата ще покрият извършени непредвидени разходи от администрациите за преодоляване на щетите от активизирали се свлачища, големи пожари, наводнения, бури, градушки, снегонавявания, срутвания, както и за неутрализиране на боеприпаси, открити извън полигоните на Българската армия. Целевите разходи са предложени от Междуведомствената комисия за възстановяване и подпомагане към Министерския съвет и ще бъдат осигурени за сметка на резерва за непредвидени и неотложни разходи по Закона за държавния бюджет. 112 050 лв. отпуска правителството за изплащане на стипендии на възпитаници на общински и на държавните спортни училища. Средствата се осигуряват по Програмата на мерките за закрила на деца с изявени дарби и са предвидени в централния бюджет за насърчаване на таланти с високи спортни постижения. Други 25 360 лв. бяха одобрени като допълнителен разход по бюджета на Министерството на културата. Средствата са предвидени в централния бюджет за физическо възпитание и спорт на учениците от държавните училища по изкуствата и по култура. Правителството одобри допълнителни разходи в размер на 3 млн. лв. по бюджета на Министерството на външните работи. Средствата са необходими за покриване на недостига при изплащане на командировъчните средства на служителите в задграничните представителства на България. Целта е да се обезпечи нормалното функциониране на дипломатическата служба в областта на управление на задграничните представителства и подкрепата за българските граждани в чужбина. Правителството обяви за публична държавна собственост имоти на територията на общините Габрово и Казанлък и ги предостави за управление на Агенция „Пътна инфраструктура“. Държавните терени попадат в обхвата на проекта за изграждането на обходния път на Габрово, който е част от Трансевропейски коридор IX Букурещ - Русе - Димитровград - Александруполис. С изпълнението на проекта ще се повиши пътната безопасност в региона, ще се модернизира транспортна връзка между Румъния, България и Гърция и интеграцията им с останалата част от Европа. На община Твърдица се прехвърля собствеността върху имоти с обща площ 2,1 дка в землището на с. Бяла паланка. Те са необходими за изграждането на укрепителни съоръжения за безаварийната експлоатация на четвъртокласен път, разрушен от свлачищни процеси. МОСВ получава държавен имот за нуждите на Дирекция „Национален парк Централен Балкан“ в с. Черни Осъм. Едноетажната сграда ще бъде използвана като пункт за охрана и контрол в северозападната част на резерват „Стенето“ с цел превантивен и текущ контрол в една от най-горещите точки в парка от гледна точка на иманярство и ловно бракониерство. Дирекцията ще осигури средства за ремонт на неизползваемата към момента сграда, което е екологично по-целесъобразно и икономически по-изгодно от построяването на нова. От частна в публична държавна собственост е променен статутът на два самостоятелни обекта в сградата на ул. „Чакалица“ №2 в Благоевград. Помещенията са предоставени за управление на Съвместното командване на силите и са необходими за нуждите на Българската армия. Поради отпаднала нужда, от МВР и от НАП се отнема правото на управление върху имоти в Перник и в Силистра и се предоставя на областните управители на двете области. Работните помещения се намират в административните сгради на пл. „Св. Иван Рилски“ №1 в Перник и на ул. „Шар планина“ №75 в Силистра. Правителството даде съгласието си „Български пощи“ ЕАД да продаде чрез търг с тайно наддаване недвижим имот в с. Медвен, община Котел, представляващ паянтова сграда, предназначена за поща. Обектът не се използва от дружеството, но генерира разходи по поддръжката му. Продажбата на неоперативни активи, собственост на дружеството, е продължение на политиката за понижаване на разходите и увеличаване на приходите. Правителството одобри допълнение на РМС 484/2012 за участието на контингент от Въоръжените сили на Република България във военната операция на ЕС в Босна и Херцеговина „Алтея“. Направеното допълнение е свързано с необходимостта да бъдат уредени отношения между българската страна и европейските сили, породени от дължимо от българската страна обезщетение на стойност 10 000 конвертируеми марки във връзка с участието на българския контингент в операцията. Министерският съвет утвърди подписаното през август т. г. междуправителствено споразумение на България и Канада по индустриална сигурност. Документът установява правната рамка на сътрудничеството за защита на класифицираната информация в контекста на индустриалната сигурност. В споразумението са посочени съответните нива на класификация за сигурност на информацията, мерките за защита на класифицираната информация при договори, начините на обмен. Включени са разпоредби относно минимално необходимото съдържание на клаузите за сигурност в класифицирани договори, връщането и унищожаването на класифицирана информация и т. н. Министерският съвет одобри проект на Споразумение за икономическо сътрудничество между правителствата на България и Шри Ланка. Документът предвижда партньорство между двете страни с цел укрепване на икономическите връзки и увеличаване на двустранното търговско сътрудничество. Двете страни ще работят за насърчаване контактите между бизнес организациите чрез размяна на визити и участие в панаири и изложби. Така ще се засили ролята на малкия и средния бизнес в двустранните икономически връзки и ще се стимулира откриването на представителства и клонове на компании от двете страни. Министерският съвет одобри проект на Споразумение с Детския фонд на Организацията на обединените нации (УНИЦЕФ), с което се финансира инициативата „Образованието не може да чака“. Дарението е в размер на 100 000 евро и е предназначено за осигуряване на българския принос към Глобалния фонд за образование в извънредни ситуации, чийто депозитар и администратор е УНИЦЕФ. Глобалният фонд за образование в извънредни ситуации е учреден по време на Първия световен хуманитарен форум през 2016 г. в Истанбул и има за цел до 2030 г. да осигури достъп до сигурно, безплатно и качествено образование на всички деца и младежи в зони на конфликти и кризи. През следващите пет години се предвижда фондът да събере 3,85 млрд. щ. д., чрез които да се осигури достъп до образование за 13,6 млн. деца и младежи, живеещи в условията на хуманитарни кризи. Правителството одобри и проект на споразумение между българското Министерство на външните работи и УНИЦЕФ – Армения, за предоставяне на доброволна целева вноска в размер на 174 000 щатски долара за осъществяване на проект „Реформата в областта на детските грижи в Армения: уроците на българския опит“. За Армения, където има около 3500 деца в институции, опитът на България и предаването на добри практики са полезни при провеждането на предвидените реформи. Инициативата стъпва и на опита, натрупан при изпълнението на съвместен проект на МВнР на България и УНИЦЕФ – Грузия, с подобна насоченост и фокусиран върху грижата и интеграцията на деца с увреждания. С включването си в инициативите страната ни ще има възможност да сподели своя опит и постижения в областта на защитата на правата на децата и грижата за тях с други страни от Западните Балкани и Черноморския регион, които са изправени пред сходни предизвикателства по отношение на закрилата и насърчаването на правата на детето. Финансовият ни принос е свързан и с ангажимента на страната ни като член на Европейския съюз да подпомага по-слабо развитите страни. Той ще допринесе и за подкрепа на общите усилия за осъществяване на политиката на Съюза на сътрудничество за развитие, както и изпълнението на Програмата на ООН за устойчиво развитие до 2030 г. Правителството одобри състава на правителствената делегация на България за участие в 11-ата сесия на Министерската конференция на Световната търговска организация. Тя ще се проведе от 10 до 13 декември 2017 г. в Буенос Айрес, Аржентина. Ръководител на делегацията е министърът на икономиката, а нейни членове – постоянният ни представител към СТО, посланикът ни в Аржентина, както и експерти от МВнР, МИ и МЗХГ. Конференцията, като висш орган на СТО, е упълномощена да взима решения по всички въпроси, свързани с многостранните споразумения и многостранните търговски преговори в рамките на организацията. Очаква се в дневния ред на конференцията да бъдат включени въпроси, свързани с одобряването на работната програма на СТО за приключване на многостранните търговски преговори от кръга Доха, изпълнението на решенията на десетата сесия на Министерската конференция, проведена миналата година в Кения, вътрешната подкрепа за селското стопанство, обществените запаси за целите на продоволственото обезпечаване, вътрешното регулиране в областта на услугите и др. С решението на министъра на икономиката се възлага непосредствено преди конференцията да внесе за одобрение от Министерския съвет проект на позицията на българската страна по предложените за дебат теми. Правителството одобри резултатите от проведени заседания на Съвета на Европейския съюз по земеделие и рибарство и на Съвета „Правосъдие и вътрешни работи“, част „Вътрешни работи“. Срещата на министрите на земеделието и рибарството от ЕС се състоя на 9 октомври в Люксембург и на нея беше постигнато политическо споразумение по регламента за риболова в Балтийско море през 2018 г. Обсъдено беше и изпълнението на Програмата за устойчиво развитие в периода до 2030 г. и нейното значение за селското стопанство в Съюза. Комисията информира Съвета за последните тенденции на най-важните селскостопански пазари, като беше отчетен процес на възстановяването им. Министрите се обединиха около необходимостта да се наблюдава внимателно ситуацията след отпадането на квотите за захар в ЕС, трудните климатични условия на няколко държави членки, Африканската чума по свинете и вноса на ориз. Министрите на вътрешните работи заседаваха на 12 и 13 октомври в Люксембург. Проведените дискусии имаха за фокус миграцията, средносрочния преглед на стратегическите насоки в областта „ПВР“ и предложението за изменение на Кодекса на Шенгенските граници. В контекста на последната тема Европейската комисия отново подчерта, че засилването на Шенген преминава през разширяването му, и призова за своевременно вземане на решение на Съвета. Министерският съвет прие доклад на заместник министър-председателя Томислав Дончев за напредъка по ангажиментите на министерствата, свързани с предложените от тях мерки за намаляване на административната тежест за гражданите и бизнеса. Основен приоритет в него е необходимостта от цялостно ускоряване на изпълнението на поетите ангажименти за намаляване на административната и регулаторната тежест. През месец август министерствата и агенциите идентифицираха общо 605 услуги и регулаторни режима, които могат да бъдат оптимизирани. Към 31 октомври 28% от предложените от министерствата мерки за намаляване на административната тежест за гражданите и бизнеса са изпълнени, 37% са в процес на изпълнение. За реализирането на 35% от мерките се налага по-продължителна работа в търсене на подходящата нормативна формула. На администрациите е даден срок до 15 януари 2018 г. да представят на заместник министър-председателя обобщен доклад за изпълнение на поетите ангажименти за намаляване на административната и регулаторната тежест. Правителството прие доклад за предприетите мерки за изпълнение на заключителните препоръки на Комитета на ООН към България за премахване на всички форми на дискриминация по отношение на жените. Акцент в документа е поставен върху приемането на Закон за равенство между половете, укрепването на Националния механизъм за осигуряване на равнопоставеност между мъжете и жените и дейностите за преодоляване на дискриминационни практики и стереотипите, основани на пола. В доклада се отчитат дейностите за предотвратяване на насилието върху жени и борбата с трафика. Фокус е поставен и върху осигуряването на ефективен достъп на жените до правна помощ в случай на нарушаване на техните права по Конвенцията за премахване на всички форми на дискриминация по отношение на жените. Отчетени са и мерките за осигуряване на по-добро съвместяване на професионалния и семейния живот и популяризиране на политиката в областта на равнопоставеността на жените и мъжете на национално ниво. Конвенцията, препоръките на Комитета на ООН, становищата по отделни дела и националното законодателство за премахване на дискриминацията срещу жените са включени в обученията на адвокати, съдии, прокурори, полицаи и други правоприлагащи длъжностни лица. 438 души са преминали различни форми на обучения в тази сфера в Националния институт за правосъдие в периода септември 2013 г. - декември 2016 г. Противодействието на насилието, основано на пола, е поставено като акцент във всички форми на обучение във факултет „Полиция“ на Академията на МВР, се посочва още в доклада. Министерският съвет внася за ратификация в Народното събрание Договора за приятелство, добросъседство и сътрудничество с Република Македония, подписан на 1 август т. г. в Скопие от министър-председателите на двете държави. Ратифицирането му е израз на желанието на България да изгради добросъседски отношения на основата на европейските ценности. Договорът ще даде осезаеми резултати върху разширяване на транспортните връзки и комуникации между двете държави, участие и усвояване на средства по регионални инфраструктурни и трансгранични проекти, както и улесняване на контактите на хората от двете страни. Правителството одобри доклад от министъра на финансите с информация за касовото изпълнение на държавния бюджет и на основните показатели на консолидираната фискална програма за деветмесечието на 2017 г. По данни от месечните отчети на първостепенните разпоредители с бюджет, салдото по КФП на касова основа към месец септември 2017 г. е положително в размер на 2 420,9 млн. лв. (2,4% от прогнозния БВП) и се формира от излишък по националния бюджет в размер на 2 482,1 млн. лв. и дефицит по европейските средства в размер на 61,2 млн. лева. В структурно отношение салдото по националния бюджет отчита подобрение спрямо отчетеното за същия период на 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период. Постъпилите приходи и помощи по КФП към септември 2017 г. са в размер на 26 151,5 млн. лв. или 73,8% от годишните разчети. Съпоставени със същия период на предходната година, данъчните и неданъчните приходи нарастват с 1 774,9 млн. лв. (7,6%), докато постъпленията от помощи са по-ниски. Общата сума на данъчните постъпления, вкл. приходите от осигурителни вноски, възлиза на 21 856,5 млн. лв., което представлява 78% от планираните за годината приходи. Съпоставено с данните към септември 2016 г., данъчните постъпления нарастват номинално с 8,7% (1 750,1 млн. лв.). Приходите от преки данъци са в размер на 3 885,0 млн. лв. или 76,3% от предвидените в разчетите за годината, като спрямо същия период на предходната година нарастват с 310,4 млн. лева. (8,7%). Приходите от косвени данъци са в размер на 11 028,2 млн. лв., което е 78,7% от разчетите за годината. Съпоставено с данните към септември 2016 г., постъпленията в групата нарастват с 643,4 млн. лв. (6,2%). Постъпленията от ДДС са в размер на 7 137,5 млн. лв. или 81,3% от планираните. Съпоставени с предходната година, приходите от ДДС нарастват с 523,2 млн. лв. (7,9%). Размерът на невъзстановения ДДС към 30.09.2017 г. е 60,1 млн. лева. Приходите от акцизи възлизат на 3 724,9 млн. лв. (73,9% от разчетените за годината). Постъпленията от мита са 141,0 млн. лв. или 84,9% от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 815,6 млн. лв. или 82,3% изпълнение на годишните разчети. Приходите от социално и здравноосигурителни вноски са 6 127,6 млн. лв., което представлява 77,2% от разчетените за годината. Съпоставено със същия период на предходната година, приходите от осигурителни вноски нарастват номинално с 14,2% (760,9 млн. лева). Неданъчните приходи са в размер на 3 245,2 млн. лв., което представлява 68,2% изпълнение на годишните разчети. Приходите от помощи са в размер на 1 049,8 млн. лв. или 39,7% от планираните за годината. Разходите по КФП (вкл. вноската на България в бюджета на ЕС) към септември 2017 г. възлизат на 23 730,5 млн. лв., което е 64,5% от годишните разчети. За сравнение, разходите по КФП за същия период на 2016 г. бяха в размер на 22 289,6 млн. лева. Нарастването на разходите спрямо края на месец септември 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., новото им увеличение от юли 2017 г., както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година. Нелихвените разходи са в размер на 22 327,3 млн. лв., което представлява 64,6% от годишните разчети. Текущите нелихвени разходи към септември 2017 г. са в размер на 20 951,7 млн. лв. (73,9% от разчета за годината), капиталовите разходи (вкл. нетния прираст на държавния резерв) възлизат на 1 375,6 млн. лв. (22,2% от разчетите към ЗДБРБ за 2017 г.). Лихвените плащания са в размер на 726,6 млн. лв. или 87,9% от планираните за 2017 година. Частта от вноската на България в бюджета на ЕС, изплатена към 30.09.2017 г. от централния бюджет възлиза на 676,6 млн. лв., което е в изпълнение на действащото към момента законодателство в областта на собствените ресурси на ЕС. Размерът на фискалния резерв към 30.09.2017 г. е 11,9 млрд. лв., в т. ч. 11,4 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други. Правителството одобри позицията на България за заседанието на Съвет „Външни работи/Търговия“ на ЕС, което ще се проведе на 10 ноември в Брюксел. Предвижда се министрите да обсъдят подготовката на предстоящата 11-а министерска конференция на Световната търговска организация, както и напредъка в търговските преговори на ЕС с Мексико и държавите от Меркосур. Очаква се Европейската комисия да представи доклад за прилагането на споразуменията на ЕС за свободна търговия. Одобрена беше и българската позиция за заседанието на Съвета по общи въпроси, формат „Кохезионна политика“, което ще се проведе на 15 ноември в Брюксел. Фокус на форума ще бъде Седмият доклад за напредъка в постигането на сближаване, който Европейската комисия публикува през октомври. Министрите, отговарящи за политиката за икономическо, социално и териториално сближаване на ЕС, ще обсъдят къде ще бъдат насочени инвестициите от политиката след 2020 г. Според българската позиция, целта на общата европейската политика за дългосрочни инвестиции в растеж, заетост и балансирано развитие на европейските региони трябва да се запази. Необходимо е Съюзът да реагира единно и решително на новите предизвикателства и международни кризи, но не по-малко важно е да бъде осигурено адекватно финансиране за изпълнение на поетите ангажименти за инвестиции в Европа. Като председател на Съвета на ЕС от 1 януари догодина, България ще проведе интензивен дебат и ще положи усилия да бъде постигнато съгласие сред държавите от Съюза по ключовите въпроси на бъдещата Кохезионна политика. Министерският съвет прие Стратегия за развитие на вътрешния контрол в публичния сектор в Република България за периода 2018-2020 г. Документът адресира ключови актуални проблеми в областта на вътрешния контрол, свързани с финансово-контролната система в публичния сектор. Стратегията има за цел да подпомогне прилагането на ефективен вътрешен контрол, базиран на ключови принципи като ефективност, ефикасност, икономичност, законосъобразност и прозрачност, и да допринесе за превенцията в дейността на организациите от публичния сектор. С прилагането й ще се постигне устойчиво развитие на системите за вътрешен контрол и ще бъдат избегнати резките промени, които създават несигурност в контролната среда. Определените в стратегията фундаментални приоритети за вътрешния контрол са да продължава да се фокусира върху ефективността и отчетността, да продължава да се основава на COSO модела, да се организира в съответствие с трите линии на защита – „Оперативно управление“, „Управление на риска, финансов контрол и инспекции“ и „Вътрешен одит“, да бъде хармонизиран и в перспектива за непрекъснато подобрение. В резултат на изпълняването на тези приоритети се очаква в края на периода България да бъде страна със съвременен модел на вътрешен контрол, в която доброто държавно управление в интерес на обществото е гарантирано. Към приоритетите са дефинирани цели и дейности, чието изпълнение е насочено към ръководителите на организации от публичния сектор, в т. ч. министъра на финансите, служителите на инспекторатите по чл. 46 от Закона за администрацията, всички служители на организациите в публичния сектор, ръководителите на звена за вътрешен одит/вътрешните одитори и дирекция „Методология на контрола и вътрешен одит“ в Министерството на финансите. Предвидено е изпълнението на стратегията да се осъществява чрез одобрени от министъра на финансите планове за действие. Напредъкът по изпълнението й ще се отчита с ежегодни годишни отчети, които министърът на финансите ще предлага на Министерския съвет за одобрение в срок до 31 март. Правителството предлага промени в Закона за марките и географските означения. Те са изготвени във връзка с постъпило запитване от Европейската комисия за поддържането на национална закрила на географските означения за земеделски продукти и храни. Поправките целят привеждане на действащия закон в съответствие с изискванията на европейското законодателство и по-конкретно с разпоредбите на регламента относно схемите за качество на селскостопанските продукти и храни. Съгласно разпоредбите на документа, държавите членки нямат право да предоставят национална закрила на географски означения за земеделски продукти и храни. С влизането на закона регистрацията на географските означения за земеделските продукти и храни, направена по реда на закона, се прекратява. Прекратяват се и всички производства по подадени в Патентното ведомство заявки за регистрация на географски означения за земеделски продукти или храни, по които до влизането в сила на промените няма влязло в сила решение. С приемането на промените ще се постигне съответствие на националното законодателство с правото на ЕС в областта на географските означения. Предлагат се и промени в Закона за малките и средните предприятия, чиято цел е да се осигури синхронизиране на българското законодателство с европейската нормативна уредба, регламентираща категоризацията и свързаността на предприятията. Конкретното определяне на категориите и свързаността на малките и средните предприятия са от значение за правилното усвояване на средства от европейските структурни и инвестиционни фондове. Правителството одобри и предлага на Народното събрание да приеме промени в Закона за оръжията, боеприпасите, взривните вещества и пиротехническите изделия. С тях се цели намаляване на административната тежест върху гражданите и бизнеса чрез премахване на изискването за предоставяне на пет удостоверителни документа на хартиен носител. Посочва се, че част от тях може да бъдат събирани и по служебен път. Отпада изискването за предоставянето на Единен идентификационен код, когато лицата са регистрирани по реда на Търговския закон, или копие от удостоверение за вписване в съответния регистър по националното законодателство на съответната държава членка в легализиран превод на български език; диплома за завършено висше образование на ръководителя на производство и документ за придобита специалност на персонала; документи, свързани с промяна на обстоятелства в търговския регистър; копия от издадени разрешения; удостоверение за вписване в съответния регистър по Закона за юридическите лица с нестопанска цел, съответно – копие от акта за създаването. Правителството одобри и предлага на Народното събрание да приеме Закон за Европейската заповед за разследване. С него в националното законодателство се въвеждат изискванията на Директива 2014/41/ЕС. Сега действащата нормативна уредба не може да покрие всички изисквания на директивата за осигуряване на взаимопомощ по наказателни дела между държавите членки. Това предполага ситуации, в които изпращаните от наша страна молби за правна помощ до държавите членки може да бъдат връщани или оставяни без изпълнение, което ще лиши българските съдебни органи от възможността да разследват ефективно престъпления с трансграничен елемент. С въвеждането на ЕЗР страната ни ще може да се включи в предстоящото въвеждане на електронни ЕЗР, както и в създаването на платформа за обмен на електронни доказателства между компетентните органи на държавите членки. Също така ще се осигури възможност за предаването на ЕЗР между компетентните органи на издаващата и на изпълняващата държави чрез всички възможни или подходящи средства за предаване, като защитената телекомуникационна система на Европейската съдебна мрежа, Евроюст или други канали, използвани от съдебните или правоприлагащите органи. С транспонирането на директивата ще се опрости и ускори процедурата, свързана с трансграничните наказателни разследвания в ЕС, ще се намали документацията чрез въвеждането на единен стандартен формуляр, с който органите ще изискват помощ при нужда от доказателства, наркотици и организирана престъпност, които се характеризират с фактическа и правна сложност, изискват сериозен ресурс и време за разследване. Правителството одобри и предлага на Народното събрание да приеме промени в Закона за туризма. Една от поправките е свързана с необходимостта до 1 януари 2018 г. в националното ни законодателство да бъде транспонирана Директива (ЕС) 2015/2302 на Европейския парламент и на Съвета за пакетните туристически пътувания и свързаните пътнически услуги. С нея се прилагат общи правила за формиране на туристически пакети и за организиране на туристически пътувания в рамките на ЕС, като се гарантира на търговци и туристи спазването на техните права и задължения, независимо от националното право. С приемането на тази промяна ще се постигне хармонизация на българското законодателство с останалите държави в ЕС за дейността на туроператорите и туристическите агенти, като се осигурява равнопоставеност на туристическия пазар. Освен това, чрез проектозакона и транспонирането на директивата се цели да се намали административната тежест и спазването на разходите, а също се засилва ролята на взаимното признаване на защита при несъстоятелност. С промените в Закона за туризма се предлагат още няколко поправки, които също ще доведат до намаляване на административната тежест при предоставяне на услуги. Премахва се изискването за представяне за някои официални удостоверителни документи на хартиен носител, като се въвежда нов формуляр, който в основната си част има декларативен характер. Отпадат изискванията за представяне на документи или техни копия за организация за управление на туристически район, за сдруженията в процедурата по вписване в Националния туристически регистър, а също и при вписване в Регистъра на туроператорите и туристическите агенти. Предвиждат се облекчения и при категоризацията на места за настаняване и заведения за хранене и развлечения, при сертификацията на СПА центровете, както и облекчения при лицензирането на екскурзоводи, планински водачи и ски учители. Отпада също изискването за представяне на декларация по образец за регистрация в Търговския регистър, както и декларация, че едноличният търговец не е поставен под запрещение. Предвижда се да отпадне изискването за представяне на справка за професионалната и езиковата квалификация на персонала в някои обекти. Правителството прие Наредба за условията и реда за определяне на външни експерти за проверка на техническите спецификации при възлагане на обществени поръчки. Законът за обществените поръчки, който влезе в сила от 15 април 2016 г., промени вида и обхвата на предварителния контрол, осъществяван от Агенцията по обществени поръчки (АОП). В рамките на въведения нов вид контрол, който е на случаен избор и предвижда мониторинг на определени процедури, е регламентирано извършването от АОП на проверка на техническите спецификации. За извършването на тези проверки са необходими специални знания в различни професионални области, затова АОП ще привлича външни експерти, притежаващи съответните квалификация и опит. Тези експерти ще бъдат включени в списък, който ще се поддържа от АОП и ще се публикува на Портала за обществени поръчки. Основните изисквания към външните експерти, заложени в Наредбата, са за завършено висше образование и не по-малко четири години професионален опит в заявената област на вписване, придобит през последните 10 години, предхождащи подаването на заявлението за включване в списъка на АОП. Предвидено е заявлението на експертите да се разглежда от комисия, определена със заповед на изпълнителния директор на АОП, в която ще участват представители на Министерството на финансите и на Националния център за информация и документация. Списъкът с експертите ще се допълва веднъж годишно, като документи за включване в него могат да се подават в периода 1-31 октомври. Включването в списъка ще е валидно за срок от три години, като е възможно и подновяване на валидността за нов тригодишен период. Определянето на външни експерти, които ще проверяват техническите спецификации, ще се извършва на случаен принцип, чрез специално разработен софтуер, поддържан от АОП. Наредбата регламентира също така условията и реда за определяне и изплащане на възнагражденията на външните експерти. Правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 г. да подпише договор с Национална компания „Железопътна инфраструктура“ за рехабилитация на жп линията Пловдив – Бургас, фаза 2, преди решението за неговото одобрение от Европейската комисия. Проектът се финансира от ОП „Транспорт и транспортна инфраструктура“, като общата му стойност е малко над 800 млн. лева, а отпуснатите европейски средства са приблизително 500 млн. лева. С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от Европейската комисия. Целта на проекта е повишаване на безопасността на жп транспорта и скоростта за движение на влаковете до 160 км/ч, с което ще се намали времето за пътуване с влак от Пловдив до Бургас с 40 минути. Правителството увеличи с два броя командированите от европейските институции служители, които ще подпомагат Българското председателство на Съвета на ЕС. С решението ще бъдат подпомогнати компетенциите на страната в областите на финансовите услуги и бюджета на ЕС. В областта на финансовите услуги ключови ще бъдат намаляването на рисковете в банковата система, завършване на Банковия съюз и изграждане на Съюза на капиталовите пазари. Европейската комисия публикува редица законодателни предложения, които са пряко свързани с тези области, и които ще се разглеждат интензивно по време на Българското председателство. Допълнително като приоритет се очертава и приключването на преговорите по изменението на Финансовия регламент и евентуалното продължаване на Механизма за Турция в полза на бежанците. Министерският съвет одобри отпускането на 70 000 лева за закупуването на специализирано превозно средство за всички уязвими групи в община Струмица, Република Македония. Безвъзмездната финансова помощ е в рамките на проект за социално включване на уязвими групи в община Струмица и създаването на условия за пълноценното участие на хората с увреждания в икономическия, социалния и културния живот и упражняване на основните права, без дискриминация по признак на увреждане. Финансирането ще бъде осигурено от одобрените средства от бюджета на МВнР, предназначени за официална помощ за развитие и хуманитарна помощ съгласно Закона зa държавния бюджет за 2017 г.", "date": "2017.11.07", "title": "Вижте решенията на Министерски съвет от днес"}
{"url": "https://www.24chasa.bg/novini/article/6536573", "text": "Изпълнителната агенция за насърчаване на малките и средните предприятия (ИАНМСП) започва да си сътрудничи с провинция Цинхай в Китай, съобщиха от пресслужбата на агенцията. Зам.-изпълнителният директор на ИАНМСП Румяна Цаканска е имала срещна днес с делегация от китайската провинция, която е водена от Янг Шиамин, зам.-кмет на столицата Синин, представители на Общинското бюро по търговия, Комисията по икономика и информация на града, местния съвет за международна търговия и на бизнеса. \"Нашата агенция работи в тясно сътрудничество с доста китайски провинции. Надяваме се на по-интензивно такова и с провинция Цинхай\", е заявила Цаканска по време на срещата. За целта могат да се организират двустранни бизнес делегации и посещения, както и участия в международни изложения в двете страни. По този начин ще насърчим връзките между малките и средните предприятия, е допълнила тя. Китайските компании от Цинхай се интересуват от сътрудничество в областта на земеделието, хранителната индустрия, биотехнологиите, енергетиката и леката промишленост. На срещата е присъствал представител на най-голямата фирма за производство на килими в Китай, която търси български партньори, както и председателят на Българо-китайската търговско промишлена палата Лъчезар Динев. Провинция Цинхай е с население от 5.6 млн. жители.", "date": "2017.11.07", "title": "България ще си сътрудничи с китайската провинция Цинхай в икономиката"}
{"url": "https://www.24chasa.bg/novini/article/6536610", "text": "Правителството одобри допълнителни разходи в общ размер 13 484 783 лв. за изпълнение на дейности по предотвратяване, овладяване и преодоляване на последиците от бедствия. Средствата ще покрият извършени непредвидени разходи от администрациите за преодоляване на щетите от активизирали се свлачища, големи пожари, наводнения, бури, градушки, снегонавявания, срутвания, както и за неутрализиране на боеприпаси, открити извън полигоните на Българската армия,  Целевите разходи са предложени от Междуведомствената комисия за възстановяване и подпомагане към Министерския съвет и ще бъдат осигурени за сметка на резерва за непредвидени и неотложни разходи по Закона за държавния бюджет.", "date": "2017.11.07", "title": "Близо 13,5 млн. лв. се отпускат за преодоляване на щетите от бедствия"}
{"url": "https://www.24chasa.bg/novini/article/6536607", "text": "28-годишен провадиец ще бъде съден по бързата процедура, след като наруши ограничителна заповед да не доближава жената, с която живеел. Сигнал е подаден в 7.30 часа сутринта. Пристигналите на мястото полицаи закопчали С.Р. и го отвели в районното за едно денонощие, след което предстои да бъде изправен пред съда. Материалите срещу него са предадени в районната прокуратура в родния му град. Преди време жената, с която живеел, изкарала ограничителна заповед срещу него по закона за домашно насилие. В този случай не се е стигнало до саморазправа, имало е само размяна на остри реплики.", "date": "2017.11.07", "title": "Провадиец отива на бърз съд, нарушил ограничителна заповед"}
{"url": "https://www.24chasa.bg/novini/article/6536446", "text": "Когато снимка на Джули Бриксман в гръб, на която жената кара колело и показва среден пръст на кортежа на президента на САЩ Доналд Тръмп, обиколи интернет, тя съзнателно пое публично последиците от тази постъпка. Дори с цената на работното си място, предаде Франс прес, цитирана от БТА. \"Той минаваше край мен и кръвта нахлу в главата ми - спомня си 50-годишната самотна майка пред сайта \"Хъфингтън пост\". - Рекох си: пак е тръгнал за проклетото си голф игрище.\" Американският президент наистина пътувал за \"Тръмп Нешънъл голф клъб\", разположен на около 40 км от Белия дом, когато черните лимузини от конвоя му задминали велосипедистката, излязла на разходка в събота, 28 октомври. Брендан Смяловски, фотограф от АФП към Белия дом, обезсмъртил грубия й жест, разпространил се бързо в интернет. \"Никога не знаеш какво ще видиш. Никога не знаеш какво може да се случи\", обяснява той и уверява, че когато пътува с президентския кортеж, винаги държи пръста на бутона на камерата. Жената се показа твърде упорита и точно това я прави специална - щом конвоят я задмина, тя успя да ни настигне (заради един червен светофар) и отново даде израз на чувствата си, си спомня фотографът десетина дни след случката. Снимката наистина не давала възможност жената с колелото да бъде разпозната, но тя с гордост я използвала за своите профили във Фейсбук и Туитър. Това обаче не се харесало на нейните работодатели от строителната компания \"Акима\", изпълняваща поръчки за американското правителство и въоръжени сили. Три дни след инцидента тя била уволнена от поста мениджър по маркетинга. \"Казаха ми: разделяме се с теб\", разказва Джули Бриксман пред \"Хъфингтън пост\" и обяснява, че я упрекнали за \"непристойно поведение\" и \"неприлично съдържание\", поместено в социалните мрежи. В понеделник прословутата снимка още бе нейна профилна във Фейсбук и Туитър, отбелязва АФП. Агенцията не е успяла да получи коментар от Бриксман и фирма \"Акима\".   ", "date": "2017.11.07", "title": "Жена призна, че показала среден пръст на Тръмп, докато карала колело, уволниха я (Видео)"}
{"url": "https://www.24chasa.bg/novini/article/6536621", "text": "Магистрати и полицаи са станали жертва на кибербандити, които ги изнудвали с голи снимки. Това каза шефът на Трансгранична организирана престъпност в ГДБОП комисар Явор Колев. Той посочи, че подобно изнудване обикновено се случва в социалните мрежи. Подлъгани магистрати и полицаи, а дори и деца изпращат свои интимни снимки и голи видеа, след което ги изнудват.  \"Друга честа жертва на кибератаките е бизнесът. Фирми от топ 100 на българския бизнес претърпяха щети за стотици хиляди евро от киберпрестъпления\", каза Колев на конференция за кибератаките срещу българския бизнес, организирана от  , доставчик на хостинг услуги.", "date": "2017.11.07", "title": "Магистрати и полицаи изнудвани с голи снимки"}
{"url": "https://www.24chasa.bg/novini/article/6536628", "text": "Двама тийнейджъри от Девня успяха да задигнат 110 лв. в монети, след като разбиха кафе-автомат до магазин за хранителни стоки в съседното Суворово. Сигнал в полицията е подаден от работници в близкия магазин. Когато отишли на робата, те видели, че машината е разбита. Благодарение на бързата реакция на униформените, двете момчета били задържани малко по-късно. Те са в ареста за 24 часа. Ще бъдат съдени от районния съд в родния си град.", "date": "2017.11.07", "title": "Тийнейджъри отмъкнаха 110 лв. на стотинки от кафе-автомат"}
{"url": "https://www.24chasa.bg/novini/article/6536629", "text": "Правителството даде съгласието си Управляващият орган на Оперативна програма „Транспорт и транспортна инфраструктура“ 2014-2020 г. да подпише договор с Национална компания „Железопътна инфраструктура“ за рехабилитация на жп линията Пловдив – Бургас, фаза 2, преди решението за неговото одобрение от Европейската комисия, съобщиха от пресцентъра на Министерски съвет. Проектът се финансира от ОП „Транспорт и транспортна инфраструктура“, като общата му стойност е малко над 800 млн. лева, а отпуснатите европейски средства са приблизително 500 млн. лева. С правителственото решение става възможно стартирането на дейностите по изграждане и рехабилитация на няколко железопътни отсечки между Пловдив и Бургас до окончателното одобрение на проекта от Европейската комисия. Целта на проекта е повишаване на безопасността на жп транспорта и скоростта за движение на влаковете до 160 км/ч, с което ще се намали времето за пътуване с влак от Пловдив до Бургас с 40 минути.", "date": "2017.11.07", "title": "Финансират ремонта на жп линията от Пловдив до Бургас с 800 млн. лева"}
{"url": "https://www.24chasa.bg/novini/article/6536643", "text": "Най-големият частен университет в Европа и един от най-престижните за обучение по бизнес, мениджмънт и международни отношения –   кани българските кандидат-студенти на своята презентация в София на  .  заема челна позиция за професионална реализация на завършилите студенти в Италия и се нарежда сред 500-те университета с  . В   се обучават над  , а преподавателският колектив се състои от  . Университетът предлага множество бакалавърски и магистърски програми, както и едногодишни специализации на италиански и английски език. В кампусите на   в Милано, Рим, Бреша, Пиаченца, Кремона и Кампобасо, освен специалности в сферата на бизнеса, мениджмънта и международните отношения, можете да изучавате програми и в областта на медицината, правото, социалните и хуманитарни науки. Сред именитите възпитаници на   са бившият председател на Европейската Комисия  , бившият главен изпълнителен директор на „Дукати”   и основателят на италианската петролна компания „ЕНИ”  . Таксите за обучение в Италия се определят на база семейни доходи. В Università Cattolica del Sacro Cuore те варират между   и  . През изминалата учебна година   успяват да спечелят   и е в размер на  . Заповядайте на   , за да се срещнете с представител на учебното заведение и да зададете лично въпросите, които ви вълнуват! Входът за събитието е свободен с предварителна регистрация  .", "date": "2017.11.07", "title": "Бизнес и международни отношения на английски език в Италия"}
{"url": "https://www.24chasa.bg/novini/article/6536642", "text": "Разгневена жена принуди пилота на самолет да го приземи аварийно, след като по време на полета разбрала, че мъжът ѝ ѝ изневерява, съобщи Франс прес. Жената, която е от Иран, пътувала със съпруга си от Доха за Бали. По време на полета мъжът заспал и жената успяла да отключи телефона му, като така разбрала за извънбрачна връзка, предаде БНР. Персоналът в самолета не успял да успокои жената, която се нахвърлила на съпруга си и затова пилотът решил да предприеме аварийно кацане в индийския град Ченай. Семейството било свалено от самолета и той излетял отново по маршрута си.", "date": "2017.11.07", "title": "Разгневена от изневяра жена принуди пилот на самолет да го приземи аварийно"}
{"url": "https://www.24chasa.bg/novini/article/6536683", "text": "Министерският съвет внася за ратификация в Народното събрание Договора за приятелство, добросъседство и сътрудничество с Република Македония, подписан на 1 август т. г. в Скопие от министър-председателите на двете държави. Това съобщиха от правителствената информационна служба. Ратифицирането му е израз на желанието на България да изгради добросъседски отношения на основата на европейските ценности. Договорът ще даде осезаеми резултати върху разширяване на транспортните връзки и комуникации между двете държави, участие и усвояване на средства по регионални инфраструктурни и трансгранични проекти, както и улесняване на контактите на хората от двете страни.", "date": "2017.11.07", "title": "Договорът за добросъседство с Македония влиза за ратификация в парламента"}
{"url": "https://www.24chasa.bg/novini/article/6536704", "text": "Министърът на вътрешните работи Валентин Радев каза пред журналисти в Министерския съвет, че хората трябва да свикнат, че ще има ограничения, свързани с предстоящото председателство на Съвета на ЕС, които обаче няма да са много големи. Той уточни, че тези ограничения основно ще са около НДК, хотел \"Маринела\" и по трасето, включително около София тех парк. Тестването на част от системите за сигурност е започнало, като за един от компонентите й се очаква това да остане за януари, предаде БТА. В отговор на въпрос министърът съобщи, че днес с решение на правителството са отпуснати малко над 4 млн.лева във връзка със щетите от наводненията в бургаския регион. Каквото може, държава ще направи, но и хората трябва да се грижат за домовете си, допълни министърът.", "date": "2017.11.07", "title": "Радев: Очакват се известни ограничения за столичани заради европредседателството"}
{"url": "https://www.24chasa.bg/novini/article/6536940", "text": "Русия отхвърли днес информациите, че е анулирала конференцията за мир в Сирия, предвидена за 18 ноември в Сочи, предаде Франс прес, цитирана от БТА. Турция, един от партньорите в процеса за постигане на мир в Сирия, заяви в неделя, че Москва е решила да отложи форума, известен под името Конгрес за национален сирийски диалог. Днес руският външен министър Сергей Лавров каза, че подготовката за конференцията продължава. Той припомни, че датата, на която тя ще се състои, всъщност не е била официално оповестена. Лавров каза, че Русия е в контакти с Турция, Иран, страните от Персийския залив, ООН, емисарите на сирийското правителство и с всички представители на сирийската опозиция, за да бъде установена програмата на конгреса и точната му дата. Той потвърди вече появилите се информации, че сирийски опозиционни групи отказват да водят преговори с режима в Дамаск, но каза, че резултатите от контактите на Русия относно организацията на конференцията са доста позитивни. Опозиционната Сирийска национална коалиция обяви, че няма да участва в никакви преговори с правителството извън рамките на Женевския процес. Висшият преговорен комитет, представляващ ключови сирийски опозиционни групи, пък определи руската инициатива като шега. Западни страни също изразиха скептицизъм за конференцията. Следващият кръг от преговорите за Сирия в Женева под егидата на ООН е насрочен за 28 ноември.", "date": "2017.11.07", "title": "Лавров: Русия не е анулирала конференцията за мир в Сочи"}
{"url": "https://www.24chasa.bg/novini/article/6536941", "text": "Съдия Мина Мумджиева от Софийския градски съд освободи срещу подписка Йоан Матев, който е обвиняем за убийството на Георги Игнатов в Борисовата градина. Мотивът е, че при извършване на престъплението, той е бил непълнолетен, поради което може да бъде наказан със затвор от 5 до 12 години. От мотива на съдийката стана ясно, че при наказание, по-малко от 15 години, мярката за неотклонение \"задържане под стража\" не може да продължава повече от 8 месеца. По думите на съдия Мумджиева, знаейки това, прокуратурата е трябвало да ускори работата си. Йоан Матев обаче няма да излезе от ареста веднага, тъй като решението на Софийски градски съд подлежи на обжалване и протест пред Софийски апелативен съд. Делото е насрочено за 14 ноември. Говорителят на Софийска градска прокуратура Зорница Таскова съобщи, че прокуратурата ще протестира решението на Софийски градски съд. От там връчиха в съдебната зала призовка на защитата на Матев да се яви за запознаване с материалите по делото, тъй като до момента това не е можело да стане. Въпреки че майката на Йоан Матев е и негова адвокатка, тя е отказвала да получи призовката. Това затруднявало разследването и приключването на делото.", "date": "2017.11.07", "title": "Съдът пусна на свобода Йоан Матев, не можело да стои повече от 8 месеца в ареста"}
{"url": "https://www.24chasa.bg/novini/article/6536957", "text": "На 6 ноември при съвместна проверка в землището на с. Горна Брезница, на територията на \"Държавно горско стопанство Кресна\", служители на МВР и ЮЗДП установяват незаконен превоз на дърва за огрев. Дървесината е натоварена в джип \"Мицубиши Паджеро”\"без регистрационна табела, управляван от служител на МО при поделение Благоевград с иницали А. Я. Нарушението е извършено в съучастие и на граничен полицай от Петрич с инициали Р. В. Служителите на ЮЗДП са съставили два акта - за транспортиране на дървесина без превозен билет и без контролна горска марка. Автомобилът и дървата, обект на нарушението, са задържани в Базата за съхранение в Кресна.", "date": "2017.11.07", "title": "Хванаха полицай и военен да транспортират незаконни дърва"}
{"url": "https://www.24chasa.bg/novini/article/6536996", "text": "Десетки хора бяха арестувани и милиони евро - конфискувани, при три акции на италианската полиция срещу мафиотски организации, предаде ДПА. В Реджо Калабрия общо 50 души бяха задържани, поставени под домашен арест или им беше забранено да напускат града. Акцията бе насочена срещу местната мафия, Ндрангетата. Италианската полиция съобщи в Туитър, че заподозрените са обвинени в членство в мафиотска организация, изнудване, измама с обществени поръчки и наркотрафик. В Неапол и Флоренция бяха задържани 19 предполагаеми членове на неаполитанската мафия, Камората, включително главата на престъпната фамилия Малардо, съобщи агенция АНСА, цитирана от БТА. Конфискувани бяха активи за 50 милиона евро, включително недвижима собственост, фирми, коли и банкови сметки. При третата операция, проведена от италианската финансова полиция, бяха иззети активи на стойност над 5 милиона евро от двама намиращи се в затвора членове на клана Ранго-Дзингари, който е част от Ндрангетата.", "date": "2017.11.07", "title": "Арестуваха десетки при италианска акция \nза борба с мафията"}
{"url": "https://www.24chasa.bg/novini/article/6537000", "text": "Официални документи потвърждават, че мъж от Чили е на достолепните 121 години, което го прави най-възрастния човек на планетата, пише в. \"Дейли експрес\". Мъжът на име Селино Вилянуева Харамильо е роден през 1896 г., четири години преди настоящата официална рекордьорка по дълголетие, вписана в Книгата на рекордите на Гинес - 117-годишната японка Наби Таджима. Мистерия забулва произхода на дълголетника, наричан почтително Дон Селино, когато преди години се появява в дома на Марта Рамирес и остава да живее при нея. Тогава бившият селскостопански работник, който никога не се е женил, е 99-годишен и не разполага с никакви лични принадлежности, след като пожар унищожава дома му. В огъня изгаря и оригиналното му свидетелство за раждане. Марта Рамирес, цитирана от в. \"Гардиън\", споделя, че не е очаквала Дон Селино, който е почти напълно сляп и глух и не може да се движи без чужда помощ, да преживее години наред след появата си в дома й. Мистерията около произхода му е разбулена след проверка, направена от чилийската статистическа служба, която потвърждава възрастта на Дон Селино. Според документите той е роден на 25 юли 1896 г. - в годината, в която е организирана първата съвременна олимпиада, а кралица Виктория става най-дълго властвалият британски монарх до момента.", "date": "2017.11.07", "title": "Чилиец на 121 години е най-възрастният човек на планетата"}
{"url": "https://www.24chasa.bg/novini/article/6536752", "text": "Сделката за електроразпределителния бизнес на ЧЕЗ в България била към края си, съобщава чешкият вестник  Hospodarske noviny. Според медията най-високата цена, която се предлага е на практически неизвестна индийска компания Future Energy. Вероятно се има предвид българската компания \"Фючър Енерджи\", която е търговец на ток, но източници от ЧЕЗ заявиха, че е в партньорство с голяма индийска енергийна компания. Индийци дори са идвали в София на оглед на активите на ЧЕЗ.  Собственик на компанията е Валентин Христов.  Чешката медия се позовава на два високопоставени и независими източника, близки до сделката. Те обаче не съобщават цената, която \"Фючър Енерджи\" предлага, но припомня, че преди това се е говорело за минимум 8 млрд. крони (363 милиона долара).  Говорителката на  ЧЕЗ-Прага Алис Хоракова е коментирала, че продажбата на българските активи е насочена към повече заинтересовани страни.   Както \"24 часа\" писа, на финалната права на процедурата за продажба на активите са допуснати ТЕЦ \"Бобов дол\", която се свързва с Христо Ковачки и чешката компания \"Енерго-Про\", \"Фючър Енерджи\" и \"Инерком\".  Преди месец чешките медии съобщиха, че \"Енерго-Про\" е подобрила офертата си на над 300 млн. евро. В същото време \"Енерго-Про Варна\" погаси предсрочно облигационна емисия от 130 млн. евро и с разрешение на общото събрание на облигационерите пое гаранция към фирмата майка за 350 млн. евро.  Явно преговорите на ЧЕЗ с кандидат-купувачите на активите и в България е на етап подобряване на оферти.  ", "date": "2017.11.07", "title": "Сделката на ЧЕЗ за бизнеса й в България била към края"}
{"url": "https://www.24chasa.bg/novini/article/6537005", "text": "Повече от 250 000 лева са събрани в кампанията за пострадалите при наводнението в Бургаско. Това съобщи в Камено омбудсманът Мая Манолова. Тя е съпредседател на Обществения съвет, който разпределя набраните средства от Националната благотворителна кампания на Българския Червен кръст, организирана в подкрепа на пострадалите. Днес омбудсманът пристигна в Камено, за да види на място последиците от природното бедствие на 25 октомври. Тя ще посети и други райони в общината, пострадали при бедствието, причинено от обилните дъждове. Манолова информира, че останали средства от миналогодишната Великденската кампания ще бъдат предоставени за ремонт на детската градина в село Черни връх, в която разрушенията след водната стихия са на висока стойност. Към монета тя не работи, а децата посещават детската градина в съседно село. В детската градина в Черни връх леглата, матраците, шкафчетата, техниката са неизползваеми. Поражения има и в котелното помещение. В окаяно състояние след наводнението са повече от 35 къщи в Община Камено. Всички са с тежки следи от наводнението, мокри и негодни за обитаване. Най-важното сега е къщите да бъдат изсушени. Оказано е съдействие от БЧК с предоставяне на осушителна техника и влагоабсорбаторни машини. Техниката обаче не е икономична и има притеснения от страна на хората, че ще има огромно натрупване на сметки за електричество. Подготвила съм писмо до EVN с молба сметките на тези домакинства да бъдат опростени за месеците октомври и ноември. Нормално е електроразпределителното дружество ЕВН да помогне на пострадалите, каза Манолова.", "date": "2017.11.07", "title": "Мая Манолова: Над 250 000 лв. са събрани за пострадалите при наводненията в Бургаско"}
{"url": "https://www.24chasa.bg/novini/article/6537011", "text": "Благоевградчанката Анелия Танева ще бъде съдена за това, че редовно изоставяла детето си да се скита. Районна прокуратура внесе в съда обвинителен акт срещу циганката. Тя е обвинена, че в периода от 7 декември 2016 г. до 4 май 2017 г. оставяла сина си без надзор и достатъчно грижа, с което създала опасност за неговото физическо, душевно и морално развитие. Тя систематично не изпълнявала задълженията си на родител Ц не се грижела за детето си, не го отглеждала и възпитавала, като допуснала момчето да бъде въвлечено в извършване на престъпления и да се укрива от правоохранителните органи. Анелия многократно оставяла сина си Ц. без надзор на обществени места в Благоевград, в това число и в късните нощни часове, като през това време той извършвал кражби. Срещу него били образувани досъдебни производства за незаконно отнемане на чужди вещи, като общите им стойности варирали от 83 лева до 300 лева. Майката допуснала за повече от две седмици детето да напусне дома си, да скита и да се укрива от полицията, поради което момчето било обявено за общодържавно издирване.", "date": "2017.11.07", "title": "Съдят майка, оставила детето си да скита"}
{"url": "https://www.24chasa.bg/novini/article/6537003", "text": "Американски вертолети изведоха чуждестранни командири на „Ислямска държава“ (ИД) две седмици преди операцията на сирийска армия за освобождаването на града. Това разкриха местни жители пред руската агенция РИА-Новости. Операцията на правителствените сили започна в началото на октомври, градът бе освободен за две седмици. „Отначало американската военна авиация извърши маневра в района Ар Рахба недалеч от Меядина, в съседството с фермата Хайдар. След това нанесе удар, ние се опитахме да се скрием и видяхме няколко американски вертолети. На земята, в градините на Хайдар, бяха чуждестранни командири на ИД заедно с техния щаб. Вертолетите ги изведоха извън пределите на Меядина\", разказа местният овчар Мохаммад Авад ал Хусейн,  Той добави, че е виждал вертолети и в селището Умм ал Айн. „Дойдоха вертолети и взеха главатарите на ИД, след това авиоударите спряха“, сподели 79-годишният овчар. Той каза, че е служил в сирийската армия и може да разпознае американската авиация. Дружи жители разказаха пред РИА-Новости, че са видели как автомобили са превозвали отначало двама чуждестранни главатари на ИД от Меядина с техните семейства в щаба на групировката в Градините на Хайдар в Ар Рахбе. След това дошли вертолети и ги отвели в неизвестна посока.", "date": "2017.11.07", "title": "Американски военни спасили главатари на „Ислямска държава“"}
{"url": "https://www.24chasa.bg/novini/article/6537020", "text": "Паника обзе индийската столица Делхи. Живеещите се събудиха в сиво одеяло от смог, съобщава Би Би Си, цитиран от    Видимостта е слаба, а нивото на замърсяване надхвърля до 30 пъти препоръчителната граница, определена от Световната здравна организация. Индийската медицинска асоциация (IMA) обяви „здравно извънредно положение” и призова правителството да положи усилия за ограничаване на заплахата. Хората публикуват драматични снимки в социалните медии, които показват степента на проблема. Главният министър на Делхи Арвинд Кейривал поиска от своя министър на образованието да обмисли затваряне на училищата за няколко дни. Всяка зима нивата на замърсяване на въздуха в Делхи се покачват, защото земеделските стопани в съседните щати Панджаб и Харяна изгарят стърнища, за да изчистят полетата си. Активисти казват, че почти нищо не е направено за спирането на тази практика.", "date": "2017.11.07", "title": "Делхи в паника – смъртоносният смог отново покри града"}
{"url": "https://www.24chasa.bg/novini/article/6537024", "text": "Агенция \"Пътна инфраструктура\" (АПИ) представи на конференция в Луковит идейният проект за изграждането на участъка от АМ \"Хемус\" от пътен възел \"Боаза\" до пътя Плевен - Ловеч, съобщи БТА. На форума, организиран от областния управител на Ловеч Георги Терзийски, присъстваха народни представители от региона, кметове на общини и населени места, общински съветници, експерти и представители на бизнеса и различни институции. Председателят на управителния съвет на АПИ инж. Дончо Атанасов поясни, че участъкът е изключително тежък и това е наложило промяна на трасето. То ще е с дължина 50 км и е актуализирано според оценката за въздействие върху околното среда (ОВОС). \"Избягваме големи виадукти и дълги тунели, за да може и да се поевтини трасето и да бъде изградено по-бързо\", каза още Атанасов. Участъкът ще включва само един тунел, няколко виадукта и пътни възли. Максималната скорост ще е 120 км. ч. Все още не е ясно колко точно ще струва строителството на този лот от магистралата, което се очаква да започне 2019 г. Областният управител на Ловеч Георги Терзийски каза, че кметовете са спомогнали за по-бързото придвижване на процедурите по отчуждаване на имотите, което ще способства за по-бързото изграждане на участъка. Той допълни, че пред областната администрация предстои и прехвърляне на процедурата по изплащане на обезщетенията на собствениците на отчуждените имоти. На форума са уточнени и процедурите по геоложките проучвания, които ще се извършват по трасето.", "date": "2017.11.07", "title": "АПИ представи проекта за участъка от \"Хемус\" до пътя Плевен - Ловеч"}
{"url": "https://www.24chasa.bg/novini/article/6537023", "text": "Полицията в Каварна задържа при специализирана операция наркоразпространител, съобщи пресцентърът на областната дирекция на МВР. В жилището на криминално проявения С.С. /25 г./ е иззета суха тревна маса с тегло 460 грама, която при теста е реагирала на канабис. Намерено е бяло прахообразно вещество с тегло 32.5 грама, както и 1.8 грама амфетамин. Иззети са множество опаковки и електронна везна, посочват от пресцентъра на полицията. Самият С.С. е задържан при разпространение на наркотични вещества. Районното управление на МВР в Каварна разследва деянията му.", "date": "2017.11.07", "title": "Задържаха наркоразпространител в Каварна"}
{"url": "https://www.24chasa.bg/novini/article/6537212", "text": "\"Не беше като по филмите\". Това каза 24-годишният Севелин Николов, който е обвинен, че в нощта срещу събота е убил с 21 удара с нож баща си Жоро Николов в дома му в кв. \"Павлово\", стана ясно в Софийския градски съд. Младежът направил признанието пред приятели и момичето, с което живее на семейни начала. Севелин добавил, че не можел да повярва, че го е сторил, но му олекнало. От мотивите на съдия Евелина Папазян, която гледа мярката му за неотклонение, се разбра, че седмица преди престъплението Севелин казал пред приятелката си, че планирал да убие баща си. Той се опитал да си организира и алиби. В дома на родителя си Севелин ходил 2 пъти в нощта срещу събота, като първо се отказал, тъй като пред кооперацията имало хора, но 20 минути по-късно се върнал и позвънил на вратата. Баща му го посрещнал с викове \"наркоман\" и \"боклук\". Започнал и да го удря. Тогава младежът се нахвърлил с ножа и го наръгал в шията, гръдния кош и корема. До дома на родителя си той бил откаран от приятел. Носел в раница суичър, нож и маратонки. След убийството Севелин изхвърлил ножа и маратонките в река Боянска.  Убития Жоро Николов бил неин син.", "date": "2017.11.07", "title": "Севелин Николов, обвинен за убийството на баща си: Не беше като по филмите"}
{"url": "https://www.24chasa.bg/novini/article/6537215", "text": "Над 30 са документираните случаи на насилие на медици в страната, съобщи председателят на Лекарския съюз д-р Венцислав Грозев. Той представи на нова инициатива от кампанията срещу насилието над лекари - \"Пребори гнева\". \"24 часа\" и БНР са медийни партньори на кампанията. Д-р Лъчезар Захариев от Втора ортопедия на \"Пирогов\" и младият парамедик Теодор Цанков от Спешната помощ в София са част от жертвите на насилие. \"Нападна ме една жена с много възпитан вид, с културен. Жената прецени, че на опашката пред кабинета е чакала прекалено дълго. Всъщност пациентка беше дъщеря ѝ. Ние, когато излезем на адрес, просто не знаем къде отиваме. Всяко едно наше повикване е една голяма въпросителна, защото информацията е една, но често в случая реалността е съвсем друга\", разказаха те за  . Над 60 са случаите на агресия на агресия спрямо медицински лица за миналата година. Най-често това става в спешните центрове, обясниха от Лекарския съюз.  \"Предприели сме още мерки за безопасност, каза заместник-директорът на болницата проф. Никола Габровски. \"Не само въвеждането на тази промяна на допуска. Сложиха се допълнително камери на повечето места. Подобрихме комуникацията както с прокуратурата, така и с органите на МВР, но аз се съмнявам, че ще можем да направим превенция на абсолютно всички възможни случаи\", добави той.", "date": "2017.11.07", "title": "Над 30 са документираните случаи на насилие на медици в страната"}
{"url": "https://www.24chasa.bg/novini/article/6537251", "text": "Министър-председателят Бойко Борисов и българското правителство ще бъдат на работно посещение в Брюксел, утре, 8 ноември. Там ще проведат съвместно заседание с Колегиума на комисарите по повод предстоящото ротационно председателство на България на Съвета на Европейския съюз през първата половина на 2018 г. и подготовката по него, каквато е установената през годините практика. Това съобщиха от Министерски съвет. Предвижда се двустранна среща между министър-председателя Бойко Борисов и председателя на Европейската комисия Жан-Клод Юнкер, а всеки министър ще проведе и индивидуална среща със съответния еврокомисар хомолог. В рамките на пленарна среща между представителите на българското правителство и комисарите ще бъдат представени приоритетите на България по време на първото й председателство на Съвета на ЕС. Акценти в разговорите ще бъдат темите от европейския дневен ред, които ще бъдат и във фокуса на Българското председателство. След проведените срещи министър-председателят Бойко Борисов и председателят на Европейската комисия Жан-Клод Юнкер ще дадат съвместна пресконференция в 14,15 часа местно време.", "date": "2017.11.07", "title": "Борисов и правителството ще проведат среща в Брюксел с Колегиума на комисарите"}
{"url": "https://www.24chasa.bg/novini/article/6537207", "text": "Технически гаф е удължил неправомерно присъдата на Петър Русев, който миналото лято, едва 16-годишен, намушка приятеля си Борис Минчев на 15 г., нанасяйки му шест удара с нож пред магазин в Китен. Русев призна изцяло вината си и бе осъден на 6 г. затвор след редуциране на наказанието с една трета. Той обаче обжалва присъдата, това стори и пострадалият Борис. На 7 ноември  делото влезе в Бургаския апелативен съд, където стана ясно, че заради техническа грешка Петър е получил по-висока от законово допустимата присъда. Объркването дошло при преквалифицирането на обвинението срещу малолетния извършител. Това означава, че със сигурност апелативните магистрати ще намалят присъдата на Русев. Те ще излязат с решение в двумесечен срок. В съдебната зала вчера Петър се извини на намушкания Борис и на майка му, като каза, че съжалява за случилото се. \"Какво е това извинение? Няколко дни след инцидента Петър се обади на сина ми по телефона и му каза: \"Съжалявам, че не успях да те убия\", възмути са майката на ранения Мария Борисова. \"Петър живя в дома ми 6-7 месеца, гледах го повече от моите деца\", сподели жената пред наш репортер. Пред съда тя заяви, че синът й още се възстановява от раните, имал проблеми със сърцето и ходел по лекари. Майката поиска 80 000 лв. за нанесени неимуществени вреди, вместо наложените от Бургаския окръжен съд 40 000 лв. \"За мен безспорно е доказано, че деянието е опит за убийство. Подсъдимият е нанесъл шест удара с нож в тялото на Минчев, като четири от тях /в шията и гръдния кош/ са били прободни и са навлезли между 4 и 6 см. в тялото\", заяви апелативният прокурор Любомир Петров. Той припомни данни от съдебно-медицинската експертиза, според която след намушкването Борис бил с кръвно 40/20 и рязък спад на хемоглобина. Държавното обвинение подчерта, че ударите са били нанесени със сила, а извършителят бил емоционално-волево лабилен и често избухвал. Според защитата на подсъдимия обаче, той не е имал намерения да убива приятеля си. Адв.Ваня Радиева подчерта, че според първата съдебно-медицинска експертиза само две от нараняванията са били прободни, но дори и те не са проникнали в тялото на пострадалия. \"Имало е сборичкване, част от свидетелите дори не са видели ножа. Всичко е станало за секунди\", заяви Радиева, изтъквайки факта, че Петър е живеел сам и се чувствал изоставен. Родителите му били разделени, а майката живеела в чужбина. Защитата поиска присъда, близка до минималната. За престъплението, в което е обвинен Петър Русев, законът предвижда от 2 до 8 г. лишаване от свобода, но тъй като той е признали изцяло вината си наказанието се редуцира с една трета.", "date": "2017.11.07", "title": "Технически гаф удължил присъдата на 16-годишния Петър, намушкал приятел"}
{"url": "https://www.24chasa.bg/novini/article/6537253", "text": "Водачът на лек автомобил, който катастрофира на пътя Пазарджик-Пловдив, е в критично състояние, като екип на пожарната реже автомобила, за да бъде изваден, съобщи Мирослав Стоянов, говорител на ОД МВР-Пазарджик, цитиран от \"Фокус\". По информация на полицията лек автомобил „Мицубиши“ с пловдивска регистрация е самокатастрофирал на главния път. Щетите по автомобила са големи. Движението в участъка на инцидента се регулира от патрул на КАТ.", "date": "2017.11.07", "title": "Мъж в критично състояние след катастрофа на пътя Пазарджик-Пловдив"}
{"url": "https://www.24chasa.bg/novini/article/6537260", "text": "За убийство на куче с особена жестокост пловдивският районен съд постанови 1г. и 2 м. условно с 3 години изпитателен срок за Христо Петков. Той прониза със стрела в главата кучето Гергана на бензиностация в града на тепетата. Убийството стана на 21 юни 2015 г. 40-годишният Петков ще трябва да плати и 2100 лева глоба, реши съдът. По време на делото той не се призна за виновен. Гергана била любимка на служителите от бензиностанцията на \"Пещерско шосе\". Била кастрирана, маркирана и обезпаразитена. Работниците редовно я хранели. Петков със свои приятели отишли да заредят колата си. Кучето започнало да лае, но не нападало, защото било кротко. Тогава 40-годишният мъж извадил лък от багажника на автомобила си и се прицелил в Гергана. Стрелата я пронизала в главата. Служители от бензиностанцията изтичали, след като чули скимтенето на кучето. То лежало и агонизирало. Ветеринарен лекар сложил упойка на животното да не се мъчи. Присъдата подлежи на обжалване в двуседмичен срок.", "date": "2017.11.07", "title": "Условна присъда и 2100 лв. глоба за 40-годишен, убил с лък кучето Гергана"}
{"url": "https://www.24chasa.bg/novini/article/6537327", "text": "Фосилизирани зъби на два изчезнали вида създания, които са най-древните предшественици на повечето съвременни бозайници, включително и на човека, бяха открити в южната част на Англия, съобщи Би Би Си. Зъбите принадлежали на подобни на земеровки животни с крака на динозаври. Учените определиха възрастта им на 145 милиона години. Това са несъмнено най-старите фосили на бозайници, предшественици на хората. Останките били намерени от студента Грант Смит в скалите по крайбрежието на Суонидж, графство Дорсет, предава БТА. Доктор Стив Суийтман от университета в Портсмут проучи древната находка. Животните били малки по размери и имали козина. Вероятно те се появявали под прикритието на нощта. Един от тях, за който експертите предполагат, че е ровещ бозайник, се хранел с насекоми, докато по-големият е ядял и растения. Зъбите им били много развити. \"Освен това те са много износени, което подсказва, че видовете, към които те принадлежали, живеели добре\", каза доктор Суийтман. Един от новооткритите видове беше кръстен Durlstotherium newmani на съдържателя на местен пъб Чарли Нюман, който е и колекционер на фосили. Другият вид получи името Dulstodon ensomi, на местния палеонтолог Пол Енсъм.", "date": "2017.11.07", "title": "Откриха останки на най-древните предшественици на човека във Великобритания"}
{"url": "https://www.24chasa.bg/novini/article/6537343", "text": "Радвам се, че поставяме началото на една великолепна традиция - и действащият президент, и всички президенти на България досега да се съберем заедно, за да отдадем почит на първия демократично избран президент на страната ни д-р Желю Желев. Това каза пред журналисти президентът /1997-2002/ Петър Стоянов, който участва в церемонията по откриването на възпоменателна плоча пред родната къща на първия демократично избран президент на България д-р Желю Желев /1990-1997/ в село Веселиново, съобщи БТА. Мисля, че това е важен знак за българската демокрация, защото това, което все още, според мен, ни липсва е чувството на институционалност и уважение към институциите. Това, което ни липсва е чувството на приемственост, заяви Стоянов. \"Всеки от нас идва на власт с мисълта, че е първи, неповторим и започва да гради новото бъдеще, а всъщност всеки умен човек трябва да е наясно с едно - търси поуките от миналото, стъпвай на здравия фундамент от миналото, ако искаш да градиш истинско бъдеще\", каза още Петър Стоянов.", "date": "2017.11.07", "title": "Петър Стоянов: Важен знак - всички президенти отдаваме почит на Желев"}
