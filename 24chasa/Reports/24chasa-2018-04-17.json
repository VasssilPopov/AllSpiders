{"url": "https://www.24chasa.bg/novini/article/6821423", "text": "“Да мислим мащабно и трансгранично.” Това призова колегите си от националните банки в региона, банкери и финансисти шефът на Българската банка за развитие (ББР) Стоян Мавродиев. Той откри в София международен форум с участието на банкери и финансисти. Искаме да помогнем за свързването на страните от ЕС и да привлечем към него и страните от Западните Балкани, каза Мавродиев. Той предложи да се приеме меморандум за сътрудничество между банките за развитие от региона, за да споделят рисковете при финансиране на големи и важни проекти. “На Балканите е нужен стратегически инвестиционен план, който да обедини ресурсите”, заяви и икономическият министър Емил Караниколов. “По-добри пътища, железопътна инфраструктура, газова и електрическа връзка - това ще сближи хората и ще доведе бизнеса”, каза Караниколов. Според него на политическо ниво било направено много и вече са нужни конкретни действия за съвместно финансиране. Механизмът на финансиране на Европейския фонд е подобрен и вече е на базата на БВП на глава от населението, за да не бъдат ощетявани по-малките държави, заяви председателят на Европейския фонд за стратегически инвестиции Герасимос Томас. До момента фондът е отпуснал за региона 274 млрд. евро, а България е сред 10-те страни с най-добро усвояване на средства, каза Томас. Целта е до 2020 г. да бъдат реализирани 300 млрд. евро.", "date": "2018.04.17", "title": "Банките за развитие на Балканите ще финансират заедно големи  проекти"}
{"url": "https://www.24chasa.bg/novini/article/6821647", "text": "Премиерът на Италия Паоло Джентилони заяви днес пред новосъставения парламент, че категорично подкрепя решението на САЩ, Великобритания и Франция да атакуват с ракети Сирия, за да намалят нейния химически оръжеен потенциал, предаде Асошиейтед прес. \"Италия не е неутрална държава, която да избира всеки път коя страна да заеме между Атлантическия съюз и Русия. Тя е последователен съюзник на Съединените щати, а не на това или онова американско правителство\", каза той пред Камарата на депутатите, цитиран от БТА. Джентилони уточни, че Италия е осигурила тилова подкрепа за операцията в събота от натовската база в Авиано под условието, че \"никакви действия с цел удар по Сирия няма да произлизат от наша територия\". \"Така и беше\", заключи той. Евентуалната роля на Италия в някаква военна операция в чужбина е особено деликатна в политическо отношение предвид трудностите за съставяне на ново правителство след изборите миналия месец, които не излъчиха ясно мнозинство в парламента, отбеляза АП. Лидерът на десноцентристката коалиция Матео Салвини се изказа против италианско участие в ударите по Сирия.", "date": "2018.04.17", "title": "Премиерът на Италия Паоло Джентилони \nподкрепи ударите на Запада по Сирия"}
{"url": "https://www.24chasa.bg/novini/article/6821649", "text": "Европейският съюз не се отнася към Турция справедливо и обективно, заяви турският вицепремиер и правителствен говорител Бекир Боздаг, след като еврокомисарят по разширяването Йоханес Хан каза днес в Страсбург, че Анкара се отдалечава с големи крачки от пътя към членство в ЕС, предаде Ройтерс, цитирана от БТА. След заседание на правителството в Анкара Боздаг заяви, че позитивните оценки в доклада на ЕК за напредъка на Турция не могат да \"маскират\" несправедливото отношение към нея. Наред с това Боздаг обвини Гърция, че нарушава международното право, като не екстрадира осем турски военни, които според Анкара са подкрепили осуетения опит за преврат през 2016 г. Турция и Гърция имат спорове по редица въпроси, напомня Ройтерс. Атина отказа да върне в Турция военните, които избягаха малко след опита за преврат през юли 2016 г. и поискаха политическо убежище в Гърция.", "date": "2018.04.17", "title": "Турция: Европейският съюз се отнася несправедливо към нас"}
{"url": "https://www.24chasa.bg/novini/article/6821473", "text": "Европейският съюз не трябва да приема нови страни членки, докато процесът на вътрешна интеграция не се задълбочи и не бъдат приети реформи, заяви Еманюел Макрон, цитиран от АП. Френският президент дръпна реч пред Европейския парламент в Страсбург, в която описа визията си за Европа. Макрон отбеляза, че иска да приобщи държавите от Западните Балкани към европейския проект, но времето за тяхното присъединяване все още не е дошло. “Ще подкрепя разширяване само когато първо има задълбочаване на интеграцията и реформа на нашата Европа”, заяви той. Макрон каза, че но не иска и една Европа, която, при условие че функционира трудно с 28, а утре с 27 страни членки, “да се окаже с 30 или 32 държави със същите правила”. Лидерите на ЕС и Западните Балкани ще се съберат на 17 май в София, за да обсъдят бъдещето на региона. Според АП на практика няма шанс някоя западнобалканска страна да получи покана за членство в ЕС. Европа трябва да защити своя модел на либерална демокрация пред авторитарните режими по света и “нелибералните демокрации” в ЕС, заяви френският президент в речта си. “Отговорът пред лицето на авторитаризма не е авторитарна демокрация, а авторитетът на демокрацията”, заяви Макрон, намеквайки за правителствата на Полша и Унгария, предаде Ройтерс. Френският президент призова за енергична кампания преди европейските избори догодина в момент, когато блокът е изправен пред предизвикателствата на Брекзит и възхода на национализма. Важно е преди тези избори “да проведем демократичен, критичен дебат относно това какво е Европа”, подчерта той пред евродепутатите. Според френския президент гражданите искат нов европейски проект, който да отговаря на техните опасения и притеснения в свят, в който съюзници като САЩ обръщат гръб на многостранната търговия и договорите за климатичните промени. Демокрацията е най-добрият шанс на ЕС да се бори срещу възхода на национализма, подчерта той и призова европейските страни да защитават ценностите на свободата, равенството и многообразието. “Искам да принадлежа към едно поколение, което ще е решило да защити твърдо своята демокрация. Няма да отстъпя пред никакво увлечение по авторитарните режими”, заяви в речта си Макрон, цитиран от Франс прес. добави той. Макрон предложи да се създаде европейска програма за финансиране на общностите, които приемат и интегрират бежанците, за да се избегне дебатът за квотите за разселването им в ЕС. Макрон защити ударите, които страната му нанесе в Сирия заедно със САЩ и Великобритания. “Тези удари не решават нищо, но слагат край на една система, с която бяхме свикнали и при която по някакъв начин лагерът на правото бе станал лагер на слабостта”, подчерта френският президент в Страсбург. Еманюел Макрон обеща Франция да продължи да работи за “инклузивно политическо решение за Сирия, говорейки с всички страни - Русия, Турция, Иран, режима в Дамаск и опозиционните сили”. Някои евродепутати разкритикуваха френските действия в Сирия, предаде АП. “Спрете войната в Сирия” и “Долу ръцете от Сирия” можеше да се прочете на издигнати от тях плакати. Европейският съюз се нуждае да се отвори за приемане на нови членки от Западните Балкани, за да предотврати риска от нова война в региона, заяви ръководителят на Европейската комисия Жан-Клод Юнкер пред Европарламента, съобщи Ройтерс. “Ако не се отворим за страните в този крайно сложен и трагичен регион и ако не отворим европейска перспектива за тях, ще видим войната да се завръща в този район, както видяхме това през 90-те години”, заяви Юнкер. Не искам войната да се завърне на Балканите и затова трябва да се отворим за тях, посочи той. След речта на Макрон шефът на Еврокомисията заяви пред евродепутатите, че е развълнуван от думите на френския президент. “Истинската Франция се завърна”, изтъкна Юнкер. Председателят на Еврокомисията добави, че ЕС не е само клуб, воден от Франция и Германия, отговаряйки на притесненията, че традиционните водещи страни в Евросъюза имат надмощие в организацията, предаде АП. “Европа не е само френско-германска. Имаме 28 страни членки”, подчерта той. Избирането на Макрон за президент на Франция даде нова надежда на ЕС, но “Европа е отбор”, допълни Юнкер.  Европейската комисия препоръчва да започнат преговори за еврочленство с Албания и Македония. Това стана ясно, след като ЕК прие във вторник годишния си пакет по въпросите на разширяването, включително седем отделни доклада за страните от Западните Балкани и Турция. Докладът отбелязва, че Македония най-накрая е преодоляла най-тежката си политическа криза от 2001 г. Корупцията в Македония продължава да е сериозен проблем и институциите нямат достатъчно добър капацитет да се борят с нея, а политическата намеса остава риск, се отбелязва в доклада. Положителна оценка получава и по-доброто регионално сътрудничество, но е нужно спешно да се реши спорът за името с Гърция. Българското външно министерство е особено удовлетворено от препоръките на ЕК да започнат преговори за присъединяване на двете държави. Премиерът Бойко Борисов, правителството и дипломатическата служба на Република България работиха за това през последните месеци, отбелязва МВнР в декларация. Турция трябва незабавно да прекрати извънредното положение, наблюдава се сериозно отстъпление от независимостта на съдебната система, а гражданските права са системно нарушавани, се казва още в доклада на ЕК. ", "date": "2018.04.17", "title": "Макрон: ЕС не трябва да приема  нови членки (Обзор)"}
{"url": "https://www.24chasa.bg/novini/article/6821655", "text": "Белият дом си оставя отворена врата да предостави изключения на Япония за вносните мита за стоманата и алуминия, докато президентът на САЩ Доналд Тръмп и японският министър-председател се готвят за среща във Флорида, пише The New York Times, цитиран от \"Фокус\". Съветникът по икономически въпроси на Белия Дом Лари Кудлоу заяви, че даването на изключение за Япония или сключването на ново търговско споразумение с Япония е „на масата“. Повечето други ключови съюзници на САЩ, включително и Австралия, Канада и ЕС също получиха изключения от наложените миналия месец. Японските медии съобщават, че получаването на изключение е една от основните цели на Абе по време на посещението му.", "date": "2018.04.17", "title": "САЩ обмислят възможността да изключат Япония от вносните мита"}
{"url": "https://www.24chasa.bg/novini/article/6821574", "text": "Български студенти ще се трудят в Европейската организация за ядрени изследвания в Женева, известна с името ЦЕРН. За първи път те ще имат възможност за стажове - летни, за 6 месеца и за цяла година. Екип от ЦЕРН е на лов за умни стажанти в изложението “Стажове” на Техническия университет в София. ЦЕРН покрива разходите на студентите, които месечно ще вземат около 3200 швейцарски франка - близо 5 хиляди лева. На летните стажове ще получават по 90 франка на ден. Младите специалисти започват със стартово възнаграждение от 5000 франка месечно. Студентите ще работят с нобелисти по реални проекти, имат шанс да останат като млади специалисти с начална впечатляваща заплата от 5 хиляди швейцарски франка. 80 световни компании участваха във форума “Стажове”, който се организира от центъра “Кариера и възпитаници” на Техническия университет в София за 7-и пореден път. След днешшното представяне в столицата в сряда форумът ще бъде открит във филиала на университета в Пловдив и в колежа в Сливен, където ще се включат още компании. “По всички направления, в които Техническият университет в София обучава, има обявени стажантски позиции - IT, авиация, машиностроене, уредостроене, енергетика, микроелектроника, автомобилния сектор”, обясни Силвия Янева, шеф на центъра “Кариера и възпитаници”. Стажантските програми са с различна продължителност - 3 или 6 месеца, 1 или 2 г. Повечето компании плащат на младежите между 450 и 1000 лв. Отворени са да приемат и първокурсници, обичат да си ги шлифоват, допълни Янева. Безспорно има нужда от такива събития, това е начин повече млади хора да намерят правилното място за себе си, коментира шефът на Асоциацията на индустриалния капитал Васил Велев. Макар че за всички завършили инженерно-технически специалности има места за работа, допълни той.", "date": "2018.04.17", "title": "ЦЕРН на лов в София за умни стажанти, дава по 3200 франка"}
{"url": "https://www.24chasa.bg/novini/article/6821667", "text": "Руски военни са открили в сирийския град Дума лаборатория на бунтовниците, в която се е произвеждало химическо оръжие и са се съхранявали компоненти за неговото производство. Това заяви днес по тв канал \"Россия 24\" Алексей Родионов от руска бойна част по химическа защита в Сирия, предадоха Ройтерс и ТАСС. По думите му са били намерени веществата тиодигликол и диетаноламин, необходими за производство на серен и азотен иприт. \"Освен това в склада бе открит контейнер с хлор, аналогичен на използвания от бунтовниците за постановката на режисирания фейков сюжет\", каза руснакът, цитиран от ТАСС и БТА. Сирийски активисти обвиниха правителството в Дамаск, че неговата армия е извършила на 7 април химическа атака срещу контролирания тогава от бунтовници град Дума, в която според тях са загинали над 40 човека, включително деца. Това предизвика ракетни удари на Великобритания, САЩ и Франция миналата събота срещу военни обекти в Сирия. Първоначално Москва твърдеше, че не е имало никакво нападение с химическо оръжие в Дума, а после обвини бунтовниците, че това е тяхна провокация, извършена с британска помощ, което Лондон отрече, припомни Ройтерс. ТАСС цитира днешно изявление на говорителката на руското външно министерство Мария Захарова. В него тя призовава \"западните страни, участвали в нелегитимния обстрел срещу Сирия\" да престанат да манипулират общественото мнение и да се намесват в работата на експертите от Организацията за забрана на химически оръжия, пратени в Сирия.", "date": "2018.04.17", "title": "Руски военен: В Дума открихме лаборатория на бунтовниците за химически оръжия"}
{"url": "https://www.24chasa.bg/novini/article/6821615", "text": "Израел оповести подробности за описаните от него \"ирански въздушни сили\" в съседна Сирия, включително граждански самолети, заподозрени в транспорт на оръжия, намеквайки, че те може да бъдат ударени, ако напрежението с Техеран си засили, предаде Ройтерс, цитирана от БТА. Иран, заедно със Сирия и Русия, обвини Израел за въздушен удар на 9 април по сирийска военновъздушна база, в който бяха убити седем иранци от Корпуса на гвардейците на революцията. Израелски медии показаха сателитни снимки и карта на пет сирийски военновъздушни бази, в които се твърди, че са разположени ирански дронове или товарни самолети. Оповестени са и имената на трима висши офицери от Революционните гвардейци, които са заподозрени в командване на сходни проекти, например за ракетни части. Медиите се позовават на израелски военни източници. Според редактора по военни въпроси в израелската телевизия \"Мако\" Рони Даниел публикуването н информацията е сигнал към Иран, че разполагането на негови въоръжения в Сирия е известно на Израел и че ако има опит да се отмъсти за удара от 9 април, тези цели също може да бъдат ударени. Според Даниел Израел се готви за ирански ракетен удар или нападение с въоръжени дронове от Сирия.", "date": "2018.04.17", "title": "Израел намекна, че може да удари въздушните сили на Иран в Сирия"}
{"url": "https://www.24chasa.bg/novini/article/6821462", "text": "Мощен отпор от лекарите и радост от страна на собствениците на заведения - така очаквано бе посрещнат проектът за промяна на Закона за здравето на вицепремиера Валери Симеонов и партията. А депутатите са разделени на пушачи и непушачи. Както “24 часа” писа, НФСБ внася изменение, според което на заведенията, хотелите, корабите, летищата и стадионите ще е разрешено Аргументите - пълната забрана не работи и се нарушава в България и по цяла Европа. Всички публични места, включително нощните барове, да са за непушачи, но да могат да правят и зони за дим, стига да са херметично затворени от останалата част на заведението и вентилирани, предвижда Симеонов. В ГЕРБ нямаха позиция по темата, но се очаква скоро да излязат с такава. Пълната забрана на пушене на публично място влезе в сила именно в първия мандат на Бойко Борисов през 2012 г. Партньорите на НФСБ в “Обединени патриоти” са раздвоени - ВМРО са категорично против смекчаване на режима (виж вдясно - б.р.), докато от “Атака” напомнят, че те са били изначално против забраната - още в 41-ото НС депутатите на Волен Сидеров са гласували против нея. “Бях против забраната, защото смятам, че създаде проблем за съвестните собственици на заведения. Но след като веднъж е наложена, държавата трябва да си влезе в задълженията и да глобява нарушителите”, коментира зам.-шефът на лявата група Антон Кутев. Той уточни, че това е личният му коментар. БСП няма взето решение. Няма смисъл да се връщаме назад, казват и други депутати. Те прогнозираха, че промяната няма да мине, напомняйки най-сериозния такъв опит - в 42-ия парламент. Тогава ГЕРБ и БСП се разделиха не на партиен принцип, а на пушачи и непушачи, вторите надделяха и рестрикциите в крайна сметка останаха. “Няма да се съгласим с тези промени, а когато видим и конкретните текстове на предложението, ще предприемем действия за протести.” Това каза д-р Маша Гавраилова от сдружение “България без дим”. Според нея “Щом е врата, тя се отваря и затваря, а когато е и в заведение, почти непрекъснато седи отворена, защото сервитьорите влизат и излизат”, обясни Гавраилова. Тя припомни, че заведенията не са изпълнили изискванията за вентилации между 2010-2012 г. Тогава собствениците представяли фалшиви протоколи. Според Световната здравна организация никаква вентилация не може да осигури пълно ликвидиране на вредните вещества от тютюневия дим. Всеки нов парламент се опитва да прокара поправка на закона, надявам се и този път да проявят здрав разум и да не приемат промените, каза още д-р Гаврилова. “Искрено се надявам вицепремиерът Валери Симеонов да впрегне своите усилия в укрепване и повишаване ефикасността на контрола, за да може да се научат заведенията и да спазват забраната, а не в отмяна на забраната”, допълни тя. Тогава всички ще се храним, ще пием и танцуваме в среда без тютюнев дим, а не “човек да е вмирисан и през цялото време да вдишва всичките над 8000 вредни вещества”, каза лекарката. Тя съобщи, че през октомври е направено проучване на над 1000 човека. 75% от анкетираните поддържат забраната, като 53% от пушачите също са отговорили, че я подкрепят. “Не виждам защо трябва да правим такава огромна крачка назад. Ние сме една от малкото държави, които върнаха забраната през 2010 г. Не знам на кого е необходим такъв резил и да покажем на света, че нищо в България не е както трябва”, коментира още лекарят. ХРИСТО НИКОЛОВ Ресторантьорско-хотелиерската асоциация винаги е била за такъв балансиран модел, какъвто предлага вицепремиерът Валери Симеонов, т.е. пушенето да е разрешено само на места, които имат възможност да обособят отделни помещения за тази цел. Това заяви пред “24 часа” съпредседателят на Българската хотелиерско-ресторантьорска асоциация Атанас Димитров. Според него добре би било да не се връща старата разпоредба отпреди 2012 г., според която обособяването на отделно помещение за пушачи да е задължително за заведенията с над 50 места. Това било дискриминационно и трябва да се приеме нов модел - по желание на собственика, но с много строги изисквания за техническото обезпечаване с вентилация на помещенията, в които ще се пуши. “Сега нощните заведения са принудени да изкарват пушачите навън. Представяте си какво става, когато заведението се намира в жилищен район - хората вдигат шум и това създава скандали. По-добре е да пушат вътре”, мотивира се Димитров. В бранша срещу идеята на Симеонов се изказа единствено Асоциацията на българските туроператори и туристически агенти. Според тях всички варианти за разрешаване на пушенето в заведения не могат да постигнат никакъв защитен за хората ефект. Искането на Валери Симеонов да се разреши пушенето в заведенията, тъй като забраната не се спазва, е все едно да се разреши алкохола на шофьорите, защото някои шофират пили. Така депутатът от ВМРО Искрен Веселинов коментира идеите на вицето от патриотите да се облекчи забраната за пушене. Освен Веселинов и повечето му колеги във ВМРО били срещу проекта “Симеонов”. Предложението било проява на стокхолмски синдром, смята депутатът. Той обясни, че е присъствал на спорове между партийния си лидер Красимир Каракачанов и Симеонов, в окито председсателят на НФСБ е бил срещу пушенето. “Досега винаги, макар и в разрез с единоначалието във ВМРО, съм подкрепял Валери, че забраната трябва да се спазва, а уважаемите иначе пушачи да не се приемат за природно явление, с което сме длъжни да се съобразяваме”, обясни той. “Дори пушачите са против новото легитимиране на този вреден навик. Така че дебатът предстои”, твърди Веселинов. Добре би било да се върне старата схема със салоните за пушачи и непушачи. Така няма да има ощетени. Но ако тя бъде върната, да е при същите условия - с изискванията за размери на помещенията, вентилационните системи и т.н. Както всички виждаме, хората не са спрели да пушат. В нашите заведения се спазва забрана, но през зимата много хора прекарват повече време навън, с цигара в уста. Не трябва да се подминава и фактът, че има много непушачи, семейства с малки деца и такива, които не желаят, докато се хранят, да им се дими наоколо. Затова смятам, че ако законът бъде отменен, трябва да се върнат салоните за пушачи и непушачи. Приветствам обособяване на части за пушачи, но трябва да се доизпипа. Друг е въпросът, че преди време ги направихме, после ги премахнаха. Дано да не се променя вече. Ако се разреши въвеждането на такива зони, трябва да се направи разграничение на развлекателна зона и ресторант. Според мен в затворените ресторанти въобще не трябва да се пуши - цигареният дим няма място в заведения за хранене, независимо дали ще е отделен, или в цялото пространство. При барове, дискотеки и кафенета обаче би трябвало да се разреши пушенето. Особено след 22,30 ч, когато хората вече са вечеряли и отиват да разпускат. Не може да забраниш нещо със закон, щом го продаваш със закон. В края на краищата тези заведения са направени за развлечение и тотална забрана не може. Преди време като спрях цигарите в едно нощно заведение, оборотът падна на 100 лв. А и хората започнаха да не спазват наредбата. ", "date": "2018.04.17", "title": "“Меката” забрана на пушенето на Симеонов - отпор от лекари, мълчание от ГЕРБ"}
{"url": "https://www.24chasa.bg/novini/article/6821634", "text": "Важна информация за всички пътуващи. На отсечката преди пътен възел Белокопитово между Шумен и Търговище. Посоката е в Шумен. Движението е спряно, за да бъде изваден катастрофирал товарен тир,  Няма пострадали, но тежката процедура по ваденето на тира наложи затварянето на пътя между Търговище и Варна, преди Шумен. Образували са се километрични опашки.", "date": "2018.04.17", "title": "Вадят катастрофирал тир преди Търговище, спряха движението към Варна"}
{"url": "https://www.24chasa.bg/novini/article/6821629", "text": "На онлайн търг в САЩ е представена секретната карта на президента Джон Кенеди с обозначените на нея съветски военни обекти в Куба по време на кулминацията на Карибската криза, по които САЩ планирали да нанесат удар. По данни на аукционната къща RR Auction, специализирана в продажба на исторически документи и редки предмети, картата е от 27 октомври 1962. Документът съдържа информация къде се намират съветските военни обекти в Куба, включително изтребителите МиГ, бомбардировачите Ил-28, ракетните катери \"Комар\", балистичните ракети Р-12, ракетите \"земя-земя\", а също ядрени хранилища. Датата 27 октомври 1962 г. бе най-опасният ден от Карибската криза и влезе в историята като „черната събота“. В съпровождащия документ на аукционната къща се казва, че „ако Кенеди бе издал заповед за удар, тази карта показва 9 съветски цели, по които американците биха хвърлили бомби“. Благодарение на това, че лидерите на САЩ и СССР се договориха и в нощта на 28 октомври успяха да предотвратят ескалацията на кризата, „деветте посочени на картата цели станаха оръжието, което САЩ премахната от Куба “, отбелязва къщата. Документът представлява две карти, залепени със скоч, и два листа с пояснителни бележки, маркирани с надписа „Секретно“,  Както съобщи организаторът на онлайн търга, преди около 20 години документът е бил предаден на сегашния му собственик от Робърт Макнамара, министърът на отбраната при Кенеди. Той пък получил картата като подарък от самия президент Кенеди, който я нарекъл „победната карта“, защото именно над нея той прекарал решаващите часове на кризата и не се е поддал на натиска на военните да се нанесе удар срещу позициите на СССР в Куба. Онлайн аукционът стартира в петък. Началната цена на лота е 20 000 долара. Търгът ще приключи на 11 април.", "date": "2018.04.17", "title": "Секретна карта от Карибската криза изложена на онлайн търг"}
{"url": "https://www.24chasa.bg/novini/article/6821465", "text": "Косовският президент Хашим Тачи заяви след доклада на Европейската комисия, че Косово е уморено от доклади и изисква конкретни решения, предава македонската медия „Макфакс“, цитирана от \"Фокус\".  „Европа трябва да се отнася с нас като с другите“, заяви Тачи и добави, че Косово очаква либерализирането на визите. „Приветствам доклада, в който е отбелязан положителен напредък, когато става въпрос за изискването за получаване на либерализиране на визовия режим, поради което очаквам този процес да завърши скоро“, посочва косовският президент. Той добави, че Косово има достатъчно политическо желание да продължи процесите на интеграция в ЕС. „Косово също е твърдо ангажирано да продължи диалога със Сърбия и да получи статута на страна кандидатка за ЕС“, заключи Тачи.", "date": "2018.04.17", "title": "Хашим Тачи: Уморен съм от доклади"}
{"url": "https://www.24chasa.bg/novini/article/6821452", "text": "Европейският съюз заяви, че Турция не е постигнала напредък, а дори се движи бързо назад по пътя към членство в ЕС, предадоха Асошиейтед прес и Ройтерс, цитирани от БТА. Европейската комисия обяви днес в доклад за напредъка на страните кандидатки за членство, че Турция продължава да налага ограничения на опоненти и медии, и че не е постигнат напредък в борбата с корупцията. Брюксел призова Турция да отмени режима на извънредно положение, въведен след опита за преврат през юли 2016 г. В доклада се посочва, че \"мащабът и колективният характер, както и диспропорционалността на предприетите мерки...по време на извънредното положение, като масови уволнения, арести и задържания, продължават да предизвикват сериозни опасения\". ЕК предупреждава, че годините на напредък в изпълнение на европейските стандарти в сферата на човешките права, свободата на изразяване и върховенството на закона са изгубени и че демокрацията в Турция отслабва, докато президентските правомощия се увеличават. Турция \"продължава да се отдалечава с огромни крачки от ЕС, особено в сфери като върховенство на закона и фундаментални права\", заяви европейският комисар по разширяването Йоханес Хан на пресконференция след публикуването на доклада. Турция започна преговори за членство в ЕС през 2005 г., но те са в застой през последните години, напомня АП.", "date": "2018.04.17", "title": "Йоханес Хан: Турция се отдалечава с огромни крачки от ЕС"}
{"url": "https://www.24chasa.bg/novini/article/6821546", "text": "Ново споразумение за евакуация на бойци от бунтовническата група \"Джаиш ал Ислам\" бе сключено днес със сирийското правителство, предаде Франс прес, позовавайки се на сирийската държавна агенция САНА. Става дума за евакуация от град Думейр, на около 50 км североизточно от столицата Дамаск, съобщава БТА.Съгласно споразумението оттам трябва да се изтеглят близо хиляда бойци на групировката.Бунтовниците напускат Думейр и предават своите тежки оръжия. Те най-вероятно ще отидат в град Джараблус в Северна Сирия, който е под контрола на опозицията. \"Джаиш ал Ислам\" присъстваше и в Дума, но трябваше да се изтегли от града след правителствената офанзива, продължила няколко седмици. Хиляди бойци и цивилни се евакуираха оттам в събота, което позволи на режима на Асад да обяви цялостно превземане на Източна Гута. Специалисти твърдят, че след тази победа режимът се стреми да освободи околностите на Дамаск от бунтовническо присъствие и постига това чрез споразумения за евакуация като днешното. Силите на режима се готвят също да си върнат последните места, контролирани от \"Ислямска държава\" в южната част на Дамаск. Последните седмици правителството изпраща там военни подкрепления. От 2015 г. ИД контролира по-голямата част от палестинския лагер Ярмук и части от няколко квартала на сирийската столица.", "date": "2018.04.17", "title": "\"Джаиш ал Ислам\" се евакуират от района на Дамаск"}
{"url": "https://www.24chasa.bg/novini/article/6821554", "text": "Докторантка в Югозападния университет в Благоевград е починала внезапно от сърдечен удар. Младата жена, на възраст около 40 г. се е наложило да бъде погребана в България заради забавеното оформяне на документите и сумата около 20 000 долара, която трябвало да се плати за транспортиране на тялото в родината й.  Дъщеря й, която живеела в Германия се е съгласила майката да бъде погребана у нас. Заради това, че е с мюсюлманско вероизповедание от посолството и мюфтийството са избрали тялото да бъде положено в село Долно Осеново, община Симитли, където живеят мюсюлмани.  Местните хора са оказали пълно съдействие, извикан е бил и ходжа, за да се отслужи ритуала, на който присъствал и посланика, казаха хора от селото. ", "date": "2018.04.17", "title": "Докторантка от Йемен погребана в село Долно Осеново"}
{"url": "https://www.24chasa.bg/novini/article/6821582", "text": "Турция още не е изпълнила 7 от общо 72 изисквания за отмяна на визовия режим с Европейския съюз, се казва в огласения днес доклад на Европейската комисия за Турция, предаде ТАСС. В началото на февруари Турция представи на ЕК план за изпълнение на тези 7 условия, който ЕК в момента оценява и провежда консултации с турските партньори. Въвеждането на безвизов режим за краткосрочни пътувания на турски граждани в ЕС е една от точките в споразумението ЕС/Турция от март 2016 г. за ограничаване на притока от мигранти. Засега тази точка от споразумението не е изпълнена заради възражения на ЕС по твърде строгото антитерористично законодателство в Турция. Анкара заплашва, че ако ЕС не изпълни задължението си за визова либерализация, Турция ще се откаже от споразумението за мигрантите.", "date": "2018.04.17", "title": "Турция още не е изпълнила 7 изисквания за отмяна на визовия режим с ЕС"}
{"url": "https://www.24chasa.bg/novini/article/6821344", "text": "Това е един от дните, когато гражданите на Македония трябва да се гордеят, сега сме на крачка по-близо до Европейския съюз, заяви македонският премиер Зоран Заев след публикуването на доклад на Европейската комисия, в който се препоръчва започване на преговори за членство на страната в ЕС, предаде агенция МИА, цитирана от БТА. Премиерът каза, че препоръката е \"чиста и безусловна\", което означава, че страната наистина може да започне преговори. \"Днес сме по-близо до ЕС и до достигане на икономическите стандарти на съюза. В своя доклад ЕК предложи кристално чиста и безусловна препоръка за започване на преговори с Македония\", каза Заев на пресконференция, на която присъстваха и много министри от неговото правителство.", "date": "2018.04.17", "title": "Заев след доклада на ЕК: Сега сме на крачка по-близо до Европейския съюз"}
{"url": "https://www.24chasa.bg/novini/article/6819604", "text": "С 2,5 пъти по-голям БВП на глава от населението са българските общини, които са до град - икономически център, в сравнение с тези, които нямат такъв. Това показва изследването “Как влияят икономическите центрове върху развитието на периферните общини?”, изготвен от Института за пазарна икономика (ИПИ). 10 940 лв. е средната продукция на глава от населението в градовете извън икономически центрове. При тези, които са част от такива, тя възлиза на 25 980 лв. Разлика има и между общините, които се намират в периферията и в ядрото на зоната - при първите стойността на БВП е 11,8 хил. лв., а при вторите - 29,87 хил. лв. Общините в перифериите приличат на тези извън центровете, но все пак се наблюдават осезаеми разлики, което доказва, че участието в икономическите зони оказва положителен ефект, посочват от института. Предимството на периферните общини се отнася и за останалите икономически показатели, включени в изследването - 2 пункта по-благоприятен коефициент на безработица, с около 200 лева на глава по-високи чуждестранни инвестиции и разходи за придобиване на материални активи, малко по-високо средно заплащане. Те отстъпват единствено по дял на наети лица, най-верояно заради високата трудова миграция към ядрата на зоните според изследването. Най-големите стойности за всеки показател са именно ядрата, които се явяват двигател на икономиката за цялата страна По повечето индикатори освен средното заплащане те превъзхождат останалите общини с 3-4 пъти, а при преките чуждестранни инвестиции - с почти пет. Голяма част от разликата се дължи на сериозната тежест на Столичната община – заради голямото ѝ население, отчитат от ИПИ. Анализът разглежда и разликата в демографските показатели. Те водят до подобен извод - общините ядра са с челни позиции по показателите. Разликите между периферните общини и тези извън икономически центрове не е особено голяма - при естествения прираст и дела на трудоспособните дори малко по-добре се представят тези извън центрове. Най-интересни са разликите при механичния прираст, който отразява трайната миграция вътре в страната и извън нея. Много повече хора се изселват от общините извън икономическите центрове, отколкото се заселват в тях. В ядрата ситуацията е обратна. Това е резултат от възможностите за ежедневна трудова миграция от периферните общини към ядрата, където са съсредоточени повечето и по-добре заплатените работни места. За това допринасят и близките разстояния между градовете и свързването им чрез инфраструктурата. Структурата на икономиката в отделните видове общини също се различава. При общините извън икономически центрове делът на селското стопанство е чувствителнопо-голям особено в сравнение с икономическите ядра. Обратно, преработващата промишленост формира по-голяма част от икономиките на общините, част от центрове. Добивът формира относително голяма част от произведената продукция на общините извън центрове. Причината за това обаче е, че няколко от тях се занимават почти само с тази дейност. Тъй като по-голямата част от големите курорти остават извън центровете, делът на хотелиерството и ресторантьорството в тях е чувствително по-малък. Информационните и комуникационните технологии и професионалните дейности, където спада голяма част от аутсорсинга, са съсредоточени само в икономическите центровете, при това предимно на техните ядра. Друг извод от изследването на ИПИ е, че средните доходи в периферните на икономическите зони общини постепенно се доближават до тези в ядрата им.", "date": "2018.04.17", "title": "2,5 пъти по-висок БВП в общини край град с развита икономика"}
{"url": "https://www.24chasa.bg/novini/article/6819761", "text": "2018 г. започна с предупреждение на БНБ, отправено към търговските банки чрез обзора на банковия пазар за 2017 г. Централната банка предупреди на 18 януари трезорите да не се подвеждат от поскъпването на недвижимите имоти и да не ги надценяват, когато отпускат заеми. Три месеца по-късно БНБ има пълното основание да повтори предупреждението си, тъй като “За първите два месеца на годината отчитаме 20% увеличение на заемите за имоти. Данните за март още не са готови, но със сигурност ще покажат същата цифра”, каза пред “24 часа” председателт на Асоциацията на консултантите в ипотечното кредитиране Тихомир Тошев. Той предположи, че върху силния ръст на ипотечното кредитиране за януари е оказал влияние фактът, че част от тези заеми са били отпуснати преди Нова година по време на промоциите на банките. Но това не обяснява защо Тошев бе прогнозирал миналата година, че през 2018 ръстът на новоотпуснатите жилищни кредити ще се свие до 10%, но сега казва, че сам е изненадан от резултатите. Той отбеляза, че този пазар на практика се развива само в десетте най-големи града, като половината от отпуснатите заеми са в столицата. Активността е силна също във Варна, Пловдив и Бургас, следвани от Стара Загора, Благоевград, Русе и Велико Търново. Данните на Агенцията по вписванията за броя на сключените сделки през първото тримесечие излизат идната седмица. Според повечето брокери, разпитани от “24 часа”, пазарът върви добре и в най-лошия случай броят на сключените сделки ще е поне с 3-5% повече от този през същото тримесечие на м.г. Тогава са сключени малко над 37 хил. имотни сделки, т.е. по 411 на ден. “Основният двигател на ръста е за да задоволи търсенето”, смята изпълнителният директор на “Адрес” Георги Павлов. “Наблюденията са ми, че през последните 5-6 месеца като че ли има забавяне в издаването на строителни разрешителни специално в София. Това, от една страна, е добре, защото помага да се продаде вече построеното, но търсенето на ново строителство е толкова голямо, че това няма как да не влияе върху ръста на цените”, каза пред “24 часа” оперативният директор на “Бългериън пропъртис” Полина Стойкова. Миналата година приключи с около като за последното тримесечие увеличението на цените на годишна база е 8,2% и България е на шесто място по този показател в ЕС по данни на Евростат По-нови данни ще има в края на април, но впечатленията на брокерите са за по-слаб ръст в цените в началото на 2018 г. “Ако банките толкова желаят да успокоят имотния пазар и да укротят раздаването на кредити, нека Защото една значителна част от купувачите на имоти в момента искат просто да спасят свободните си пари от инфлацията и предпочитат да купят имот. Тъй като иначе трябва да ги оставят на депозит, който ще им носи лихва под един процент на годишна база. А купувайки имот и давайки го под наем, могат да изкарат годишна доходност”, смята Павлов. Той каза, че другият начин имотният пазар да се успокои, е законодателят да направи необходимото, за да се отпуши инвестиционният процес, тъй като пред него има много пречки. “Новото строителство веднага се купува, защото е по-качествено, но е ограничено и разгръщането му би помогнало да се каза Павлов. Това би могло да успокои цените, които няма чак да паднат, но поне ръстът им може да се сведе до 3-5% годишно. В момента, ако се съди по офертите, с които се предлагат имоти в столицата, средната цена на 3-стаен апартамент е към 123 хил. евро, т.е. средно към 1140 евро за квадратен метър. Разбира се, има значителни разлики между отделните квартали. Най-високи цени - от порядъка на 1800-2000 евро за квадрат, държат имотите в района на Докторския паметник. В “Кръстова вада”, където има само ново строителство, средната цена е около 1100 евро. В най-далечната от центъра част на “Люлин” - “Люлин 1”, Трябва да се има предвид обаче, че това се офертни цени, а при преговори тези стойности могат да се намалят поне с 20%. Любопитното е, че въпреки средния ръст на цените на имотите, далеч не във всички квартали на София те растат с еднакво темпо. Според статистиката на “Адрес” за миналата година най-голямо повишение на цените на годишна база е имало в следван от “Иван Вазов” - 8,76%, “Изток” и “Изгрев” - по около 8%. За сметка на това в “Манастирски ливади” и в “Яворов” поскъпването е в рамките на 2-3%. В “Яворов” това се дължи на факта, че там ново строителство почти няма, а в “Манастирски ливади” - най-вероятно на проблемите с липса на всякаква нормална инфраструктура. Цените и наемите на индустриалните имоти в София са останали без промяна през първото тримесечие на 2018 г. в сравнение с края на 2017 г. Това се казва в разпространен вчера анализ на консултантската компания Colliers International. Средните наемни нива на офисите са останали като тези в края на 2017 г. За най-високия клас А средният наем е 13,5 евро на квадратен метър месечно, а за клас Б - 10 евро. В момента на пазара в столицата се предлагат под наем 2 007 000 кв.м офис площи, а тези в строеж са 384 000 кв.м. През първите три месеца на 2018 г. са сключени договори за наем на около 35 500 кв.метра офиси. Свободните площи в столичните офис сгради се запазват на средно 9%. При търговските площи наемите са също на нивата от края на миналата година. В моловете средният месечен наем е 39 евро/кв.м, а на главните търговски улици - 49 евро. Общото предлагане на този пазар включва 400 660 кв.м завършени търговски площи, включващи само търговските центрове с над 10 хил. метра площи, т.е. моловете. Има още 40 000 кв.м в строеж. През първото тримесечие на 2018 г. са сключени договори за наемане на 6800 кв.м, а делът на незаетите е паднал средно на 12%. Няма промени и при наемите на индустриални имоти. Техните стойности са на нивата им към края на 2017 г. При клас А наемите са 4,5 евро/кв.м, а при клас B - 2,7. Предлагат се общо 896 000 кв.м завършени и оборудвани площи и 188 000 кв.м. в строеж. Незаетите площи са едва 7%. Доходността от инвестиции в различните видове индустриални имоти са различни в различните сегменти. При търговските площи средната годишна доходност е 7,25%, за офисните сгради е 8,25%, а за индустриалните площи, които включват производствени халета и складове, е 10%. Инвестиционната активност за месеците от януари до март 2018 г. в този тип имоти в столицата според Colliers е 52 млн. евро, от които 20 млн. евро са в активи, генериращи приход, т.е. с тези средства не са купувани площи за собствено ползване. ", "date": "2018.04.17", "title": "Опасен 20% ръст на заеми за имоти, \nпродават по 411 на ден"}
{"url": "https://www.24chasa.bg/novini/article/6821376", "text": "Френски фермери открили на остров Кеменес в Атлантическия океан, близо до брега на областта Бретан, част от космически кораб на американската частна компания \"Спейс Екс\", предаде ТАСС като цитира френския телевизионен канал Бе Еф Ем. Според негова информация, метална полусфера с диаметър около 2,5 метра и дълбочина 1,3 метра била открита на крайбрежието на острова. На снимки се вижда, че детайлът е обгорял, няколко фрагмента от обшивката са се откъснали, но на нея се вижда табела с надпис \"Спейс Екс\", предаде БТА.  Фермерите се обърнали към основателя на \"Спейс Екс\" Илон Мъск чрез Туитър, но досега не са получили отговор. Засега находката е преместена от крайбрежието в двор. \"Спейс Екс\" бе основана от Илон Мъск през 2002 г. Понастоящем компанията извършва изстрелвания в космоса с помощта на ракети \"Фалкон 9\". Въз основа на тях бе създадена свръхтежката ракета \"Фалкон хеви\" с товароподемност 63,8 тона. Първият й изпитателен старт бе през февруари.", "date": "2018.04.17", "title": "Фермери откриха на френски остров детайл от ракета на \"Спейс Екс\""}
{"url": "https://www.24chasa.bg/novini/article/6821399", "text": "Европейската комисия предложи днес личните карти на гражданите на Европейския съюз да съдържат задължително дигитални пръстови отпечатъци на притежателите си като част от борбата срещу фалшификацията на документи, използвани от престъпници и екстремисти. Предложението най-вероятно ще предизвика бурни реакции в страни като Германия, където защитата на личните данни е особено важна поради исторически причини, отбелязва Ройтерс, цитирана от БТА. Комисията иска по този начин да премахне хартиените документи, които лесно се фалшифицират и използват за проникване в ЕС от територията на държави, които не членуват в блока. Мерките не предвиждат задължително въвеждане на лични карти от държавите членки, но страните, в които ги има, ще трябва да включат в тях два биометрични показателя - два пръстови отпечатъка и снимка на лицето на държателя. Личните карти, които не отговарят на изискванията, ще бъдат премахнати в срок от пет години, а до десет трябва да бъдат отстранени и тези, които не се разчитат от технически устройства. Новоиздадените карти няма да имат срок на валидност повече от 10 години. Комисията предложи днес и други мерки за сигурност като улесняване на достъпа на властите до информация от електронни и банкови профили от една държава членка в друга. Предвижда се също разширяване на списъка за забрана на продажбата на химикали, които могат да бъдат използвани за създаване на експлозиви. Има предложение и за ограничаване на трафика на огнестрелни оръжия. Всички тези предложения се нуждаят от одобрението на държавите членки и на Европейския парламент. По данни на Европейската комисия сега 80 милиона европейци притежават лични карти, които не се разчитат от технически устройства и не съдържат биометрични данни. Във всички държави членки на ЕС има лични карти освен в Обединеното кралство, Ирландия и Дания. В Австрия и Швеция те не са задължителни. Сред евродепутатите има гласове против идеята за новите лични карти. Германският депутат от Зелените Ян Филип Албрехт е на мнение, че задължителното включване на пръстови отпечатъци в документите за самоличност не е залог за сигурност и посочва, че дори и отпечатъците могат да се фалшифицират. Европейският съюз изисква от 2009 г. в личните карти да се съдържат биометрични данни, но повечето държави забавиха прилагането на мярката. Прилагането й се извършва по различен начин в различните държави. В белгийските лични карти има биометрични данни, но няма пръстови отпечатъци. В Германия гражданите имат право на избор дали в личните им карти да има пръстови отпечатъци. В Испания новите лични карти съдържат отпечатъци.", "date": "2018.04.17", "title": "ЕК предлага пръстовите отпечатъци да станат задължителни в личните карти"}
{"url": "https://www.24chasa.bg/novini/article/6821405", "text": "Председателят на Конгреса на САЩ Пол Райън приветства ракетните удари по Сирия, наредени от президента Доналд Тръмп, предава Ройтерс, цитирана от \"Фокус\". „Мисля, че ударът на президента бе заслужен. Мисля, че той бе правилното нещо“, заяви Райън. Той допълни, че е „впечатлен от многостранните усилия“.", "date": "2018.04.17", "title": "Пол Райън: Тръмп направи правилното нещо, нанасяйки удар по Сирия"}
{"url": "https://www.24chasa.bg/novini/article/6821411", "text": "Докато кметицата на \"Младост\" Десислава Иванчева стоеше, закопчана с белезници пред Спортната палата в София, в официалния й фейсбук профил се появи пост:  \" Публикувано от администратор, пише най-отдолу.", "date": "2018.04.17", "title": "Фейсбук профилът на Иванчева, докато тя бе с белезници: Сготвена е"}
{"url": "https://www.24chasa.bg/novini/article/6821433", "text": "Линейка е катастрофирала в района на тунелите на пътя Русе-Велико Търново, научи \"24 часа\". Линейката от Свищов карала към областната болница в старата столица възрастна жена със счупен крак. По първоначални данни специалният автомобил предприел обратен завой и бил блъснат от лека кола. При инцидента няма тежко пострадали. От спешния център в Търново е изпратена друга линейкa, която да транспортира пациентката", "date": "2018.04.17", "title": "Линейка с пациентка катастрофира на пътя Русе-Велико Търново"}
{"url": "https://www.24chasa.bg/novini/article/6821424", "text": "Руският регулатор Роскомнадзор обяви, че ще блокира и някои сървъри на Гугъл и Амазон, за да изпълни съдебното решение за блокиране на приложението Телеграм, съобщи Асошиейтед прес, цитирана от БТА. Роскомнадзор започна вчера прилагането на съдебния акт за блокиране на достъпа до приложението след отказа му да предаде на Федералната служба за сигурност ключовете за дешифриране на съобщенията на потребителите. Телеграм, разработен от руския предприемач Павел Дуров, отказа да предостави данните по съображения за сигурност на личните данни и обяви, че приложението ще продължи да действа въпреки съдебната забрана. Роскомнадзор съобщи днес за агенция Интерфакс, че ще блокира значителен брой сървъри на Гугъл и Амазон, защото смята, че Телеграм ги използва за заобикаляне на забраната. Вследствие на това десетки руски сайтове за електронна търговия съобщиха за проблеми с предоставяните от тях услуги.", "date": "2018.04.17", "title": "Русия блокира и някои сървъри на Гугъл и Амазон във връзка със случая Телеграм"}
{"url": "https://www.24chasa.bg/novini/article/6821421", "text": "Бившият външен и социален министър Ивайло Калфин е един от двамата фаворити за нов шеф на Европейската служба за борба с измамите ОЛАФ. В понеделник вечерта комисията по бюджетен контрол на Европейския парламент класира него и финландеца Виле Итала като кандидати за поста. Итала, който е предложен от ЕНП, събра 13 гласа подкрепа, Калфин получи 11. Кой ще оглави ОЛАФ на мястото на Джовани Кеслер, трябва да стане ясно до края на април. Калфин, който е и бивш евродепутат, разчита на подкрепата на европейските социалисти и на българското правителство. Той вече дори е говорил с премиера Бойко Борисов, тъй като бъдещият шеф на ОЛАФ трябва да получи и подкрепата на държавите членки. Според Калфин, който беше вицепремиер и социален министър във второто правителство на Борисов, министър-председателят откликнал позитивно. Калфин изтъкна пред News.bg, че има далеч по-добра експертиза от своя конкурент - финландеца Виле Итала, заради по-големия си опит при работата с бюджет и финансов контрол. Българският политик в момента заема позицията специален съветник на еврокомисаря по бюджета Гюнтер Йотингер. Освен това беше единственият източноевропеец в групата “Монти”, която работеше по собствените ресурси на европейския бюджет. Той бе и зам.-председател на Комисията по бюджети в ЕП по време на мандата си като евродепутат, както и член на Специална комисия по финансовата, икономическа и социалната криза. “Заради създаването на европейска прокуратура ОЛАФ ще трябва да се преформатира и да се насочи повече към финансовия контрол на ЕС”, обясни още Ивайло Калфин. И допълни, че избирането му за генерален директор на ОЛАФ би било уникален шанс за България да поеме един от важните постове в Европейския съюз. ", "date": "2018.04.17", "title": "Калфин на финал за шеф на ОЛАФ, говорил с премиера за подкрепа"}
{"url": "https://www.24chasa.bg/novini/article/6821445", "text": "Британският парламент недвусмислено подкрепи решението на премиера Тереза Мей да нареди нанасяне на въздушни удари по Сирия заедно със САЩ и Франция, каза говорителят на Мей, цитиран от Ройтерс. Вчера Мей защити решението си да заобиколи парламента и да включи Великобритания в ударите, нанесени заради предполагаема химическа атака, приписвана на сирийския президент Башар Асад, предаде БТА.  \"Смятам, че предвид резултатите в Камарата на общините може да се каже, че депутатите заеха позиция в подкрепа на операцията\", каза говорителят. Скоро след дебатите правителството спечели символичен вот по въпроса дали да се консултира с депутатите преди да предприема военни действия. С 317 на 256 гласа депутатите отхвърлиха призива на опозиционния лидер Джереми Корбин, който изрази протест, че Мей е наредила нанасяне на удари, без първо да поиска одобрение от парламента.", "date": "2018.04.17", "title": "Тереза Мей: Британският парламент ясно подкрепи решението за ударите по Сирия"}
{"url": "https://www.24chasa.bg/novini/article/6821591", "text": "Джъстин Трюдо стана първият премиер в историята на Канада, който произнесе реч във френския парламент, предаде Асошиейтед прес. С изказването пред парламента Трюдо завърши своето посещение в Париж, преди да отпътува за Лондон, където му предстоят срещи с британския премиер Тереза Мей и кралица Елизабет Втора. Във въодушевяващото обръщение, в което засегна широк кръг теми, Трюдо за пореден път потвърди канадско-френското приятелство, изтъкна споделените цели за справяне с тероризма и приветства френските въздушни удари в Сирия, извършени миналата седмица. Канадският премиер определи ролята на Франция в Мали, където Канада участва в обща мироопазваща мисия, като \"вдъхновение за международната общност\", предава БТА. \"Ние сме за прогресивна търговия, за многообразие, в подкрепа на миграцията, за опазване на околната среда и за равенство на половете\", заяви Трюдо, с което накара аудиторията да го аплодира на крака. Той отбеляза, че равенството между половете ще е една от големите теми на срещата на групата Г-7 в канадския район Шарлевоа, провинция Квебек през юни.", "date": "2018.04.17", "title": "Джъстин Трюдо стана първият канадски лидер, говорил пред френския парламент"}
{"url": "https://www.24chasa.bg/novini/article/6821335", "text": "Има препоръка за започване на преговори с Македония и Албания за членство в ЕК. Това каза пред журналисти вицепремиерът и министър на външните работи Екатерина Захариева в Люксембург, предаде „Фокус“. На въпрос относно това, че ЕК е предложила на Съвета да одобри започването на преговори с Албания и Македония и какво означава това за Българското председателство, Захариева коментира: „Знаете, че един от основните приоритети на Българското председателство е европейската перспектива за страните от Западните Балкани, така че сме много доволни от този доклад“. „Тепърва ще започне работа в работните групи към Съвета, още тази седмица посланиците от държавите ще имат обсъждане, комисарят Хан ще представи доклада. Много се надяваме в юнския съвет да вземем решение за започване на преговори за Албания и Македония. Това е успех. Единствено и днес бе подчертано от комисаря Тимерманс, от няколко колеги, които взеха думата, че всички вярват, че единственият начин да имаме демократични, стабилни, проспериращи и богати Балкани е членство в ЕС, основано на собствени услуги“, каза още тя. Захариева благодари на Комисията за позитивния и правещ абсолютна обективна оценка на състоянието от напредъка по европейската перспектива на всяка от държавите. „Новината е, че има препоръка да започнат на преговори с Албания и Македония. Оптимист съм, че ще успеем да вземем решение до юнския съвет. Предстои много работа“, поясни тя. „Все още скептицизъм по отношение на разширяването, но истината е, че това е началото на процеса. Това е началото , а не края, тоест не е решение за членство, това е решение за започване на преговорен процес“, допълни вицепремиерът.", "date": "2018.04.17", "title": "Захариева: Има препоръка за започване на преговори с Македония и Албания за членство в ЕК"}
{"url": "https://www.24chasa.bg/novini/article/6821281", "text": "Министерството на външните работи на Република България приветства навременното публикуване на пакета „Разширяване” на Европейската комисия и на докладите за напредъка на отделните страни. Тези документи са изключително важни за успешното реализиране на целите на Българското председателство на Съвета на ЕС по отношение на Западните Балкани, а именно постигането на конкретни стъпки напред в тяхната европейска интеграция. Това съобщиха от пресцентъра на Външното ни министерство във връзка с  . Ето какво още пише в декларацията, разпространена от министерството:  Особено сме удовлетворени от препоръките на ЕК да започнат преговори за присъединяване с Република Македония и Албания. Премиерът Бойко Борисов, правителството и дипломатическата служба на Република България работиха за това през последните месеци. Изразяваме принципна подкрепа за изводите и препоръките на ЕК. Потвърдени са водещите принципи политиката на разширяване – принцип на собствените заслуги и фокуса върху върховенството на закона и доброто икономическо управление. Доволни сме от значението, което се придава на добросъседските отношения и от високата оценка за Договора за приятелство, добросъседство и сътрудничество между България и Р Македония. Въз основа на тези доклади, България ще внесе проект на Заключения на Съвета, потвърждаващ значението на политиката на разширяване на ЕС като ключов инструмент за мир, стабилност, сигурност, просперитет и дълбочинна трансформация на обществата в страните-кандидати и потенциални кандидати за членство. Заключенията следва да бъдат приети през юни от Съвета „Общи въпроси”. Преди това лидерите от ЕС ще обсъдят как да помогнат на страните от Западните Балкани да ускорят реформите и да засилят връзката си със Съюза с конкретни допълнителни инициативи - за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения.", "date": "2018.04.17", "title": "Външно приветства навременното \nпубликуване на пакета \"Разширяване\" на ЕК"}
{"url": "https://www.24chasa.bg/novini/article/6821288", "text": "Германия иска да се ускори планирането на реформите в Европейския съюз, заяви днес канцлерът Ангела Меркел, цитирана от ДПА. Меркел каза това след днешната важна реч на френския президент Еманюел Макрон пред Европейския парламент. Реформите не би трябвало да обхващат само свързани с бизнеса и валутата въпроси, а и миграцията, бюджетите и сътрудничеството във външната и отбранителната политика и науката, каза на пресконференция Меркел, цитирана от БТА. \"До юни ще намерим общи решения с Франция\", каза канцлерката. Не се съмнявам, че ще успеем да подготвим стабилен пакет от мерки, добави тя, имайки предвид срещата на върха на ЕС през юни, на която трябва да бъде представена \"пътна карта\" на бъдещата реформа. Плановете, предложени от френския президент, обаче бяха посрещнати предпазливо, а в някои случаи и със съпротива от законодатели от партиите в германската управляваща коалиция. Консервативният блок в парламента - включително Християндемократическия съюз (ХДС) на Меркел - предупреди, че разпространен неотдавна дискусионен документ няма за цел да определи курса на реформите във финансовата рамка на ЕС. Има информативни дебати вътре във формацията, каза Михаел Гросе Брьомер, висш член на блока ХДС/ ХСС. Решенията ще дойдат по-късно, след като бъдат изложени конкретни предложения, добави той. През уикенда германският финансов министър Олаф Шолц коментира пред репортери, че не всички предложения на Макрон трябва да бъдат изпълнени. ХСС (баварският съюзник на ХДС) възприе по-твърда линия. Партията не приема например идеята за европейски финансов министър и за европейска помощ при безработица, каза днес Александър Добринт от ХСС. Той отбеляза, че като настоява за реформи, Макрон прокарва френските национални интереси, включително бюджет на еврозоната и по-голяма данъчна хармонизация в блока. \"Задачата ни е да определим кое е в наш национален интерес и ние това и ще направим\", подчерта Добринт и допълни, че не всичко, което предлага Макрон, е в интерес на Германия. Тъй като Германия е най-голямата икономика в Европа, съгласието й е много важно и дори ключово за прокарването на реформите на Макрон. В речта пред Европейския парламент френският президент днес похвали европейската интеграция като единствения начин за възстановяване на суверенитета пред лицето на глобални предизвикателства като миграцията, климатичните промени, разрастващата се цифрова икономика и възхода на авторитарните сили. Германската индустриална федерация (BDI) по-рано призова правителството да се ангажира напълно с предложените реформи на ЕС. \"Правителството трябва да оформи насоката на европейската реформа конструктивно и със свои предложения\", заяви генералният директор на федерацията Йоахим Ланг. Валутният съюз е възлов въпрос за германската промишленост. Стабилна и нискорискова банкова система е от ключово значение за инвестициите и растежа, добави той.", "date": "2018.04.17", "title": "Меркел призова за ускорено планиране на реформите в ЕС"}
{"url": "https://www.24chasa.bg/novini/article/6821293", "text": "І. МЕТЕОРОЛОГИЧНА ОБСТАНОВКА: През нощта облачността от юг ще се разкъсва, но на места главно в Северозападна България ще има превалявания от дъжд. Ще е почти тихо, по Черноморието – със слаб северен вятър. Минималните температури ще са между 7° и 12°. Утре над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури ще са между 20° и 25°, по морския бряг – между 13° и 17°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Област Пазарджик: от км 66+000 до км 66+500 в посока София, затворени за движение са поради извършване на краткотрайни ремонтни дейности. Движението се осъществява в изпреварващата лента. Срок до 18.04.2018 г. Област Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г. Област Стара Загора: района на с. Опълченец от км 158+000 до км 162+000 посока Бургас, се извършват ремонтни дейности на асфалтова настилка в активната лента. Движението на МПС се осъществява в изпреварващата лента и се регулира от сигналисти. Срок до 18.04.2018 г. Област Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 30.04.2018 г. АМ „Хемус“: Област София: Движението по АМ „Хемус“ в тунел „Топли дол“ посока Варна се осъществява в една лента поради ремонтни дейности на осветителната и светофарната уредби в активната лента на дясната тръба. Движението се извършва в изпреварващата лента. Срок до 18.04.2018 г. АМ „Струма“: няма ограничения. АМ „Марица“: Област Хасково: движението в участъка Харманли – Любимец от км 73+000 до км 89+500 и в двете посоки се осъществява в една лента спрямо поставената сигнализация поради частични ремонтни дейности на асфалтовата настилка. Срок до 20.04.2018 г. АМ „Черно море“: няма ограничения. АМ „Люлин“: Област София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 30.06.2018 г.; Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: от км 366+000 до км 371+000 /участъка от изхода на гр. Благоевград до с. Железница/ се осъществява в една лента за движение, поради частични ремонтни дейности на асфалтовата настилка. Движението се извършва в лявата или дясната лента за движение, съгласно поставените пътни знаци и се регулира от сигналисти. Срок до 18.04.2018 г. Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 22.11.2018 г.; Движение в една лента по път Монтана –Враца поради почистване на пътното платно. Движението се регулира от сигналисти. Срок до 18.04.2018 г.; Движение в една лента по път Белотинци – Враца на участъци поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г. Движение в една лента по път Долна Вереница – Трифоново в участъка от км 102+060 до км 114+500 поради поставяне на мантинели. Движението се регулира от сигналисти. Срок до на 19.04.2018 г. Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 30.04.2018 г. - движението по път I-1 Ботевград - Мездра от км 175+600 до км 190+000 се осъществява в една лента поетапно поради ремонтни дейности по асфалтовата настилка в двете посоки. Движението се извършва в свободната лента. Срок до 20.04.2018 г.; Област Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка разклон Червена вода – Цар Калоян от км 12+250 до км 38+000 се осъществява с повишено внимание и се регулира от сигналисти поради рязане на храсти. Срок до 20.04.2018 г.; Област Разград: Движението в участъка гр. Цар Калоян – гр. Разград от км 44+917 до км 69+599 се осъществява в една лента поради частични ремонти дейности на асфалтовата настилка. Срок до 22.04.2018 г.; - движение в една лента по път Русе – Разград – Шумен от км 59+100 до км 59+400 в село Осенец поради изграждане на пътна връзка-вход при км 59+235 в ляво от републикански път І-2. Затворена е лентата за движение в участъка в посока Разград – Русе. Срок до 11.05.2018 г. Област Варна: Движението по път Нови пазар – Варна от км 166+868 до км 167+536 се осъществява със забрана за изпреварване и ограничение на скоростта поради частични ремонти дейности на асфалтовата настилка. Срок до 23.04.2018 г. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: движението от км 215+000 до км 250+300 се осъществява с повишено внимание поради частични ремонтни дейности по асфалтовата настилка. Срок до 20.04.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Срок до 30.04.2018 г.; Област Кюстендил: Движение с повишено внимание по в участъка Гърляно - Жиленци поради почистване на окопи от км 10+800 до км 17+000. Сигнализирано е с пътни знаци. Срок до 18.04.2018 г. Област Бургас: от км 456+000 до км 485+600 в участъка Черноград - Айтос се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Силистра: движението в участъка разклон за Цар Асен – Черковна от км 31+000 до км 36+000 се осъществява с повишено внимание в свободната лента поради частични ремонтни дейности по асфалтовата настилка. Срок до 18.04.2018 г.; - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област Пазарджик: Пазарджик - Цалапица от км 197+000 до км 206+000, поетапно затваряне на лява и дясна ленти за движение, поради аварийно запълване на появили се деформации на пътната настилка с топла асфалтова смес. Срок до 18.04.2018г . Област София: Вакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Движението по път Варна – Бургас от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Област Бургас: - движението в участъка обход на гр. Ахелой от км 207+726 до км 212+233 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности в обхвата на пътя. Срок до 19.04.2018 г.; - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.; - от км 236+250 до км 237+500 – ремонтни дейности в дясното платно (посока бул. „Стефан Стамболов“ - кръгово кръстовище „Трапезица“), като движението се осъществява двупосочно в лявото платно и скоростта в участъка се ограничава на 30 км/ч. За изпълнението на този етап се налага пълно затваряне на кръстовището на ул. „Струга“ с бул. „Даме Груев“ . Пътните знаци за временната организация на движение ще бъдат поставени на път I-9 в участъка от км 236+250 (дясно) до км 237+500 (ляво). Срок до 25.04.2018 г. - от км 294+000 до км 296+600 в участъка Звездец – Бръшлян се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г. - от км 309+000 до км 312+600 в участъка Стоилово - Малко Търново се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 20.04.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности:няма. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: Път II-99: от км 4+000 до км 5+000 в участъка Крайморие - Росенец се извършва почистване на окопи.Организацията на движение е сигнализирана с пътни знаци и регулировчици. Срок до 30.04.2018 г. Път III-539: Движението по път III-539 в участъка Средец – Айтос от км 6+000 до км 17+800 се извършва с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци и регулировчици. Срок до 20.04.2018 г. Път III-907: от км 14+000 до км 18+600 в участъка „Калово-Заберново“ ще се извършват ремонтни дейности по пътната настилка. Организацията на движение е сигнализирана с пътни знаци и регулировчици. Срок до 19.04.2018 г. Път III-5392 на км 9+060 в участъка Кръстина-Камено се извършва ремонт на водосток ф-1000. Организацията на движение е сигнализирана с пътни знаци и регулировчици. Срок до 20.04.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-504: Движението по път ІІІ-504 с. Самоводене – с. Обединение се осъществява с повишено внимание поради частични ремонтни дейности на асфалтовата настилка. Срок до 30.04.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път II-11: Движението по път II-11 Дунавци – Лом от км 4+000 до км 22+000 се осъществява с повишено внимание и ограничение на скоростта поради ремонтни дейности по асфалтовата настилка. Движението се регулира със сигналисти. Срок до 18.04.2018 г.; Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.04.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-15: Движението по път II-15 Враца – Оряхово в участъка от гр. Враца до с. Липница се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.04.2018 г. Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път II-44: Движението по път II-44 Драгановци – Габрово от км 16+970 до км 17+175 се осъществява в една лента поради извършване на ремонт на пътно съоръжение при км 17+075 – направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.04.2018 г. Път III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: няма. ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път II-62: Движение с повишено внимание в участъка Дупница - Клисура от км 46+000 до км 59+200 поради извършване на частични ремонтни дейности на асфалтовата настилка. Сигнализирано е с пътни знаци. Срок до 18.04.2018 г. Път ІІІ-107: Движението по път III-107 в района на Рилски манастир от км 27+700 до км 27+750 се осъществява в една лента поради срутване на скална маса. Участъкът е сигнализиран с пътни знаци. Срок до 18.04.2018 г.; Път ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.04.2018 г.; Път ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-865: Движението по път III-865 гр. Ардино – с. Бойно от км 32+000 до км 49+500 се осъществява в една лента поради ремонтни дейности на асфалтовата настилка. Срок до 30.06.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. Ремонтни дейности: Път II-35: Движението по път II-35 Плевен – Ловеч в участъка от с. Слатина до гр.Ловеч от км 27+000 до км 36+800 се осъществява с повишено внимание поради почистване на банкети и окопи. Срок до 18.04.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г.; Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание.. Срок до 30.04.2018 г.; Път III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г. Ремонтни дейности: Път ІІ-81: Движение в една лента по път ІІ-81 Боровци – Долно Церовене поради почистване на пътното платно. Движението се регулира от сигналисти. Срок до 18.04.2018 г.; Път ІІІ-133: Движението по път ІІІ-133 Септемврийци – Лом се осъществява в една лента поради машинно подравняване на банкети и почистване на окопи. Движението се регулира от сигналисти. Срок до 18.04.2018 г. Път III-162: Движение в една лента по път III-162 Г.Бела речка – Стояново, поради машинно подравняване на банкети и почистване на окопи. Движението се регулира от сигналисти. Срок до 18.04.2018 г. Път ІІІ-812: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г. Път ІІІ-818: Движение в една лента по път ІІІ-818 Д. Церовене – Черни връх поради аварийно запълване на появили се деформации на пътната настилка със гореща смес. Движението се регулира от сигналисти. Срок до 18.04.2018 г.; Път ІІІ-1621: Движение в една лента по път ІІІ-1621 Стояново – Сумер поради машинно подравняване на банкети и почистване на окопи. Движението се регулира от сигналисти. Срок до 18.04.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: Път ІІ-37: Поетапно затваряне на лява и дясна ленти за движение по път ІІ-37 Радилово-Батак от км 141+000 до км 157+000поради ремонт на пътната настилка. Срок до 18.04.2018 г. Път ІІІ-842 Юндола-Белово поетапно затваряне на лява и дясна ленти за движение поради аварийно запълване на появили се деформации на пътната настилка с асфалтова смес. Срок до 20.04.2018 ч. ОПУ-Перник: Временно са въведени следните ограничения за движение на МПС: Път ІІ-63: Движението по път ІІ-63 Брезник – Трън в участъка Брезник – разклон Ребро от км 20+000 до км 31+000 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 27.04.2018 г.; Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. Път ІІІ-303: Движението по път ІІІ-303 Малчика-Левски от км 4+500 до км 9+400 е с повишено внимание поради ремонтни работи по пътната настилка. Срок: до 19.04.2018 г. Път ІІІ-3004: Движението по път ІІІ-3004 Долна Митрополия - Тръстеник от км 11+000 до км 13+000 е с повишено внимание поради изкопни работи. Срок до 19.04.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път II-23: Движението по път II-23 Тетово – Завет от км 31+761 до км 63+249 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.; Път II-49: Движението по път II-49 Киченица – разклон Побит камък от км 45+000 до км 50+000 се осъществява с повишено внимание спрямо поставената сигнализация поради частични ремонтни дейности по асфалтовата настилка. Срок до 20.04.2018 г.; ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. Ремонтни дейности: Път III-202: Движението по път III-202 Щръклево – Нисово от км 0+000 до км 12+000 се осъществява в една лента поради ремонтни дейности на пътните банкети. Движението се регулира от сигналисти. Срок до 20.04.2018 г.; Път III-2102: Движението по път III-2102 Сливо поле – Борисово от км 0+000 до км 4+000 се осъществява в една лента и се регулира от сигналисти поради ремонтни дейности по асфалтовата настилка. Срок до 20.04.2018 г. Път III-5001: Движението по път III-5001 Две могили – Кацелово от км 0+000 до км 25+550 се осъществява в една лента и се регулира от сигналисти поради ремонтни дейности на пътните банкети. Движението се регулира от сигналисти. Срок до 18.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г. Път II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 30.04.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.04.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 30.04.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 30.04.2018 г. Ремонтни дейности: Път ІІ-86: Движението по път II-86 Соколовци – к.в. „Устово от км 96+000 до км 104+000 се осъществява в една лента поради почистване на облицован окоп и водостоци. Срок до 20.04.2018 г. Път ІІ-86: Движението по път II-86 с. Подвис – р-н Черна от км 110+000 до км 122+237 се осъществява в една лента поради почистване на свлачища и срутища. Срок до 20.04.2018 г. Път ІІ-86:Движението по път ІІ-86 Чепеларе – Смолян от км 70 до км 76 и от км 80 до км 87 се извършва с повишено внимание поради почистване на пътното платно от пясък. Участъците се регулират с пътни знаци и сигналисти. Срок до 20.04.2018 г. Път ІІІ-197: Движението по път Борино – Девин от км 70+500 до км 88+300 се осъществява с повишено внимание в свободната лента поради поради почистване на пътното платно и окопите от земни маси и наноси. Срок до 20.04.2018 г. Път III-864: Движението по път ІІІ-864 с. Проглед – Пампорово от км 2+450 до км 2+550 се осъществява в една лента поради пропаднал банкет. Участъкът е сигнализиран с пътни знаци. Срок до 20.04.2018 г. Път ІІІ-866: Движението по път III-866 Смолян – Стойките от км 0+000 до км 12+800 в чертите на гр. Смолян се осъществява в една лента поради почистване на пътното платно от пясъци. Срок до 20.04.2018 г.; Път ІІІ-866: Движението по път III-866 Михалково – граница ОПУ Пловдив от км 67+000 до км 88+270 се осъществява в повишено внимание в свободната лента поради почистване на пътното платно и окопите от земни маси и наноси. Срок до 27.04.2018 г. /с изключение на 21.04 и 22.04/ Път ІІІ-866: Движението по път кв.Устово - Смолян (в границите на гр. Смолян) от км 1+000 до км 1+200 се осъществява в едната лента, поради извършване на ремонт на пропаднал участък на пътното платн. Участъка е сигнализиран с пътни знаци. Срок до 18.04.2018 г. Път ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 30.04.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 29.04.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: няма. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път II-56: Турия - Брезово от км 28+000 до км 35+000 се извършват ремонтни дейности на асфалтова настилка. Движението на МПС се осъществява с повишено внимание. Срок до 30.04.2018 г. Път II-66: Движението по път II-66 в района на гр.Чирпан от км 93+000 до км 100+000 се извършват ремонтни дейности на асфалтова настилка. Движението на МПС се осъществява в една лента и се регулира от сигналисти. Срок до 18.04.2018 г. Път III-5031: Движението по път III-5031 Разделна – Гълъбово от км 8+000 до км 16+000 се осъществява в една лента поради ремонтни дейности по асфалтовата настилка. Движението се регулира от сигналисти. Срок до 18.04.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г. Ремонтни дейности: Път II-74: Движението по път II-74 Търговище – Дралфа от км 30+000 до 40+470 се осъществява с повишено внимание поради частичен ремонт на асфалтовата настилка. Срок до 20.04.2018 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: Път II-27: Движение с повишено внимание по път II-27 с.Преселка- с.Тръница, посока с. Тръница от км 17+000 до км 25+000 поради частични мобилни ремонтни дейности по асфалтовата настилка. Срок:18.04.2018 г. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.; Ремонтни дейности: Път ІІІ-5308: Движението по път III-5308 в участъка Ст. Караджово – Каменец от км 24+600 до км 39+300 се осъществява в една лента спрямо поставените пътни знаци поради частични ремонтни дейности по асфалтовата настилка. Срок до 20.04.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. Път III-7072: Движението по път III-7072 в участъка Чарган – Ямбол от км 17+000 до км 20+000 се осъществява двупосочно в една лента, поради частични ремонтни дейности на асфалтовата настилка. Срок до 20.04.1018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.04.17", "title": "Вижте актуалната пътна обстановка"}
{"url": "https://www.24chasa.bg/novini/article/6821144", "text": "\"Намирахме се в Дума, в едно мазе, под обстрел. Изведнъж хвърлиха барел, който не се взриви, но започна да издава съскащ звук. Това разказва пред Би Би Си сирийчето Маса, чието семейство се е намирало в град Дума по време на предполагаемата химическа атака от преди седмица. \"Имаше бял дим. Краката ни започнаха да отслабват. Усещах задух и изгаряне в носа и гърдите. Нямаше кислород\", споделя майката на Маса. \"Казваха ни \"вървете, вървете\". Достигнахме до последния етаж и аз паднах на земята. Не можех да го спра. Майка ми крещеше на чичо ми: \"Дъщеря ми, дъщеря ми\". Чичо дойде и ме взе. Той донесе парцалче и го намокри с вода\", разказва още сирийчето. \"Дойдоха трима лекари. Един от тях ме взе, а друг взе сестра ми и побягнаха с нас до медицинския център. Пуснаха ни на земята и ни заляха с вода, напръскаха ни и ни сложиха инжекции\", обяснява Маса. \"Бомбандираха ни самолети когато легнахме да спим. Целите бяхме покрити с прах. Върнахме се обратно в мазето и видяхме как носят ранени и убити. Вместо да вдишаме въздух, ние вдишахме миризмата на кръв\", каза момиченцето.", "date": "2018.04.17", "title": "Сирийче описа ужаса от химическата атака: Вдишахме миризмата на кръв, вместо въздух (Видео)"}
{"url": "https://www.24chasa.bg/novini/article/6821191", "text": "Редовното правителствено заседание ще се проведе както обикновено – в сряда, 18 април, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ГОДИШЕН ДОКЛАД ЗА МЛАДЕЖТА ЗА 2016 Г. 2. ПРОЕКТ НА РЕШЕНИЕ ЗА ОДОБРЯВАНЕ НА АКТУАЛИЗАЦИЯТА ЗА 2018 Г. НА НАЦИОНАЛНАТА ПРОГРАМА ЗА РЕФОРМИ НА РЕПУБЛИКА БЪЛГАРИЯ В ИЗПЪЛНЕНИЕ НА СТРАТЕГИЯ „ЕВРОПА 2020“ 3. ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА НАЦИОНАЛНАТА СТРАТЕГИЯ ЗА ПРЕВЕНЦИЯ И ПРОТИВОДЕЙСТВИЕ НА КОРУПЦИЯТА В РЕПУБЛИКА БЪЛГАРИЯ (2015-2020) И НА ОТЧЕТ ЗА ДЕЙНОСТТА НА НАЦИОНАЛНИЯ СЪВЕТ ПО АНТИКОРУПЦИОННИ ПОЛИТИКИ 5. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „СЪЮЗ НА СЛЕПИТЕ В БЪЛГАРИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ 6. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „АСОЦИАЦИЯ НА РОДИТЕЛИТЕ НА ДЕЦА С НАРУШЕНО ЗРЕНИЕ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ИНТЕГРАЦИЯ НА ХОРАТА С УВРЕЖДАНИЯ 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА ВЪЗСТАНОВЯВАНЕ НА ТРАНСПОРТНИТЕ РАЗХОДИ ИЛИ НА РАЗХОДИТЕ ЗА НАЕМ НА ПЕДАГОГИЧЕСКИТЕ СПЕЦИАЛИСТИ В ИНСТИТУЦИИТЕ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ ЗА 2018 Г. 8. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛОТО „ПИЛЧЕВА СРЕЩУ БЪЛГАРИЯ“ (ЖАЛБА №45537/09) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА 9. ПРОЕКТ НА РЕШЕНИЕ ЗА ИЗПЪЛНЕНИЕ ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ЧЕНГЕЛЯН СРЕЩУ БЪЛГАРИЯ“ (ЖАЛБА №47405/07), „ХРИСТОСКОВ СРЕЩУ БЪЛГАРИЯ“ (ЖАЛБА №50760/09), „ЙОНЧЕВ СРЕЩУ БЪЛГАРИЯ“ (ЖАЛБА №12504/09), „С. Ф. СРЕЩУ БЪЛГАРИЯ“ (ЖАЛБА №8138/16) И „ФЪРТУНОВА СРЕЩУ БЪЛГАРИЯ“ (34525/08) 10. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №55 НА МИНИСТЕРСКИЯ СЪВЕТ ОТ 2016 Г. ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „МОДЕРНИЗАЦИЯ НА СЪЩЕСТВУВАЩОТО ТРАСЕ НА ПЪТ І-8 „КАЛОТИНА – СОФИЙСКИ ОКОЛОВРЪСТЕН ПЪТ“ ОТ КМ 1+000 ДО КМ 48+270, УЧАСТЪК ОТ КМ 1+000 ДО КМ 32+447,20“, НАМИРАЩИ СЕ НА ТЕРИТОРИЯТА НА ОБЩИНА ДРАГОМАН, ОБЩИНА СЛИВНИЦА И ОБЩИНА БОЖУРИЩЕ, СОФИЙСКА ОБЛАСТ 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ОТКРИВАНЕ НА КОНСУЛСТВО НА ГРУЗИЯ В РЕПУБЛИКА БЪЛГАРИЯ, РЪКОВОДЕНО ОТ ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ, СЪС СЕДАЛИЩЕ В БЛАГОЕВГРАД И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БЛАГОЕВГРАД, ПЕРНИК, КЮСТЕНДИЛ И ПЛОВДИВ, И ЗА ДАВАНЕ НА СЪГЛАСИЕ ЮЛИЙ ЛЮБЕНОВ НУШЕВ – БЪЛГАРСКИ ГРАЖДАНИН, ДА ИЗПЪЛНЯВА ФУНКЦИИТЕ НА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА ГРУЗИЯ В РЕПУБЛИКА БЪЛГАРИЯ СЪС СЕДАЛИЩЕ В БЛАГОЕВГРАД И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА ОБЛАСТИТЕ БЛАГОЕВГРАД, ПЕРНИК, КЮСТЕНДИЛ И ПЛОВДИВ 12. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ЗА ПРЕДОСТАВЯНЕ НА ПОМОЩНИ УСЛУГИ ПРИ ИЗПЪЛНЕНИЕ НА ПРОЕКТИ МЕЖДУ МИНИСТЕРСТВОТО НА ОКОЛНАТА СРЕДА И ВОДИТЕ НА РЕПУБЛИКА БЪЛГАРИЯ И ЕВРОПЕЙСКАТА БАНКА ЗА ВЪЗСТАНОВЯВАНЕ И РАЗВИТИЕ 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА АНЕКС КЪМ СПОРАЗУМЕНИЕТО ЗА СЪТРУДНИЧЕСТВО МЕЖДУ ДЪРЖАВНА АГЕНЦИЯ „АРХИВИ“ ПРИ МИНИСТЕРСКИЯ СЪВЕТ НА РЕПУБЛИКА БЪЛГАРИЯ И „ЯД ВАШЕМ“ – МЕМОРИАЛ НА ЖЕРТВИТЕ НА ХОЛОКОСТА И ГЕРОИЗМА 14. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА МИНИСТИТЕ ПО ЕНЕРГЕТИКА НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 18 И 19 АПРИЛ 2018 Г. В СОФИЯ 15. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ И МАНДАТА ЗА ПРЕДСТАВЯНЕТО Й НА НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ (ЧАСТ „ЗДРАВЕОПАЗВАНЕ“), КОЕТО ЩЕ СЕ ПРОВЕДЕ НА 22 И 23 АПРИЛ 2018 Г. В СОФИЯ 16. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА УТВЪРЖДАВАНЕ НА ДЛЪЖНОСТИ ВЪВ ВОЕННИТЕ ПРОКУРАТУРИ, ИЗИСКВАЩИ ВИСШИ ОФИЦЕРСКИ ЗВАНИЯ И УКАЗ ЗА УДОСТОЯВАНЕ НА ПОЛКОВНИК ВЕСЕЛИН СТОЯНОВ СТОЕВ – АДМИНИСТРАТИВЕН РЪКОВОДИТЕЛ – ВОЕННО-АПЕЛАТИВЕН ПРОКУРОР НА ВОЕННО-АПЕЛАТИВНА ПРОКУРАТУРА, С ВИСШЕ ВОЕННО ЗВАНИЕ „БРИГАДЕН ГЕНЕРАЛ“ 17. ПРОЕКТ НА РЕШЕНИЕ ЗА ОДОБРЯВАНЕ СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №2 ЗА 2018 Г. 18. ПРОЕКТ НА РЕШЕНИЕ ЗА ОДОБРЯВАНЕ НА КОНВЕРГЕНТНАТА ПРОГРАМА НА РЕПУБЛИКА БЪЛГАРИЯ (2018-2021 Г.) 19. ПРОЕКТ НА РЕШЕНИЕ ЗА ОДОБРЯВАНЕ НА СРЕДНОСРОЧНАТА БЮДЖЕТНА ПРОГНОЗА ЗА ПЕРИОДА 2019-2021 Г. 20. ПРОЕКТ НА РЕШЕНИЕ ЗА ПРИЕМАНЕ НА СТАНДАРТИ ЗА ДЕЛЕГИРАНИТЕ ОТ ДЪРЖАВАТА ДЕЙНОСТИ С НАТУРАЛНИ И СТОЙНОСТНИ ПОКАЗАТЕЛИ ПРЕЗ 2019 Г. 21. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ДОПЪЛНЕНИЕ НА ЗАКОНА ЗА РАТИФИЦИРАНЕ НА КОНВЕНЦИЯТА ЗА ПРЕМАХВАНЕ НА ИЗИСКВАНЕТО ЗА ЛЕГАЛИЗАЦИЯ НА ЧУЖДЕСТРАННИ ПУБЛИЧНИ АКТОВЕ 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА СЪДЕБНАТА ВЛАСТ 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА И НАЧИНА ЗА ИНФОРМИРАНЕ НА РАБОТНИЦИТЕ И СЛУЖИТЕЛИТЕ И ЗА ОТПУСКАНЕ И ИЗПЛАЩАНЕ НА ГАРАНТИРАНИТЕ ВЗЕМАНИЯ ПРИ НЕСЪСТОЯТЕЛНОСТ НА РАБОТОДАТЕЛЯ, ПРИЕТА С ПОСТАНОВЛЕНИЕ №362 НА МИНИСТЕРСКИЯ СЪВЕТ ОТ 2004 Г. 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ИНТЕГРАЦИЯ НА ХОРАТА С УВРЕЖДАНИЯ 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ", "date": "2018.04.17", "title": "Вижте какво решава Министерският съвет утре"}
{"url": "https://www.24chasa.bg/novini/article/6821197", "text": "Десислава Иванчева стана известна през 2016 г., когато се яви като независим кандидат за районен кмет. Тя получи 59,82 процента от вота на частичните избори за кмет на района. След нея остана кандидатът на ГЕРБ Мария Илиева печели 34,76 процента от гласовете на избирателите, предаде  Това се случи, след като в края на юли 2016 г. започнаха протести заради застрояване на зелени площи. Архивите помнят участие на Иванчева в митинг под името \"Протест против безобразията в Столична община\". Заради протестите и разкритията около тях, премиерът поиска оставка на тогавашната кметица на района д-р Цвета Авджиева. Иванчева решила да се кандидатира за кмет, защото с протестиращите установили, че няма нито един кандидат, който е готов да им защитава гражданските искания. Така се яви като независим кандидат, издигнат от инициативен комитет, подкрепена от партията на Георги Кадиев „Нормална държава“. Паралелно Иванчева е председател и на инициативния комитет \"За зелен \"Младост\", който събира подписи за свикване на местен референдум срещу строежите в зелени площи, детски площадки, паркове и паркинги в района. \"Моята врата ще бъде отворена за всеки един от вас\", зарече се във фейсбук тя. Когато се появи на политическата сцена, се разбра, че се занимава с бизнес. През 2000 г. започнала да се занимава с посредническа дейност и си купила два автобуса. Става член на европейската асоциация по транспорт. Извършвала е и специализиран превоз. Била е и представител на световна марка за професионална козметика за коса, имала е магазин и склад, като не е ясно дали все още продължават да функционират. Георги Кадиев, чиято партия подкрепи Иванчева, коментира задържането й в социалните мрежи. „Иванчева никога не е била мое “протеже”. Издигнаха я протестиращите от Младост, без каквато и да е намеса от наша страна. 100% от концепция, логистика, финасиране и поне 80% от изпълнение на кампанията бяха от Нормална държава. Направихме го с вярата, че помагаме на гражданското общество. Разграничихме се месеци след това. Иванчева никога не достигна нивото на управленец“, посочи той.  По-късно г-н Кадиев ни прати позиция по повод включването на името му:", "date": "2018.04.17", "title": "С какво стана известна кметицата на „Младост“ Десислава Иванчева?"}
{"url": "https://www.24chasa.bg/novini/article/6821185", "text": "Една от водещите застрахователни групи в Югоизточна Европа -  , част от  , ще придобие специализираната в застраховки при пътуване украинска компания ERV, собственост на германската ERGO. Последната е сред големите застрахователни компании в Европа и е част от един от лидерите в презастраховането в глобален мащаб - Munich Re. ЕИГ и ERGO са подписали споразумение като сделката се очаква да бъде финализирана след одобрение от регулаторните органи. Споразумението предвижда бъдещо сътрудничество между двете страни по сделката, в това число трансфер на ноу хау и възможност ЕИГ да продава застраховки за пътувания с бранда на ERV в Украйна и други страни, в които оперира. ERV е вторият по големина застраховател в сегмента на туристическите застраховки в Украйна с пазарен дял от 10.7 процента. През 2017 г. украинската компания реализира 5 млн. евро премиен приход и обслужва около 627 000 клиенти. ЕИГ развива дейност в 8 страни и обслужва 2.5 млн. клиенти. Групата има дъщерни дружества в България, Румъния, Македония и Украйна. Компанията присъства и на пазара в Гърция от 2014 г. ЕИГ има нишови операции още в Италия и Испания. През последните години   придоби застрахователния бизнес на германската Talanx International в България и Украйна – съответно „ХДИ Застраховане\" и HDI Strakhuvannya, на холандската Achmea в България - \"Интерамерикан\", както и на QBE в България и Румъния. През 2017 г. ЕИГ купи застрахователния портфейл на АТЕ Иншурънс, румънското дъщерно дружество на гръцката Пиреос Банк. Също през миналата година компанията придоби и значителен значителен дял в руското застрахователно дружество ООО РСО „Евроинс“.    ", "date": "2018.04.17", "title": "„Евроинс“ придобива украинския бизнес с туристически застраховки на германската ERGO"}
{"url": "https://www.24chasa.bg/novini/article/6821203", "text": "Смолян изпраща днес в последния й път 49-годишната Антоанета Орлова - бивш треньор на волейболния клуб „Смолян“, а преди това и състезателка. Жената стана жертва на зверската катастрофа на АМ“ Тракия“ при Вакарел. В родопския град се говори, че тя първа е загинала от общо 6-те жертви, предаде Родопчанката се качила на автобус от Стара Загора. Първоначално смятала да пътува с друг автобус, но променила решението си и се качила на рейса за София на \"Юнион Ивкони\". Съпругът й Владимир, известен в Смолян като Вовата, е треньор в Стара Загора. Двамата със съпруга й се пренесли да живеят от Смолян в Габрово. От година и половина обаче живеят в Стара Загора, където Антоанета работи за създаване на детско-юношеската школа, казаха нейни близки. Спортното семейство няма деца, разказаха техни близки. Тя, съпругът й и още около 40 спортисти преди 13 години създават волейболния клуб \"Смолян\". \"Владимир пое тогава тренировките на юношите, а Антоанета стана наставник на момчетата\", припомня тогавашния президент, а сега главен експерт и ръководител на всички спортни в община Смолян, Христо Богомилов. Антоанета и съпругът й са били състезатели на волейболния клуб „Родопа“. Владимир е роден в Русия и е шампион в родината си и шесткратен шампион на Молдова преди да дойде в България. След като прекратил кариерата е бил треньор в Перник, Бургас, Варна. Тренирал и проектоолимпийци в националните националните гарнитури. \"Тони беше добър човек. Красива жена. Всеотдайна в попрището, което си бе избрала - волейбола\", казва бившият й съученик от строителния техникум в Смолян, режисьорът и поет, Крум Филипов. В града десетки хора изказват съболезнованията си в социалните мрежи за жестоката кончина на Антоанета. Спортното семейство няма деца. Тленните й останки са освободени от разследващите от София и предоставени на близките й. Антоанета има майка и сестра, които са в родния й град. Тя ще бъде погребана в Смолян днес след поклонение в църквата \"Св. Висарион Смоленски\".", "date": "2018.04.17", "title": "Смолян изпраща бившата волейболистка Антоанета, загинала край Вакарел"}
{"url": "https://www.24chasa.bg/novini/article/6821215", "text": "Някои от поисканите увеличения на тока са стряскащи, но бизнесът и потребителите нямат основания за притеснения. Това каза председателят на Комисията за енергийно и водно регулиране доц. Иван Иванов на последното заседание на Временната комисия за ЧЕЗ, предаде репортер на Агенция „Фокус“. Той поясни, че КЕВР ще продължи да спазва своята консервативна политика за недопускане на резки промени. „Някои от дружествата за моя неприятна изненада, заличавайки чувствителната търговска информация, са заличили предлаганата крайна цена, за която те искат утвърждаване. Комисията публикува всичките крайни цени на тези дружества“, каза Иванов. Председателят на КЕВР заяви, че през 2017 г. с нарочна заповед е извършена проверка за реализиране на инвестиционната програма на ЧЕЗ \"Разпределение\" и на другите две разпределителни дружества. По думите му поради неизпълнение на прогнозните инвестиции ЧЕЗ \"Разпределение\" е било глобено. \"С моя заповед буквално от 18 април тази година до 15 май ще бъде извършена проверка отново за целия тригодишен регулаторен период и на трите електроразпределителни дружества\", заяви Иванов. Той подчерта, че към момента лицензираните дружества на ЧЕЗ \"Разпределение\" и ЧЕЗ \"Електро\" са в добро финансово състояние.", "date": "2018.04.17", "title": "КЕВР: Някои от поисканите увеличения на тока са стряскащи"}
{"url": "https://www.24chasa.bg/novini/article/6821219", "text": "Сирийската армия започна да обстрелва контролиран от джихадисти анклав южно от Дамаск в подготовка на операция по завземане на района. Това съобщи командир от регионалния военен съюз, който се сражава на страната на Дамаск, предаде Ройтерс, цитирана от БТА.  Командирът, пожелал анонимност, каза, че операцията ще е насочена срещу \"Ислямска държава\" и групи от Фронта Нусра в лагера Ярмук и съседния район Ал Хаджар ал Асуад. Районът е много по-малък от Източна Гута, който сирийските правителствени сили неотдавна си върнаха с офанзива, подкрепена от руснаците. Според командира подготвителният обстрел на джихадисткия анклав е започнал тази сутрин. Правителството е на път да си върне и друг бунтовнически анклав южно от Дамаск около град Бейт Сам, каза командирът, макар че това може да стане и чрез договорка, според която бойците ще напуснат в посока към Идлиб. \"Списъците на бойците, които ще се качат на автобуси за Идлиб, се попълват\", каза командирът. Идлиб е контролирана от бунтовници територия на границата с Турция.", "date": "2018.04.17", "title": "Сирийската армия подготвя с обстрел завземане на район южно от Дамаск"}
{"url": "https://www.24chasa.bg/novini/article/6821218", "text": "Генералният секретар на НАТО Йенс Столтенберг изключи планове за военно присъствие на алианса в Северна Сирия, предаде ТАСС. \"В момента няма никакви планове за военно присъствие на НАТО в Северна Сирия. Причините за това са различни. Едната е, че конфликтът там е изключително сложен, а присъствието на алианса няма да помогне за решаването му\", каза Столтенберг за Анадолската агенция. Генералният секретар припомни, че НАТО присъства в Турция и й оказва помощ в разузнаването, противовъздушната отбрана, засилване на военноморското присъствие и ученията, предаде БТА. Говорейки за ситуацията в Ирак, той изрази надежда, че през юли ще започне учебна мисия на НАТО в тази страна. \"Нейните детайли още не са уговорени окончателно. В момента работим по програма за подготовка на войници и офицери от силите за сигурност на Ирак. Искаме да помогнем на Ирак да създаде свои военни училища и академии, за да може сам да подготвя преподаватели в тях\", каза Столтенберг. Той добави, че всичко това се прави съвместно с Багдад, а Турция е обявила, че ще окаже подкрепа в тази мисия.", "date": "2018.04.17", "title": "Столтенберг: Присъствието на НАТО в Сирия няма да помогне за решаване на кризата"}
{"url": "https://www.24chasa.bg/novini/article/6821223", "text": "Във връзка с официалния празник Великден и планираните засилени проверки на обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно, пазари и борси на традиционно предлагани храни (агнешко месо, козунаци, яйца, включително боядисани яйца, пресни зеленчуци и др.), както и на цехове за боя за яйца Българската агенция по безопасност на храните провери 3 071 обекта, съобщиха от БАБХ. Издадени са 98 предписания и са съставени 22 акта за установяване на административни нарушения. Насочени за унищожаване са 256 килограма храни от животински произход, сред които месни разфасовки, месни продукти без етикет, пушена риба и замразени пилета с изтекъл срок на годност, а също и 6 кг храни от неживотински произход /сухи пасти, орехи и нетрайни сладкарски изделия/. Унищожени са и 270 яйца без маркировка и търговски документи.", "date": "2018.04.17", "title": "БАБХ извърши над три хиляди проверки \nза Великден"}
{"url": "https://www.24chasa.bg/novini/article/6821225", "text": "Гръцкият премиер Алексис Ципрас призна, че неговата страна и Турция преминават през \"период на нестабилност\", но подчерта, че Гърция няма да преговаря за която и да е част от своята територия на фона на напрежението с източната си съседка, предаде Асошиейтед прес. Алексис Ципрас говори от малкия егейски остров Кастелоризо, където откри съоръжение за обезсоляване на морска вода. Гръцкият премиер каза, че има за Турция \"послание за сътрудничество\" и \"послание за решимост\", предаде БТА. Отношенията между Гърция и Турция се влошиха през последните седмици заради спорове за границата помежду им в Егейско море и заради правата за проучвания за петрол и газ край разделения остров Кипър. В понеделник Анкара обвини Атина в провокация, след като гръцкият флаг бе забит на необитаем остров в източната част на Егейско море.", "date": "2018.04.17", "title": "Ципрас: Гръцко-турските отношения преминават през период на нестабилност"}
{"url": "https://www.24chasa.bg/novini/article/6821229", "text": "Британският премиер Тереза Мей се извини днес на лидерите на 12 карибски държави за грубото отношение на имиграционните служби към хората, пристигнали като деца в Обединеното кралство след Втората световна война, предаде Ройтерс, цитирана от БТА.  Хората от \"Поколението Уиндръш\", по името на кораб, пръв докарал от Карибите над 500 мигранти през 1948 г., са били поканени да покрият недостига от работна ръка в периода до 1971 година. Техни потомци попадат под ударите на нови имиграционни правила, приети през 2012 г., когато Мей беше вътрешен министър. Съгласно тези правила някои от тези хора са били третирани като незаконни имигранти и са били карани да доказват, че живеят във Великобритания с документи, които никой не ги е уведомил да пазят. Впоследствие някои са били лишавани от права, задържани и заплашвани с депортиране, припомни Ройтерс. \"Днес искам да се извиня на вас, защото ние истински съжаляваме за безпокойствата, които ви причинихме\", каза Тереза Мей пред лидери и дипломати от карибския регион, които са в Лондон за срещата на върха на Общността на нациите (бившата Британска общност). Вчера британският вътрешен министър Амбър Ръд съобщи, че в нейното ведомство е съставен специален екип, който да решава проблемите на хората от това поколение, а днес Мей обяви пред карибските пратеници, че е разпоредила екипът да работи бързо и ефективно. Преди това премиерът на Ямайка Андрю Холнес повдигна въпроса \"Уиндръш\" на пленарно заседание на срещата на Общността на нациите. \"Граждани от бившите колонии, особено в района на Западните Индии, са мигрирали във Великобритания, където са допринесли значително за изграждането и обогатяването на страната\", каза Холнес.", "date": "2018.04.17", "title": "Мей се извини на лидерите от Карибите за лошото третиране на карибски мигранти"}
{"url": "https://www.24chasa.bg/novini/article/6821237", "text": "Ваксините, който се използват в България са на най-високо ниво и гарантират безопасност на децата и гражданите. Ваксините се произвеждат от водещи фармацевтични компании, които са подложени на постоянен контрол. Това каза днес в Бургас д-р Даниела Дариткова, председател на Комисията по здравеопазване към 44-то Народно събрание. В морския град тя участва във форум \"Ваксини и здраве\", предаде БТА.  Според здравният инспектор д-р Ангел Кунчев родителите, които съзнателно отказват да слагат ваксини на децата си, са много добре организирани, доста шумни и активни в социалните мрежи. Работата с тях е по-трудна, защото често са крайни и не позволяват обсъждане, не приемат друго мнение, заяви д-р Кунчев. По думите му процентът на родителите, които са категорично срещу ваксините, не е толкова голям, но гласността, която те дават чрез социалните мрежи, е много висока, поради което се създава впечатление, че са болшинство. Д-р Дариткова каза, че хората трябва да знаят, че макар и здрави, като носителли на болест, която не са имунизирали, могат да се окажат тежки заразоносители.", "date": "2018.04.17", "title": "Дариткова: Ваксините, който се използват в България са на най-високо ниво"}
{"url": "https://www.24chasa.bg/novini/article/6821233", "text": "Европейската комисия предложи днес на страните членки да започнат преговори за присъединяване с Албания и Македония, съобщи върховният представител на ЕС за външната политика и сигурността Федерика Могерини, цитирана от АФП. Европейската комисия предлага Съветът /представляващ държавите членки/ да реши да започне преговори за присъединяване с Албания и бившата югославска република Македония, заяви Могерини на пресконференция в Страсбург, където се провежда сесия на Европейския парламент, предаде БТА.", "date": "2018.04.17", "title": "ЕК предложи започване на преговори за присъединяване с Албания и Македония"}
{"url": "https://www.24chasa.bg/novini/article/6821245", "text": "Късо съединение в осветително тяло в зоната за игри е възможна причина за пожара в търговско-развлекателния център \"Зимняя вишня\" в руския град Кемерово. Това съобщи днес на пресконференция главният държавен инспектор на Русия по противопожарен надзор Ринат Еникеев, цитиран от ТАСС и РИА \"Новости\". \"Според нашите представи става дума за късо съединение и претоварване на електропроводниците на осветителното тяло. Не знаем какво е повлияло за това, но коренът е там. Истинската причина може да се съдържа в осветителното тяло\", каза той. Еникеев разказа, че светодиодното осветително тяло е имало отражател за разсейване на светлината, който се е разтопил. След това \"огнени капки\" са падали върху площадка, покрита с дунапрен. По думите му има също данни, че в помещението е прокапвала вода вследствие на топене на снега, предаде БТА. От пожара на 25 март в четириетажния мол \"Зимняя вишня\" загинаха 64 човека, включително 41 деца. Според руското министерство на извънредните ситуации пътищата за евакуация в сградата са били препречени от горящи токсични материали, съдържащи съединения на хлороводорода. Освен това следствието е установило, че в продължение на седмица преди пожара в търговския център автоматичната пожарна сигнализация е била повредена, а изправната аларма за принудителна евакуация не е била включена ръчно от охраната. В хода на разследването бяха арестувани седем души. Оставка подаде губернаторът на Кемеровската област Аман Тулеев, заемал този пост от над 20 години, припомниха руските агенции.", "date": "2018.04.17", "title": "Късо съединение в осветително тяло може да е предизвикало пожара в мола в Кемерово"}
{"url": "https://www.24chasa.bg/novini/article/6821252", "text": "Председателят на Народното събрание Цвета Караянчева разговаря с представители на американската еврейска общност. Председателят на българския парламент е във Вашингтон за участие в Глобална парламентарна конференция, организирана от Групата на Световната банка и Международния валутен фонд, съобщиха от пресцентъра на Народното събрание. Цвета Караянчева информира представителите на организациите за събитията, с които тази година в България се отбелязват 75 години от спасяването на българските евреи. Тази страница от българската история е безпрецедентен акт, проява на гражданска смелост, която отразява действията на политици, духовници, интелектуалци и обикновени граждани, открито противопоставили се на депортацията, подчерта тя. Никоя друга европейска държава, намираща се под нацистки контрол, не успява да защити огромното мнозинство от своето еврейско население, отбеляза председателят на българския парламент. Готовността на българския народ да застане на страната на своите сънародници от еврейски произход довежда до спасяването на 48 000 български евреи от сигурна смърт в нацистките лагери, добави Цвета Караянчева. България заяви своята категорична воля да се присъедини към Международния алианс за възпоменание на Холокоста, с което поема твърд ангажимент за открити дебати и задълбочени изследвания по историята на Холокоста и за нулева толерантност към всякакви прояви на исторически ревизионизъм и антисемитизъм, заяви председателят на Народното събрание. Тя добави също, че България вече има Национален координатор за борба с антисемитизма в лицето на заместник-министъра на външните работи Георг Георгиев. Цвета Караянчева подчерта, че активното сътрудничество на България с американската еврейска общност има важна роля както за развитието на двустранните българо-американски отношения и задълбочаване на стратегическото партньорство със САЩ, така и за насърчаването на практическо сътрудничество между България и Израел. Цвета Караянчева изказа и специални благодарности за високото отличие „Златен Шофар“, което председателят на Световния еврейски конгрес Роналд Лаудер връчи на българския премиер Бойко Борисов в Софийската синагога по време на церемонията по случай 75 години от спасяването на българските евреи. Представителите на еврейските организации благодариха за добрия диалог и заявиха, че партньорството и сътрудничеството ни са стратегически. Те увериха, че оценяват високо както диалога на правителствено ниво, така и сътрудничеството с всички неправителствени организации. Председателят на Комисията по бюджет и финанси Менда Стоянова призова за задълбочаване на икономическите контакти и увеличаване на инвестициите между България, САЩ и Израел. Имаме много подготвени кадри, продължаваме реформата в образователния сектор и създаваме условия за облекчаване на чуждестранните инвеститори, което прави България много привлекателно място за бизнес, добави още Менда Стоянова. Като отлични възможности за развитие на съвместни инвестиции тя посочи ИТ-сектора, дигитализацията и редица други области. В срещата участваха представители на Американския еврейски комитет, Световния еврейски конгрес, Лигата срещу поругаването, Националната коалиция за подкрепа на евразийските евреи и Б’найБ’рит. Председателят на Народното събрание и председателят на Комисията по бюджет и финанси Менда Стоянова участват във Вашингтон в Глобалната парламентарна конференция, организирана от Групата на Световната банка и Международния валутен фонд.", "date": "2018.04.17", "title": "Караянчева в САЩ: Никоя друга държава под нацистки контрол не е спасила евреите си"}
{"url": "https://www.24chasa.bg/novini/article/6821262", "text": "Адвокатът Върбан Върбанов вече е допуснат до мястото, където се обискира колата на кмета на район „Младост“ Десислава Иванчева , предаде  \"Фокус\". Пред журналисти по-рано Върбанов заяви, че не е допуснат до Иванчева и не знае по чие нареждане. При обиска на колата разследващите броят пари. Те прибират преброените пари в пликове. Не е ясно докога ще продължи обискът. Кметът Иванчева все още е с белезници, адвокатът ѝ е при нея. Преминаването пред Спортната палата е ограничено. Движението в района се регулира от „Пътна полиция“.                                                                                                                                                                                                                                                                                           ", "date": "2018.04.17", "title": "Разследващите броят пари при обиска на колата на кмета Десислава Иванчева (Обновена)"}
{"url": "https://www.24chasa.bg/novini/article/6820889", "text": "Нервнопаралитичното вещество, използвано за отравянето на бившия руски шпионин Сергей Скрипал и дъщеря му Юлия, е било доставено в течна форма и ще бъдат необходими месеци, докато се премахнат всички следи от него, заявиха днес британските власти, цитирани от Асошиейтед прес. Според британското министерство на околната среда девет места се нуждаят от \"почистване от специалисти\", включително ресторант, посетен от Сергей и Юлия Скрипал на 4 март - деня, когато двамата били открити в безсъзнание на пейка в парк, предава БТА. Министерството каза, че 190 специално обучени войници помагат на служители по околна среда, здравеопазване и отбрана за почистването в английския град Солсбъри. Според британските власти Сергей и Юлия Скрипал са били отровени с произведено в Русия бойно нервнопаралитично вещество, сложено на дръжка на врата на дома на Сергей Скрипал. Юлия Скрипал е изписана от окръжната болница в Солсбъри, където баща й все още е лекуван.", "date": "2018.04.17", "title": "Великобритания: Веществото, с което е бил отровен Скрипал, е било в течна форма"}
{"url": "https://www.24chasa.bg/novini/article/6820887", "text": "Адвокат Върбан Върбанов е на мястото, където спецпрокуратурата и КОНПИ извършват акция, в която е замесена кметицата на столичния район \"Младост\" Десислава Иванчева. Телефонът му е бил посочен от кметицата.  Той разказа пред медиите, че е пред спортната палата от 40 минути, но не го допускат до Иванчева. \"Нямам представа какво става, все още не съм успял да говоря с Иванчева. Не ме допускат до нея. От момента на задържането тя има право на адвокатска защита. Дали защитата ще бъде поета от мен, това вече е друг въпрос. В емоционално състояние е посочила моя телефон. Предполагам, че е можела да посочи още десет\", каза Върбанов. На въпрос дали е вярна информацията, че Иванчева е задържана със 70 000 евро подкуп, който бил първи транш от значително по-голяма сума, която е била поискана, адвокатът заяви: Не мога да коментирам твърдения, които идват от медиите. \"Ако бъде повдигнато обвинение, тогава ще разберем в какво я обвиняват. Може да е всичко\", добави Върбанов. Той обясни, че по телефона му се обадила следователка.", "date": "2018.04.17", "title": "Адвокат Върбанов: Иванчева е посочила моя телефон, но не ме допускат до нея"}
{"url": "https://www.24chasa.bg/novini/article/6820856", "text": "На 16.04. т.г., около 14:30 часа, в гр. Варна, на ул. \"Фредерик Жолио - Кюри\", е възникнало ПТП. Водачът на Т.А. Пежо М.В. (33 г.) от гр. Тервел паркира автомобила, като не се уверява, че го е обезопасил, в резултат на което микробусът потегля и блъска пешеходка. Вследствие на инцидента 21-годишната жена получава фрактури на двата крака, прегледана е и настанена за лечение в МБАЛ \"Св. Анна\", без опасност за живота. По случая е образувано досъдебно производство.", "date": "2018.04.17", "title": "Варненка е с два счупени крака след нелеп инцидент, блъсна я необезопасен бус"}
{"url": "https://www.24chasa.bg/novini/article/6820911", "text": "Нямам информация все още, освен от медиите, така че не бих могла да коментирам. Това каза пред журналисти кметът на София Йорданка Фандъкова във връзка с ареста на кмета на Район „Младост“ Десислава Иванчева, предаде „Фокус“. „Кметовете се избират мажоритарно, включително и районните. Отговорността е голяма“, изтъкна тя. Попитана получавала ли е сигнали за нередности в район „Младост“ кметът посочи: „Имали сме сигнали за забавени преписки, които съм изпращала на вниманието на кмета на „Младост“ за предприемане на действия. Разглеждани са и на комисия, но при мен са идвали само сигнали и оплаквания за забавени преписки в района“. В отговор на въпрос получавани ли са сигнали от строителни фирми Йорданка Фандъкова уточни: „Сигналите, които съм получавала, са само за забавени преписки по административни дейности, които сме искали да бъдат процедирани, така както законът изисква“. Попитана как ще реагира на ареста на кмета на район „Младост“ в качеството си на неин шеф, столичният кмет коментира: „Не съм шеф на районните кметове. Подчертавам, че всички районни кметове са избрани мажоритарно от гражданите на съответния район. Имаме само координационни взаимоотношения. Доста често се бърка, че съм шеф на районните кметове, но това не е така. Шефове са им гражданите, които са ги избрали“. В отговор на въпрос сблъсквала ли се е с проблеми в тези координационни взаимоотношения с Десислава Иванчева Йорданка Фандъкова посочи: „Проблемите са със забавени процедури по различни теми, включително и дейности на общината. Опитвали сме се да помагаме на район „Младост““. „Не деля кметовете нито по партиен, нито по друг признак. Хората в районите очакват и от мен като кмет на града да свършим работа по ремонти, поддръжка на района и инвестиции. В „Младост“ изграждаме голяма детска градина. Очаквам да започне и първият етап на парк „Въртопо“ всеки момент. Взаимоотношенията ни са чисто служебни“, каза още кметът.", "date": "2018.04.17", "title": "Фандъкова: От медиите научих за ареста на кмета на „Младост“, не мога да коментирам"}
{"url": "https://www.24chasa.bg/novini/article/6820912", "text": "На 16 април, около 17,10 ч.,. на паркинг на супермаркет по бул. „Русия” в град Добрич е извършена проверка на криминално проявения С.Д. (35 г.) от град Добрич. В хода на проверката е установена суха тревна маса с тегло 51,5 грама, реагираща на полевия тест на наркотичното вещество канабис – съобщиха от полицията в Добрич. Мъжът е з задържан за 24 часа. По случая е образувано бързо полицейско производство.", "date": "2018.04.17", "title": "Хванаха криминално проявен с 50 г канабис"}
{"url": "https://www.24chasa.bg/novini/article/6820914", "text": "Германската канцлерка Ангела Меркел каза днес, че Русия като съюзник на сирийското правителство носи съвместна отговорност за химическото нападение в Източна Гута по-рано този месец, но подчерта, че възнамерява да продължи диалога с руския президент Владимир Путин, предаде Ройтерс. \"Знаем, че що се отнася до нападението с отровен газ в Сирия, Русия като съюзник на (президента Башар) Асад носи съвместна отговорност, в това няма съмнение, но все пак е важно да продължим да разговаряме с Русия\", заяви Меркел на пресконференция с новозеландската министър-председателка Джасинда Ардърн и добави, че очаква да се срещне с Путин в близко бъдеще, предаде БТА. Германският правителствен говорител Щефен Зайберт каза, че Меркел и Путин са обсъдили по телефона как да се даде тласък на политическия процес за спиране на конфликта в Сирия. По думите му двамата лидери са се \"съгласили, че политическият процес трябва да бъде в центъра на усилията за спиране на продължаващия от години кървав конфликт\".", "date": "2018.04.17", "title": "Меркел: Русия носи съвместна отговорност за химическото нападение в Сирия"}
{"url": "https://www.24chasa.bg/novini/article/6820923", "text": "Структурите на АБВ в 4 области са заявили желание да се влеят в БСП. Това каза лидерът на социалистите Корнелия Нинова в Благоевград, където обяви първото присъединяване на АБВ. Следващата област била Хасково. \"Досега БСП се роеше, създаваха се нови партии. Днес поставяме началото на обратния процес, който не е еднократен акт. Вратите ни са широко отворени. Има заявки за присъединяване и от структури на Движение 21, Партия на зелените и др.\", допълни Нинова. Надявала се това да не е заради даваните високи резултати от социолозите на БСП. \"Не сме имали комуникация с централното ръководство на АБВ. Не бива договорките да стават между лидерите, в кабинетите, на тъмно. Трябва да дойде от структурите, от хората по места.Не мисля, че това е заради усещането за наближаваща власт. Вероятно хората са разочаровани, уверили са се, че БСП е автентичната левица и опозиция на това управление\", допълни тя.", "date": "2018.04.17", "title": "Корнелия Нинова: Освен от АБВ, при нас искат да дойдат и от Движение 21, Партия на зелените и др."}
{"url": "https://www.24chasa.bg/novini/article/6820941", "text": "Лидерът на БСП Корнелия Нинова обяви в Благоевград, че ИБ на партията единодушно е взело решение да не номинира кандидати за членове на КЕВР. \"Този модел на уж независими регулаторни органи е сбъркан. Те провеждат корпоративни и политически интереси. Искаме смяна на модела на тези органи. Ако си мислят, че в КЕВР ще влезе човек на БСП, за да им измие нарушенията, се бъркат\", допълни тя. Настоява да се прекрати процедурата по продажбата на ЧЕЗ, за което КЕВР имала възможности, да се обяви нова и държавата да участва наравно с останалите кандидат-купувачи. \"Сегашният купувач за нас не е Гинка Върбакова, а Бойко Борисов. Надявам се временната парламентарна комисия да извади истината за сделката\", каза Нинова. В момента партията обработвала подписката за ЧЕЗ, но на места хора се оплаквали, че се страхуват да се подпишат, за да не бъдат те или децата им уволнени от работа. Смята, че управляващите държали хората в страх. Тя наблюдавала и какво се случва с т.нар. автентична десница. Изпитвала съжаление, защото зад партиите, които не влязоха в парламента, стоят хиляди автентично десни хора, останали без представителство. \"С тези хора спорът на идеологическа основа винаги е бил много интересен. Има място за спор ляво-дясно\", допълни лидерът на БСП.", "date": "2018.04.17", "title": "БСП няма да предлага кандидати за членове на КЕВР"}
{"url": "https://www.24chasa.bg/novini/article/6820951", "text": "С още 2 месеца се удължава разследването на убийството на 7-годишната Дамла от Момчилград, съобщи говорителят на окръжната прокуратура в Кърджали Димитрина Делчева. Причината е в назначените допълнителни експертизи по делото, които още не били готови. Не е готова и психолого-психиатричната експертиза на задържания за учийството Мехмед Хасан. . Обвинителният акт срещу задържания за убийството Мехмед Хасан трябва да бъде внесен в съда на 19 юни.На 17 декември 2017 година мъртвата Дамла беше открита в апартамент в Момчилград от майка й Садет Муса, която се върнала от нощна смяна. 3 дни по-късно като заподозрян за извършител на престъплението беше задържан 25-годишният братовчед на убитото дете Мехмед Хасан. Пред разследващите, а след това и пред съда, той направи пълни самопризнания. Мехмед Хасан поиска от магистратите да ъде оставен в ареста за постоянно. В момента обвиненият за убийството се намира в следствения арест в Кърджали с постоянна мярка за неотклонение „задържане под стража“.", "date": "2018.04.17", "title": "Срокът на разследване на делото за убийството на Дамла е удължен"}
{"url": "https://www.24chasa.bg/novini/article/6821010", "text": "Партньорството между двете компании е факт от април Потребителите на SportPass в България вече имат достъп до всички зали на \"Атлетик фитнес\". Партньорството между \"Содексо България\" и \"Атлетик фитнес\" е факт от началото на април, съобщиха от двете компании. Пуска се и нов пакет - SportPass B-Active, който включва посещения без доплащане за тренировка в залите на \"Атлетик\" и останалите близо 800 партньорски обекта от мрежата на SportPass. Картата е продукт на \"Содексо\", който е наложен на българския пазар и се базира на опита на компанията в над 80 държави. Според компанията в България най-популярните спортове са фитнес, йога, народни танци, кросфит и плуване. Проучване на \"Содексо България\" сред потребителите на SportPass показва, че повечето от тях предпочитат да тренират в зала, отколкото на открито или у дома. Решаващият фактор при избор на спортна зала според 68% от запитаните е дали местоположението е близо до техния офис. Други 48% предпочитат да посещават спортни клубове близо до дома си. Проучването показва, че основното предимство на SportPass е възможността да се посещават различни спортни обекти с една карта (според 90% от анкетираните), следвано от възможността да се практикува различен вид спорт всеки ден (69%). \"До този момент не сме работили с никой от операторите на спортни карти на пазара, защото не бяхме дефинирали партньор, на когото да можем да разчитаме за поддържане на високия стандарт, с който се свързват клубовете и услугите ни. В \"Содексо\" видяхме не само дългогодишна традиция и иновативен подход, които са гаранция за качествена услуга, но и компания, която търси ползата за всяка от страните по веригата. Това е важен фактор за всеки, който търси дългосрочни взаимоотношения, които гарантират устойчив бизнес модел и лоялни отношения между двамата партньори и техните клиенти\", заяви Петър Ангелов, собственик и управител на \"Атлетик фитнес\". \"Изключително доволни сме, че можем да предоставим на клиентите ни възможността да практикуват спортно-здравни услуги в центровете на \"Атлетик\". Това сътрудничество е важно за нас, тъй като с \"Атлетик\" сме дефинирали една и съща цел - необходимостта да инвестираме усилия, за да образоваме клиентите си, както и да полагаме постоянни грижи за подобряване на бизнес средата чрез внедряване на услуги за по-качествен живот\", коментира Виктор Косконел, изпълнителен директор на \"Содексо България\".", "date": "2018.04.17", "title": "Потребителите на SportPass с достъп до всички зали на \"Атлетик фитнес\"."}
{"url": "https://www.24chasa.bg/novini/article/6820984", "text": "Руският спускаем модул \"Луна-25\" ще бъде отправен към естествения спътник на Земята през 2019 година, съобщи вицепремиерът на Руската Федерация Дмитрий Рогозин, цитиран от ТАСС. По думите на държавника след 2025 година е планирано изстрелването на станция, която ще работи в орбита и на повърхността на Луната, предава БТА. \"Луна-25\" е малък спускаем модул, който трябва да кацне на повърхността на Луната. Мисията му ще се състои в това да бъде проведена оценка на инженерно-конструкторските решения за бъдещите по-големи лунни апарати. След 2025 година ще дойде ред на станции, които ще работят в лунна орбита, и на спускаеми модули, които ще проникнат в почвата на естествения ни спътник, уточни Рогозин.", "date": "2018.04.17", "title": "Руският спускаем модул \"Луна-25\" ще потегли към Луната през 2019 година"}
{"url": "https://www.24chasa.bg/novini/article/6821019", "text": "Дарителска сметка за набиране на средства за наемане на опитен адвокат, който да защитава обвинения в САЩ за нарушаване на американското ембарго към Сирия добричлия Желяз Андреев са разкрили неговите близки. Това става ясно от Фейсбук-групата “Да спрем екстрадирането на Желяз”. «Обществените защитници в САЩ са неопитни и ангажирани с толкова много дела, че, според статистика, те отделят средно по 2 минути на ден за работа по един случай. Случаят на Желяз изисква опитен адвокат, който може да отдели повече време. Молим ви не само за финансова подкрепа, но и за препоръки за добър адвокат по наказателно право във Флорида (Criminal Defence). Ние се свързахме с няколко адвокати, намерени в Интернет» - пишат близките на Желяз. Офертите на адвокатските кантори зад океана варират между 30 000 и 50 000 долара. Опитните юристи в САЩ работят на почасова ставка, която е 550 долара. Към момента събраните средства в дарителската сметка за наемане на адвокат във Флорида са 700 лева. Нужни са още средства, но освен тях, необходими са и добри адвокати, поради сериозността на обвиненията. Желяз Андреев и неговите близки се надяват казусът да бъде решен по дипломатически път. Все още обаче нищо не е ясно, затова протестите срещу неговото екстрадиране продължават. Прозрачното и целесъобразно използване на събраните средства ще бъде подсигурено от обществен съвет за наблюдение. В съвета ще се включат омбудсманът на Република България Мая Манолова, адвокат и представител на обществото. В случай, че делото по екстрадиция на Желяз завърши благополучно и не се налага наемането на адвокат в САЩ, средствата ще бъдат дарени на проекта „Къща на децата“.", "date": "2018.04.17", "title": "Набират средства за американски адвокат на Желяз Андреев"}
{"url": "https://www.24chasa.bg/novini/article/6821022", "text": "Експерти от Организацията за забрана на химическите оръжия (ОЗХО) са влезли днес в сирийския град Дума, където на 7 април бе извършена предполагаема атака с химическо оръжие, предадоха Франс и Ройтерс, като се позоваха на сирийски държавни медии. Екипът пристигна в Сирия още през уикенда, за да разследва нападението. Влизането на експертите в Дума обаче бе забавено поради липса на гаранции за тяхната сигурност, предаде БТА. САЩ, Франция и други западни сили обвиниха сирийското правителство и Русия в умишлено забавяне на мисията на ОЗХО и изразиха опасения, че мястото на предполагаемата химическа атака може да бъде манипулирано. Вчера висш руски военен каза, че експертите ще влязат в Дума в сряда.", "date": "2018.04.17", "title": "Експерти от ОЗХО пристигнаха в сирийския град Дума"}
{"url": "https://www.24chasa.bg/novini/article/6821056", "text": "Това е една благодатна пролет за автократите. Трима от тях, които са на власт в Китай, Египет и Русия - са извън онова, което наричаме \"демократичния Запад\". Но четвъртият - в Унгария, е на Запад, и то в Европейския съюз. Това, че Виктор Орбан, новопреизбраният лидер в Будапеща, се вписва в тази компания, подчертава силата на тази авторитарна тенденция. Най-големият от тази група - китайският лидер Си Цзинпин, беше провъзгласен с акламации от Общокитайското събрание на народните представители (парламента) за пожизнен президент в началото на март. Седмица по-късно Владимир Путин в Русия получи четвърти президентски мандат с още по-висок процент (в изборите), отколкото преди. Април току-що бе започнал, когато бе обявено, че Абдел Фатах ас Сиси е бил преизбран за президент на Египет с 97 на сто от подадените гласове. А в началото на миналата седмица премиерът Орбан спечели третия си пореден мандат за ръководство на Унгария с още по-съкрушителна победа над другите партии, отколкото досега. В Китай липсваше опозиция. Нямаше такава и в Египет, тъй като другият кандидат, по всеобщо убеждение, бе вписан в изборната бюлетина, за да създаде лъжлива представа за наличие на избор. В Русия имаше някаква опозиция - включително от подкрепян от комунистическата партия мини-олигарх, и от една либерална млада тв звезда, която е дъщеря на бившия ментор на Путин. Но радикалният опонент - Алексей Навални, не бе допуснат за участие, макар да бе ясно, че не може да спечели, тъй като бе забранен достъпът му до контролираните от държавата медии и той бе слабо известен в по-голямата част от страната. Орбан, за разлика от тях, има известно право да твърди, че е демократично избран. И от ляво, и от дясно имаше реални партии, които също искаха да победят и които вярваха, че могат поне значително да отслабят мощта му в парламента. Партията на Орбан - ФИДЕС, обаче спечели мнозинство от две трети, което му е необходимо да продължи редовно да променя конституцията. Опозиционните партии не успяха да подрежат крилата на лидера, а няколко (партийни) лидери подадоха оставки, обезсърчени от невъзможността да се се изправят отново пред гранитната блокада на Орбан на пътя към политическа промяна. Ние можем да поставим 54-годишния Орбан под един знаменател с другите автократи по две причини. Първо, той подготви почвата за упражняване на власт с по-малко задръжки, отколкото в другите демокрации, като каза през 2014 г., че правителства, които не са \"нито западни, нито либерални, нито либерални демокрации, а може би не са и демокрации изобщо\", могат да бъдат най-успешни и най-конкурентни. Тази откровена апология на системи, които дават приоритет на успеха (както и да бъде дефиниран той) над правилата на демократичната игра, отваря перспективата за бъдещи правителства на ФИДЕС да ограничават още повече тесните рамки на демократичния живот и на гражданското общество в Унгария в стремежа към по-силен икономически растеж. Второ, както писа унгарският политолог Андраш Биро-Над след изборите, победата на Орбан се дължи на три фактора: \"систематичното подкопаване на демократичната система в Унгария, успеха на анти-имигрантската платформа на Орбан, и фрагментирането на опозицията\". Подкопаването включва дискриминация срещу опозиционните медии, главно чрез лишаването им от държавни реклами и чрез предаване на повечето телевизионни канали в ръцете на съюзници на държавата или правителството. След изборите наблюдателите на ОССЕ посочиха,че гласуването \"се характеризираше с повсеместно преплитане на ресурси на държавата и на управляващата партия, което подкопаваше възможността на кандидатите да се състезават при еднакви условия\". За фрагментирането на опозицията, особено отляво, си е виновна най-вече самата опозиция. Предишната й некомпетентност в управлението, причастността й към дълбоки посегателства срещу жизнения стандарт и към промени в изборното законодателство, дискриминиращи опозиционните партии, лишиха от почти всякакво влияние социалистите и малките либерални партии. Но непреклонната позиция на Орбан срещу влизането в страната на всякакви мигранти, с малки изключения, бе ключовият елемент за неговия успех. Издадена неотдавна биография от журналиста ветеран от унгарски произход Пол Лендвай показва, че Орбан е \"прекосил\" широк политически спектър по пътя си към властта. Той е съосновател на ФИДЕС като отворена и либерална партия и критикуваше управляващите тогава партии за прекомерен патриотизъм. Сега обаче той използва съпротивата си срещу натиска от ЕС да приеме имигранти в Унгария, за да сплоти народа около своята политика на неприемане на никакви мигранти, събуждайки дълбоко залегналото му чувство, че е жертва на поредица от бедствия и масивни загуби на територия, както и решимостта му да оцелее като уникален, макар и изолиран, народ. През годините унгарският лидер си избра за враг номер едно Джордж Сорос - родения в Унгария еврейско-американски милиардер, който финансира либерални, про-ЕС, про-имиграционни неправителствени организации в Унгария и другаде. Както ЕС, така и Ватиканът сега са срещу Орбан, който с ентусиазъм прегърна калвинистичното християнство след атеистичната си младост, представяйки се за спасител на християнска Европа. Докато унгарският премиер се самообявява за борец срещу мигрантите, особено тези от мюсюлмански страни, папа Франциск се самоопределя като техен защитник. В деня, в който Орбан празнуваше своята победа, папата публикува апостолическа проповед, призоваваща римокатолиците да проявяват особено милосърдие към \"мизерстващите и отритнатите\", Тя бе съпроводена с видеокадри, показващи бежанец мюсюлманин от Афганистан. От друга страна, Орбан има силна подкрепа от друг консервативен католик - бившия съветник на президента Тръмп - Стив Банън, който преди изборите каза за Орбан, че е \"най-значимият мъж на (европейската) сцена в този момент\". Тъй като Орбан доказа популярността си чрез избори, и защото повечето от неговите сънародници унгарци виждат в негово лице щит срещу един враждебен свят, той сега наистина се вписва в образа, нарисуван му от Банън. Колкото повече гръмотевици мята Брюксел срещу него, толкова по-почитан е той у дома и подкрепян от крайната десница в чужбина. Колкото повече е обект на (мълчаливо) порицание от папата, толкова повече той задълбочава разрива в църквата между либерали и консерватори. От всички авторитарни лидери, радващи се на пролетната благодат, Орбан, който управлява далече най-малката от техните страни, засега е най-значим за демократичния Запад. Авторитаризмът на Си, Путин и Сиси е познат на хората на Запад и те го намират за свойствен на техните страни. А Орбан е радикалният автократ \"отвътре\". ( )", "date": "2018.04.17", "title": "Орбан и пролетта на автократите"}
{"url": "https://www.24chasa.bg/novini/article/6821058", "text": "Държавният глава Румен Радев удостои днес президента на Международната филателна федерация Тай Пенг Хиан с Почетния знак на българския президент. Отличието беше връчено за приноса на Тай Пенг Хиан за напредъка на българското маркоиздаване и филателия, както и за развитието на световното филателно сътрудничество. „Филателията е много повече от увлекателно хоби и с основание може да бъде наречена изкуство, защото събира в себе си културата на народите по света“, заяви на срещата на „Дондуков“ 2 българският държавен глава. Президентът отбеляза, че в съвременната дигитална ера, когато всички работят с електронни писма, особено ценно и индивидуално преживяване е изпращането на писма с марки по пощата. Румен Радев акцентира върху дългата история на българското филателно движение, чиято активна дейност продължава и днес. Гостът и неговите заместници са в София за заседание на Борда на директорите на престижната организация. Тя е основана през 1926 г., обединява 95 национални съюза и представлява интересите на 150 милиона колекционери на пощенски марки в света. По-рано през деня в присъствието на ръководството на Международната филателна федерация и последователи на Ордена на Тамплиерите в България бе пусната в употреба пощенска марка в блок, посветена на 900 години от създаването на рицарската организация.", "date": "2018.04.17", "title": "Радев удостои с почетния си знак президента на Международната филателна федерация"}
{"url": "https://www.24chasa.bg/novini/article/6820985", "text": "По искане на Районна прокуратура - Павликени чешките съдебни власти предадоха за изпълнение на наказание лишаване от свобода, отклонил се от правосъдие в България 45- годишeн български гражданин от гр. Павликени. Това съобщиха от Апелативната прокуратура в Търново. След установяване на лицето и временното му задържане на територията на Република Чехия, въз основа на Европейска заповед за арест на Района прокуратура – Павликени, чешките съдебни власти разрешиха предаването на Пантилей Е. за изтърпяване на наказание от 5 години лишаване от свобода, наложено с присъда на Районен съд - Велико Търново, изменена с решение на Окръжен съд - Велико Търново. Пантилей Е. е осъден за телефонни измами, извършени през 2015 г. в с. Пчелище, с. Паскалевец и с. Полски Сеновец, обл. Велико Търново, в съучастие с 5 други лица. С разпореждане на Върховна касационна прокуратура, отдел „Международен“, Пантилей Е. е настанен в Затвора - Ловеч за изпълнение на наказанието.", "date": "2018.04.17", "title": "Чехия ни предаде ало измамник по искане на Районната прокуратура в Павликени"}
{"url": "https://www.24chasa.bg/novini/article/6820666", "text": "Ракетният удар на западната коалиция по Сирия отново постави въпроса кои страни да смятаме за съюзници на Русия в този конфликт. Ситуацията за жалост изглежда нерадостно. Този удар не бе осъден дори от Организацията на Договора за колективна сигурност. При все че уставът на ОДКС предвижда солидарна позиция на страните членки по повод въоръжените конфликти. Като непостоянен член на Съвета за сигурност на ООН Казахстан се въздържа при гласуването на руска проекторезолюция, осъждаща този агресивен акт на западната коалиция спрямо Сирия. Китай подкрепи резолюцията, но все по-силно се налага представата, че Пекин се е самоотстранил от сирийския проблем и просто наблюдава засилващата се конфронтация между Русия и Запада. Същевременно китайската дипломация декларира подкрепа за режима на Асад и отсега си резервира място в следвоенното възстановяване на страната му. Колкото до членките на Арабската лига, действията на западната коалиция бяха осъдени само от Ливан, Ирак и Алжир. Съответно като единствен реален съюзник на Русия в Сирия се очертават Иран и свързаните с него шиитски военизирани формирования, на първо място ливанската Хизбула. Не е тайна, че тъкмо иранските формирования и шиитските им съюзници от Ливан, Ирак и Афганистан носят сега основното бреме на сухопътните операции, подкрепящи режима на Асад. Какъв е обаче Иран за Русия днес в този конфликт - съюзник или спътник, чиито цели са далеч от интересите на Москва? Първо да запитаме: защо Иран изобщо участва в сирийския конфликт? Вече доста се написа и изговори, че Техеран се страхува Асад да бъде разгромен и да се скъса т. нар. шиитска дъга Иран - Ирак - Сирия - Хизбула в Ливан. Това би означавало твърде сериозно геополитическо поражение за Иран. Освен това ситуацията в Сирия е един от козовете на иранската дипломация в продължителния таен пазарлък със САЩ. Да бъде запазен режимът на Асад в Дамаск, по възможност и териториалната цялост на Сирия - това са май единствените допирни точки в подходите на Москва и на Техеран към конфликта. После започват разногласията. Става дума на първо място за позициите относно бъдещето на Сирия и териториалното й устройство. Москва последователно подкрепя тезата, че трябва да бъде приета нова конституция, която да гарантира широка автономия на сирийските кюрди. Така дори при открита съпротива от страна на Турция ще може кюрдите да бъдат включени в процесите от Астана и Сочи. Техеран е категорично против и вижда следвоенна Сирия като напълно унитарна държава. И позицията му до голяма степен мотивира преминаването на сирийските кюрди под фактическия протекторат на САЩ. Различни са и позициите за участието на Израел във вътрешносирийското уреждане. Русия има обективен интерес еврейската държава фактически да участва в търсенето на компромис за Сирия, може би просто с ненамеса в конфликта. Иран обаче разглежда победата във вътрешносирийския конфликт като предвестник на нов конфликт с Израел. Техеран негласно настоява след войната в сирийските земи да има ирански военни бази, срещу което категорично възразява Тел Авив. Освен това победата в сирийския конфликт ще увеличи в пъти военните възможности на ливанската Хизбула, което също не се посреща с ентусиазъм от Израел. Налага се Москва неприкрито да балансира между непримиримите противоречия, раздалечаващи Техеран и Тел Авив. Вече изтъкнахме колко е важно иранското военно участие в сирийския конфликт; откритото участие на Израел в него пък ще намали в пъти шансовете за политическо уреждане и може да катализира плъзването на конфликта, пламнал в Сирия, из целия близкоизточен регион. Тази перспектива впрочем плаши и Вашингтон. И макар да е парадокс, САЩ и Русия заемат сходни позиции във връзка с израелското участие в конфликта. Техеран схваща това и де факто блокира всяка възможност за диалог между Москва и Запада с цел търсене на компромис в Сирия. Иранската дипломация се страхува не на шега Техеран да не стане излишен в следвоенна Сирия. Подобна е и ситуацията в отношенията с Турция. Формално процесът от Астана се развива под егидата на тройката Русия - Иран - Турция. Но противоречията между Иран и Турция в Сирия явно нарастват. Иран, за разлика от Русия, осъди нахлуването на турската армия в кюрдския анклав Африн. Проирански и протурски военни прокси формирования водят вече открита въоръжена борба в друг сирийски регион, Идлиб, в стремеж да се изместят един друг. Москва се опитва някак да изглади противоречията, но това става все по-трудно. При това руските военни са недоволни, че иранските сили и подчинените им военни прокси формирования често не съгласуват действията си с руските войски, което създава доста съществени спънки. При засилващия се външнополитически натиск Русия естествено не може да си позволи публични разправии с Иран. Но просто е наложително всички споменати факти да се вземат предвид, когато Москва планира своята политика спрямо Сирия. Превод: БТА", "date": "2018.04.17", "title": "Иран в Сирия - съюзник на Русия или труден спътник?"}
{"url": "https://www.24chasa.bg/novini/article/6820676", "text": "Бежанските потоци към гръцките острови и през р. Марица са нараснали, зави гръцкият министър за миграционната политика Димитрис Вицас, цитиран от в. \"Катимерини\". Министърът твърди, че за първите три месеца на годината бежанците и мигрантите са се увеличили с 33 на сто в сравнение със същия период на 2017 г. Според него през април също са били констатирани по-големи потоци на бежанци и мигранти в сравнение с миналата година, които са били от порядъка на 150-200 души на ден, предаде БТА. Новото сега е, че потоците са се увеличили и в района на р. Марица. Там има ограда, но и тогава, когато я построихме казвах, че тя няма да реши нито един въпрос, а само променя посоката на потоците, тези потоци са нараснали три пъти в сравнение с 2017 г., казва Димитрис Вицас. Запитан дали Турция не е отворила кранчето, за да нараснат тези потоци, министърът не е да е дал категоричен отговор. Във връзка със ситуацията по гръцките острови той посочил, че само на остров Лесбос има 8000 бежанци и мигранти. Нашата цел е да разтоварим островите и да подобрим условията, а това ще стане по три начина: като ускорим процедурите за даване на убежище, така че тези, които ще получат убежище, да отидат във вътрешността на страната или да заминат за други страни, а онези, които няма да получат убежище, да се завърнат в Турция, каза министърът. Данни в печата от последните дни показват, че стотици мигранти са преминали границата и са влезли в страната по р. Марица, която е естествена граница между Гърция и Турция. Полицията съобщи, че миналия месец са арестувани 1658 души, преминали нелегално от Турция през реката. За сравнение през същия период миналата година за нелегално пресичане на реката са арестувани 262 души. Повечето от мигрантите са били семейства от Сирия и Ирак. Гръцките власти се опасяват, че броят на нелегалните мигранти ще нарасне още повече през следващите месеци, когато нивото на река Марица спадне.", "date": "2018.04.17", "title": "Гърция: Бежанските потоци към островите ни и през р. Марица са нараснали"}
{"url": "https://www.24chasa.bg/novini/article/6820667", "text": "Участниците в международния проект на Коуровската астрономическа обсерватория към Уралския университет са открили нова екзопланета, която по своите характеристики прилича на Юпитер, съобщи ТАСС. Новооткритото небесно тяло е получило названието KPS-1b. То се движи в орбитата на звезда, подобна на Слънцето. Масата и размерите на екзопланетата KPS-1b се доближават до характеристиките на Юпитер, но тя е разположена много по-близко до своята родна звезда. Поради тази малка отдалеченост температурата на повърхността на екзопланетата е много по-висока, в сравнение с тази на Юпитер, предава БТА.  Откритието на руските астрономи е било направено съвместно с техните колеги от Белгия, САЩ, Англия, Франция, Холандия,Турция,Португалия, Литва, Италия и Канада. Софтуерът за анализа на данните и за търсенето на екзопланети е бил изготвен в Уралския университет, а наблюденията на небесните тела са били осъществени в голям брой обсерватории. Спектралното наблюдение, извършено от обсерватория във Франция, е позволило да се установи масата на новата екзопланета.", "date": "2018.04.17", "title": "Учени откриха екзопланета, подобна на Юпитер"}
{"url": "https://www.24chasa.bg/novini/article/6820684", "text": "Осем души загинаха и 21 бяха ранени днес при катастрофа на пътнически автобус в югоизточната Днепропетровска област в Украйна, предаде ДПА, цитирана от БТА.  В пътнотранспортното произшествия, станало рано сутринта на кръстовище в индустриалния град Кривий рих (рус. Кривой рог), са участвали автобус \"Мазда\", микробус и още един автобус, превозващ работници. Минибусът е бил унищожен изцяло, но шофьорът му е бил изваден жив от отломките. Двата други автобуса също са получили големи повреди в предната част, съобщиха от полицията. Водачът на \"Мазда\"-та, мъж на близо 70 години, е арестуван по подозрение, че е причинил катастрофата. Ако бъде признат за виновен, може да бъде осъден на до 10 години затвор.", "date": "2018.04.17", "title": "8 загинаха и 21 бяха ранени в катастрофа на три превозни средства в Украйна"}
{"url": "https://www.24chasa.bg/novini/article/6820719", "text": "На нас не са ни противници албанците в Косово, а онези, които създадоха тази държава и които ни отнемат тази територия, заяви днес сръбският президент Александър Вучич в интервю за телевизия Пинк. Вучич каза, че е ясно, че за Косово се преговаря със САЩ, Великобритания и още няколко държави от Европейския съюз. Той добави, че Прищина, както се изрази косовският премиер Рамуш Харадинай, няма своя външна политика, тъй като тяхната политика е водена от САЩ, предава БТА.  В интервюто Вучич посочи, че Сърбия води самостоятелна външна политика, седи на свой собствен стол, но се лъжат онези, които си мислят, че е възможно да се развива каквото и да било на европейския континент без подкрепата на Германия.", "date": "2018.04.17", "title": "Вучич: Не са ни противници албанците, а онези, които ни отнемат Косово"}
{"url": "https://www.24chasa.bg/novini/article/6820729", "text": "Контролните органи на Инспекцията по труда са започнали на 13 април проверка в шивашкото предприятие в Раковски, чиито работници протестират за забавени възнаграждения. Това съобщиха от пресцентъра на Главната инспекция по труда /ГИТ/. Административното производство е открито на следващия ден след постъпване на първия сигнал в дирекция \"Инспекция по труда\" Пловдив. При началото на проверката е установено, че е уговорена периодичност на изплащане на възнагражденията до 15-о число на месеца, следващ месеца, в който е положен трудът, т.е. за месец март възнагражденията е трябвало да бъдат изплатени до 15 април 2018 г. Връчена е призовка на представител на работодателя да предостави на 17 април 2018 г. в Инспекцията по труда документи, свързани с изплащането на трудовите възнаграждения. Такива не са предоставени, като лицето за контакт е обяснило, че е болно. Инспекцията по труда продължава действията за връчване в рамките на закона на задължително за изпълнение предписание за изплащане на дължимите възнаграждения в определени срокове и търсене на административнонаказателна отговорност. Контролните органи на Агенцията ще продължат да следят случая и да предприемат всички действия в рамките на своята компетентност, за да бъдат защитени правата на работещите. По данни от Информационната система за производство по несъстоятелност работодателят е внесъл на 11 април 2018 г. в Окръжен съд Пловдив искова молба за откриване на такова производство. Ако съдът излезе с решение за обявяване на дружеството в несъстоятелност, работниците и служителите ще имат право да се обърнат към Фонда за гарантирани вземания за изплащане на неизплатени от работодателя трудови възнаграждения и обезщетения, посочват от ГИТ.", "date": "2018.04.17", "title": "Връчиха призовка на представител на шефа на шивачките със забавени заплати в Раковски"}
{"url": "https://www.24chasa.bg/novini/article/6820658", "text": "Окръжна прокуратура – Велико Търново внесе в съда обвинителен акт срещу 45-годишен полицейски служител за подкуп, съобщиха от държавното обвинение.  Андрей М. бил старши полицай в група  \"Охранителна полиция\" при полицейското управление в Свищов. На 19 февруари м.г., около 02.30 часа, на ул. ”Дунав”, до бензиностанция, спрял за проверка автомобил. Обвинението срещу него е за това, че в качеството си на длъжностно лице и полицейски орган поискал и приел от Т. Т. дар, който не му се следва – сумата от 40 лева, за да наруши службата си като не състави актове за установяване на административни нарушения, допуснати от шофьора и пътниците в автомобила. Те не използвали обезопасителни колани, а  Т. Т. – не подал в срок до 30 дни заявление за издаване на нова лична карта, тъй като неговата била повредена. Престъпление по чл. 302, вр. чл. 301 от НК. Предстои насрочване на делото за разглеждане от съда.", "date": "2018.04.17", "title": "Изправят на съд полицай от Свищов, взел 40 лв. подкуп, за да скрие нарушения"}
{"url": "https://www.24chasa.bg/novini/article/6820754", "text": "Падането на Източна Гута, в близост до Дамаск, открива възможност за предислоциране на военните ресурси на сирийския режим, който вече може да се насочи към южната провинция Дараа - един от последните бастиони на бунта, пише Лаял абу Рахал и Рим Хадад от Франс прес. След като издържа в продължение на пет години на най-дългата обсада в конфликта, Източна Гута беше обявена официално за \"прочистена\" в събота вечерта след офанзива на режима, започнала на 18 февруари тази година и довела до смъртта на над 1700 мирни жители по данни на Сирийския център за наблюдение на човешките права, предава БТА. Възвръщането на Източна Гута беше от жизненоважно значение за режима, който го превърна в своя основна цел от началото на годината. На първо място, то сложи край на смъртоносния обстрел на столицата с ракети и миномети от страна на бунтовниците. Но освен това то позволява на президента Асад, който от 2015 г. насам успя да обърне неблагоприятната за него военна ситуация благодарение на подкрепата на Русия и Иран, да контролира вече близо половината територия на Сирия, на която живеят две трети от населението. Ще се възползва ли режимът от това, за да се опита да се справи с последните огнища на съпротива в Дамаск и околностите, които се изплъзват от контрола му? Проправителственият всекидневник \"Ал Уатан\" смята, че може да бъде даден приоритет на \"окончателно уреждане на въпроса за южната част на столицата\", особено в лагера за палестински бежанци Ярмук, където продължава да съществува малка зона, контролирана от Ислямска държава (ИД). Според много експерти обаче следващата цел може да се окаже провинция Дараа, една от люлките на протестите срещу Асад през 2011 година. Трансгранична търговия Намираща се близо до Йордания и анексираните от Израел Голански възвишения, провинцията е раздробена между силите на режима, различни бунтовнически групи - които контролират близо 70 на сто от нея, както и Ислямска държава, която има по-слабо присъствие. \"Освобождаването на Източна Гута означава край на заплахата срещу Дамаск. Би било логично сирийското правителство да прехвърли силите си към южната част на страната, за да приключи със ситуацията в Дараа\", смята Басам Абу Абдала, директор на Дамаския център за стратегически изследвания. Според него режимът ще приложи сходна тактика на \"военен натиск, за да се стигне до решение\". В Гута, както и на други места по-рано, сирийските власти и руските им съюзници комбинираха интензивни бомбардировки и сухопътни боеве, преди да започнат отделни преговори с различните бунтовнически групи, смазани от огнения дъжд. Жюлиен Терон, специалист по сирийския конфликт, припомня, че \"режимът отдавна се фокусира върху Дараа, опитвайки се да пробие бунтовническата зона, за да стигне до града\", някои квартали в която се контролират от бунтовници, а други - от армията. Според този анализатор, бунтовническият контрол над южната граница \"петни имиджа на режима, който отново е станал господар на територията си\". Възстановяването на търговията по суша с Йордания, особено през граничния пункт Насиб, би осигурило на Дамаск ценна финансова подкрепа. Дараа преди Идлиб? Но тези зони в южна Сирия са \"особено деликатни\", предупреждава Сам Хелър, анализатор в Международната кризисна група. \"Те са разположени между Дамаск и границите с Йордания и Израел и всякакви военни действия могат да окажат влияние върху вътрешната сигурност на тези три страни\", заяви той. В северозападната част на страната, близо до границата с Турция, още една провинция избягва почти изцяло от контрола на режима - Идлиб. В по-голямата си част тя е под контрола на джихадистката организация Хаят Тахрир аш Шам, доминирана от бившия сирийски клон на Ал Каида и замесена във вътрешни борби с ислямистки групи. Но Идлиб \"не е в прицела на Дамаск до ново нареждане, защото тя е обект по-скоро на геополитически, отколкото на военни сметки\", уверява Хелър. \"Съдбата на Идлиб е свързана с това, което се мъти зад кулисите между Турция (която подкрепя опозицията - бел. АФП) и Русия\", подчертава той. Именно в тази провинция с 2,5 милиона жители, сред които над милион са били принудени да напуснат домовете си, режимът в Дамаск изпраща почти системно бойци и техните семейства, евакуирани от отвоюваните от бунтовниците райони. Във всеки случай е трудно да си представим едновременна офанзива срещу Идлиб на север и Дараа на юг. \"Това би изисквало мобилизирането на впечатляващи сили, а режимът беше принуден да използва най-големите си сили само, за да си върне Източна Гута\", която е с много по-малка площ, смята Терон.", "date": "2018.04.17", "title": "След победата в Източна Гута сирийският режим щял да се насочи към Дараа"}
{"url": "https://www.24chasa.bg/novini/article/6820758", "text": "България и УНИЦЕФ споделят обща позиция за необходимостта от постигането на устойчивост в образователния процес на всички деца, както и за гарантирането на приобщаващо образование за децата с увреждания. Около тази позиция се обединиха държавният глава Румен Радев и Афшан Кан, регионален директор на УНИЦЕФ за Европа и Централна Азия по време на среща на „Дондуков“ 2, съобщиха от прессекретариата на Президента. Двамата обсъдиха приоритетните области за партньорство, определени в Програмата на УНИЦЕФ за България в периода 2018 – 2022 г., които ще фокусират съвместните усилия в ранното детско развитие и системата за публична грижа за деца, приобщаващото предучилищно и училищно образование, превенцията на насилието, защита на жертвите и достъп до правосъдие за всички деца, насърчаването на правата на детето в България и по света. По време на разговора президентът отбеляза, че резултатите, постигнати в процеса на деинституционализацията на грижата за деца, развитието на алтернативните социални услуги, предоставянето на приемна грижа за децата в риск и връщането им в училище, са доказателство за отличното сътрудничество между УНИЦЕФ и България. Връщането на децата от ромски произход в училище също беше сред акцентите в срещата. “С ефективна подкрепа към родителите трябва да работим за връщането на децата в класната стая и да ги научим да общуват един с друг още от ранна детска възраст. Ако не научим децата си да живеят заедно в училище, те никога няма да живеят в толерантност и уважение един към друг“, допълни Румен Радев. Регионалният директор на УНИЦЕФ за Европа и Централна Азия г-жа Афшан Кан изрази подкрепата си за декларираната от България готовност да се превърне в Регионален център на УНИЦЕФ за обмен на добри практики за постигане на устойчиво развитие за всички деца.", "date": "2018.04.17", "title": "Радев: Подкрепяме мисията на УНИЦЕФ за равен достъп до качествено образование за всяко дете"}
{"url": "https://www.24chasa.bg/novini/article/6820775", "text": "Френският президент Еманюел Макрон защити днес ударите, които страната му нанесе заедно със Съединените щати и Великобритания по цели в Сирия, предаде Франс прес. \"Ние се намесихме за честта на международната общност\", обяви той пред Европейския парламент в Страсбург. Макрон се аргументира, че операцията е била проведена, за да бъдат спазени принципите на западния свят. \"Тези удари не решават нищо, но слагат край на една система, с която бяхме свикнали и при която, по някакъв начин, лагерът на правото бе станал лагер на слабостта\", подчерта френският президент. В събота рано сутринта трите западни сили нанесоха удари по обекти на предполагаемата химическа програма на сирийския режим след атака на 7 април в Дума, при която има подозрения, че е бил използван отровен газ. Макрон обеща Франция да продължи да работи за \"инклузивно политическо решение за Сирия, говорейки с всички страни - Русия, Турция, Иран, режима в Дамаск и опозиционните сили\". Някои евродепутати разкритикуваха френските действия в Сирия, предаде Асошиейтед прес. \"Спрете войната в Сирия\" и \"Долу ръцете от Сирия\", можеше да се прочете на издигнати от тях плакати. Европа трябва да защити своя модел на либерална демокрация пред авторитарните режими по света и \"нелибералните демокрации\" в ЕС, заяви френският президент Еманюел Макрон, цитиран от Ройтерс, в реч пред Европейския парламент. \"Отговорът пред лицето на авторитаризма не е авторитарна демокрация, а авторитетът на демокрацията\", заяви Макрон, намеквайки прозрачно за правителствата на Полша и Унгария, предаде БТА. Френският президент призова за енергична кампания преди европейските избори догодина, в момент, когато блокът е изправен пред предизвикателствата на Брекзита и възхода на национализма, предаде Асошиейтед прес. Важно е преди тези избори \"да проведем демократичен, критичен дебат относно това, какво е Европа\", подчерта той пред евродепутатите. Според френския президент гражданите искат \"нов европейски проект\", който да отговаря на техните опасения и притеснения в свят, в който съюзници като САЩ обръщат гръб на многостранната търговия и договорите за климатичните промени. Демокрацията е най-добрият шанс на ЕС да се бори срещу възхода на национализма, подчерта той и призова европейските страни да защитават ценностите на свободата, равенството и многообразието. \"Искам да принадлежа към едно поколение, което ще е решило да защити твърдо своята демокрация. Няма да отстъпя пред никакво увлечение по авторитарните режими\", заяви в речта си френският президент, цитиран от Франс прес. \"Не искам да съм част от поколение на сомнамбули\", добави той. Макрон предложи и създаването на европейска програма за финансиране на общностите, които приемат и интегрират бежанците, за да се избегне дебата за квотите за разселването им в ЕС. След речта на Макрон председателят на Европейската комисия Жан-Клод Юнкер заяви пред евродепутатите, че е развълнуван от думите на френския президент. \"Истинската Франция се завърна\", подчерта Юнкер, цитиран от Ройтерс. Председателят на Еврокомисията добави, че ЕС не е само клуб, воден от Франция и Германия, отговаряйки на притесненията, че традиционните водещи страни в Евросъюза имат надмощие в организацията, предаде АП. \"Европа не е само френско-германска. Имаме 28\" страни членки, подчерта той. Избирането на Макрон за президент на Франция даде нова надежда на ЕС, но \"Европа е отбор\", заяви Юнкер. Европейският съюз не трябва да приема нови страни членки, докато процесът на вътрешна интеграция не се задълбочи и не бъдат приети реформи, заяви още френският президент Еманюел Макрон, цитиран от Асошиейтед прес. В реч пред Европейския парламент Макрон отбеляза, че иска да приобщи държавите от Западните Балкани към европейския проект, но че времето за тяхното присъединяване все още не е дошло. \"Ще подкрепя разширяване само когато първо има задълбочаване (на интеграцията) и реформа на нашата Европа\", даде да се разбере той. Макрон подчерта, че не иска \"Балканите да се обърнат към Турция или Русия\", но не иска и една Европа, която, при условие че функционира трудно с 28, а утре с 27 (страни членки), да... (се окаже) с 30 или 32 (държави), със същите правила\". Лидерите на ЕС и Западните Балкани ще се съберат другия месец, за да обсъдят бъдещето на нестабилния регион, но на практика няма шанс някоя западнобалканска страна да получи покана за членство в съюза, отбелязва АП. Срещата ще се състои в София на 17 май.", "date": "2018.04.17", "title": "Макрон за ударите в Сирия: Ние се намесихме за честта на международната общност"}
{"url": "https://www.24chasa.bg/novini/article/6820776", "text": "Заместник-министърът на икономиката Александър Манолев се срещна днес в София с Йост Корте, генерален директор на генерална дирекция \"Трудова заетост, социални въпроси и приобщаване\" в ЕК. Това съобщи пресцентърът на Министерството на икономиката. Работим за създаване на база данни, в която да се включат социално отговорни работодатели, към които учениците да се насочват по време на своето обучение и след дипломиране. Проектът е част от действията за разгръщане на дуалното образование в България и е една от мерките за подобряване на връзката между образователната система и пазара на труда, казал по време на срещата Александър Манолев. Министерство на икономиката подкрепя идеята за участие на бизнеса в изготвянето на учебните програми за дуално обучение, съобщил още той. Зам.-министър Манолев запознал генералния директор с постигнатите резултати по проекта ДОМИНО, в който институцията участва. Към този момент в него са включени над 800 ученици в обучение чрез работа, 32 професионални гимназии и 170 предприятия, пише в съобщението.", "date": "2018.04.17", "title": "Заместник-министърът на икономиката се срeщна с директора на дирекция \"Трудова заетост\" в ЕК"}
{"url": "https://www.24chasa.bg/novini/article/6820781", "text": "Варненската окръжна прокуратура внесе протест срещу присъдата на охранителя в повеляновската дискотека \"Акапулко\" Виктор Панайотов, който получи 15-годишна присъда за убийството на Мартин Тодоров. Държавното обвинение иска охранителят да остане зад решетките доживот. С присъдата на първата съдебна инстанция Виктор бе оправдан по първоначално повдигнатото обвинение за умишлено убийство по хулигански подбуди, извършено с особена жестокост и бе признат за виновен за непредумишлено убийство. Окръжната прокуратура във Варна протестира квалификацията и наложеното наказание. Ако въззивната инстанция прецени, че това наказание е прекомерно тежко, Окръжната прокуратура предлага като алтернатива съдът да наложи на Виктор 20 години лишаване от свобода.  Виктор бил повикан от колегата си Крум заради свада и сбиване с клиент на заведението. 22-годишният Мартин празнувал в дискотеката с приятеля си Руси предстоящата сватба с неговата сестра. Виктор пристигнал на мястото и след като разбрал къде се намират буйните клиенти, които не искали да напуснат дискотеката, се отправил към двора на близката детска градина. 33-годишният мъж нападнал Мартин и започнал да му нанася с нож множество удари по тялото. Един от тях засегнал смъртоносно сърцето на 22-годишния младеж. На приятеля му Руси също бил нанесен побой. Той бил ранен в бедрото, но успял да подаде сигнал на спешния телефон 112 за случилото се. Пристигналият медицински екип констатирал смъртта на Мартин.", "date": "2018.04.17", "title": "Искат доживотен затвор за охранителя, убил млад мъж пред дискотека в Девня"}
{"url": "https://www.24chasa.bg/novini/article/6820801", "text": "Насърчаването на включването на младите хора чрез различни платформи в обществените и политическите процеси, както и борбата с младежката безработица, е основен ангажимент за нас. Това заяви министърът на младежта и спорта Красен Кралев по време на откриването на Европейската младежка конференция, която се провежда в НДК като част от активностите на ММС от Българското председателството на Съвета на ЕС. Събитието бе официално открито от вицепремиера Томислав Дончев и от министър Кралев. Конференцията е платформа за ефективна работа между младите хора и представителите на институции, отговорни за изпълнението на младежките политики в Европа. Тя има за цел да изготви „Европейски младежки цели“, които ще послужат като конкретна препоръка към Европейската комисия за следващата Европейска стратегия за младежта. На нейна база ще бъде изготвена новата Национална стратегия за младежта. На откриването на събитието присъстваха още зам.-върховният комисар по човешки права на ООН Кейт Гилмор, Алана Армитаж – регионален директор на фонда за население и развитие на ООН, Афшан Кан - регионален директор на УНИЦЕФ за Европа и Азия, председателят на парламентарната Комисия по въпросите на децата, младежта и спорта Славчо Атанасов, заместник-министрите на младежта и спорта Ваня Колева и на образованието и науката Деница Сачева, Илина Мутафчиева – председател на Националния младежки форум и др. „Днес в залата има над 250 човека от 40 страни, което показва, че за България младите хора са не само бъдещето, но и настоящето. Бих искал да подчертая и важността на присъствието на младежите от Западните Балкани и Източното партньорство, което е от особено значение за приоритетите на българското правителство и на премиера Бойко Борисов в рамките на Председателството. Правителството на Република България е първото, което поставя сред своите хоризонтални приоритети в рамките на Председателство на Съвета на ЕС “Младите хора и бъдещето на Европа”. Това е продиктувано от целенасочената политика и на Министерство на младежта и спорта към качествено и устойчиво младежко развитие“, каза министър Кралев. Той призова участниците в конференцията да използват възможността да създадат първите Европейски младежки цели, спрямо своите нужди, визия и идеи за бъдещето на Европа. Според Красен Кралев това, че в изготвянето на целите участват и младежи с нарушен слух, е чудесен пример за социално включване. Министърът пожела на младите хора да не спират да вярват в себе си и да работят за фундаменталните ценности на Европейския съюз и човешките права, цитирайки думи на Нелсън Мандела: “It always seems impossible until it's done”. Зам.-министър председателят Томислав Дончев акцентира върху необходимостта от ефективен диалог между представителите на различни поколения. „Трябва да има диалог. Освен солидарност между различните групи в обществото е важно да има и солидарност между поколенията“, каза Дончев. След официалното откриване заместник-министър Ваня Колева взе участие в интерактивен панел на високо ниво – „Бъдещето на младите хора в Европа и отвъд“. „Ние се стараем да водим една наистина систематична политика, насочена към младите хора. В последната близо една година работим още по-усилено, така че да създаваме все повече възможности за младите българи“, заяви заместник-министър Колева. За Европейската младежка конференция за пръв път в Европа ще пристигне Специалният пратеник на ООН по младежките въпроси Джаятма Уикенмараняке. В официалното закриване на събитието ще участва и еврокомисарят по образование, култура, младеж и спорт Тибор Наврачич.", "date": "2018.04.17", "title": "Кралев: Включването на младите хора в обществените и политическите процеси е основен ангажимент за нас"}
{"url": "https://www.24chasa.bg/novini/article/6820822", "text": "Спорът между депутатката от БСП Елена Йончева и премиера Бойко Борисов приключи на първа инстанция в Софийския районен съд. Съдия Иво Вътев има един месец, за да излезе с решение, а адвокатите на двамата - 2 седмици, за да представят писмени бележки. Йончева съди за 20 000 лева министър-председателя заради думи, казани по време на предизборни прояви на ГЕРБ в Бургас и Варна през март миналата година. Думите, които се твърди, че са изречени от премиера са, че държавата е давала милиони за филмите на известната тв журналистка. Според адвоката на депутатката Георги Атанасов по време на делото е било категорично доказано, че с тези две изказвания са накърнено доброто име на Йончева. Според адвокатите на Борисов Димитър Марковски и Божидар Терзийски по време на делото не се е доказало той да е изрекъл тези думи, както и да е навредил на депутатката. На последното заседание днес бе представена съдебно-техническа експертиза, която е изследвала 2 тв записа и фейсбук профил на Бойко Борисов. Заключението на експертката ДАниела Събева е, че двата тв репортажа са обработвани и монтирани, също така, че Борисов има над 10 профила във фейсбук, като в социалната мрежа никога не може да се каже с категоричност кой в действителност стои зад конкретен профил. Самата експертиза не е изследвала суров видеоматериал.", "date": "2018.04.17", "title": "Делото Йончева - Борисов приключи на първа инстанция, съдът го решава до месец"}
{"url": "https://www.24chasa.bg/novini/article/6820814", "text": "Съдът на ЕС заяви, че Полша е нарушила европейските закони за опазване на околната среда с мащабната сеч в Беловежката гора, която е една от последните недокоснати гори в Европа, предаде Асошиейтед прес. Според обявеното днес решение на съда със засилването на сечта в Беловежката гора Полша не е спазила задължението си да защитава природни обекти от особена значимост. Варшава заяви, че сечта е била необходима за борба с разпространението на короядни бръмбари, предаде БТА. Природозащитници заявиха, че мащабната сеч унищожава хабитатите на редки животни и растения, нарушавайки разпоредбите. Миналата година те организираха протести и заведоха дело. По-късно Полша смени министъра на околната среда и спря сечта. Съдия Марек Сафян нанесе удар по управляващата в Полша националистическа партия Право и справедливост (ПиС), заявявайки, че сечта в Беловежката гора застрашава много видове птици и насекоми, отбелязва Ройтерс, припомняйки, че ПиС е обвинена и в отслабване на върховенството на закона в страната. \"Очакваме подробностите по официалното решение на съда. Както беше обявено по-рано, Полша ще спази решението на Съда\", заяви говорител на полското министерство на околната среда.", "date": "2018.04.17", "title": "Съдът на ЕС: Сечта в Беловежката гора нарушава законите за околната среда"}
{"url": "https://www.24chasa.bg/novini/article/6820816", "text": "Тричленен състав на ВАС отмени формулата за дялово разпределение на топлоенергия в сградите етажна собственост, предаде БТА.  Съдът приема, че методиката за дялово разпределение на топлинна енергия е приета в резултат на допуснати съществени нарушения на административнопроизводствените правила. Освен това тя е неясна по отношение на част от параметрите в нея. Съдът е категоричен, че на потребителите не се фактурира консумираната топлинна енергия въз основа на действителното им потребление. Съдът е приел твърденията на жалбоподателите, че е допуснато противоречие между Директивата за енергийната ефективност на ЕС и разпоредби от Закона за енергетиката. Директивата изисква фактуриране на действителното потребление на енергията. Това задължава държавите - членки да въведат прозрачни правила за разпределение на разходите за потребление на топлинна енергия или топла вода в сгради. Целта е да се осигури прозрачност и точност при отчитането на индивидуалното потребление, което да даде възможност на потребителите да регулират потреблението си на енергия. Потреблението от отделните клиенти в сграда - етажна собственост на топлинна енергия, отдадена от сградната инсталация се определя по изчислителен път, но въпреки това разпределеното индивидуално потребление ще е по-близо до действителното тогава, когато определеното общо количество топлинна енергия, отдадена от сградната инсталация е максимално близко до действителното, пише в решението на съдиите от ВАС. Решението на 3-членния състав на ВАС може да се обжалва пред 5-членен съдебен състав в 14-дневен срок от съобщението до страните.", "date": "2018.04.17", "title": "ВАС отмени формулата за дялово разпределение на топлоенергия"}
{"url": "https://www.24chasa.bg/novini/article/6820824", "text": "Глобалното затопляне обърква прецизния процес на хранене за много видове в природата, като често дадени създания гладуват, тъй като плячката им не се явява \"навреме за вечеря\", предаде Асошиейтед прес, позовавайки се на публикация в сп. \"Протоколи на Американската академия на науките\". В природата всичко опира до времето. Пчелите, например, трябва да са наоколо, когато цъфтят цветята, за да \"сработи\" опрашването, а ястребите да мигрират едновременно с плячката си. В много случаи обаче глобалното затопляне разстройва този прецизен механизъм, предаде БТА. В първото по рода си мащабно изследване учени са анализирали 88 вида, които зависят едни от други за прехрана. Специалистите са установили, че синхронизирането им се разминава средно с шест на десетилетие. Повечето досегашни проучвания са изследвали как глобалното затопляне се отразява върху миграцията, размножаването и други показатели при индивидуални двойки взаимно свързани видове. Настоящото изследване е първото по рода си, което проучва в по-голям мащаб влошаващия се проблем с хранителната синхронизация. По този показател промените са съществено по-отчетливи, отколкото преди 80-те години на миналия век, отбелязват авторите. \"Няма ясна индикация дали нарушената синхронизация ще се забави или спре в близко бъдеще\", казва Хедър Каруба, еколог и ръководител на изследователския екип от университета на Отава. В Холандия например представителите на вида Малък ястреб \"закъсняват за вечеря\", защото основната им плячка - сините синигери, от 16 години подраняват с близо шест дни. Липсата на синхронизация е особена отчетлива и съдбоносна в езерото Вашингтон, където през последните 25 години растителният планктон цъфти с 34 дни по-рано от хранещия се с него зоопланктон. Разминаването е съдбоносно, тъй като внася безпорядък в дъното на хранителната верига. В Гренландия растенията се появяват близо три дни по-рано от северните елени, в резултат на което повече малки от вида загиват заради липсата на храна. Учени, които не са участвали в изследването, приветстват работата на авторите му. \"Преди настоящото мащабно проучване изследванията върху взаимно свързани видове бяха насочени главно към едно място или една група\", отбелязва професорът по биология Ричард Праймак от Бостънския университет.", "date": "2018.04.17", "title": "Глобалното затопляне нарушава храненето на много видове в природата"}
{"url": "https://www.24chasa.bg/novini/article/6820825", "text": "Досъдебно производство за хулиганство е образувано в Първо РУ срещу 37-годишен мъж от Русе, нападнал две жени, длъжностни лица, съобщиха от ОД МВР - Русе. Вчера около 11 часа в полицията е постъпил сигнал, че на ул. Ангел Кънчев в Русе мъж е нападнал служителки на отдела за закрила на детето. Изпратените на място полицаи от Първо РУ са установили, че въпросният мъж е русенец на 37-години. В хода на изясняването на сигнала органите на реда са документирали, че мъжът е извършил непристойни действия и е нарушил грубо обществения ред, като е отправил обидни думи и заплахи, и е нанесъл удари с юмруци в областта на лицата на две от служителките. Това е станало докато те са изпълнявали служебните си задължения по връщане на малолетно дете на приемен родител. Мъжът е задържан и отведен от полицията. По случая е образувано досъдебно производство за престъпление по чл.325, ал.2 от НК.", "date": "2018.04.17", "title": "Мъж нападна служителки на \"Закрила на детето\" в Русе"}
{"url": "https://www.24chasa.bg/novini/article/6820796", "text": "Хага стана първият холандски град, който забрани употребата на канабис в централната си част, предаде Франс прес. Забраната е наложена след множество оплаквания от страна на жители и туристи от силната миризма и шума, вдиган от любителите на наркотика. От хагската община обявиха, че се забранява консумацията на леки наркотици в 13 места на града. Мярката обхваща центъра на града, района около гарата и търговските улици. Целта е да се противодейства на неудобствата, създавани от публичната употреба на канабиса, и да се обезкуражат противообществените прояви. До края на април нарушителите ще бъдат само предупреждавани, а след това ще им се налагат глоби, чийто размер ще се определя от прокуратурата. Във връзка със забраната се провежда и широка информационна кампания в града, така че всеки да знае къде не бива да се употребява канабис. Държавният съвет, най-висшата административна инстанция в страната, междувременно позволи на община Амстердам да намали работното време на \"кафенетата\" в близост до училища, където се продава канабис. Холандия легализира през 1976 г. притежаването на канабис, неговата употреба и препродажба в количество до пет грама. Въпреки това отглеждането му и продажбата в големи количества са забранени от закона.", "date": "2018.04.17", "title": "Хага стана първият холандски град, забранил употребата на канабис\nв централната си част"}
{"url": "https://www.24chasa.bg/novini/article/6820838", "text": "Управляващите задълбочават проблемите в българската армия, вместо да ги решават. Това заяви народният представител от \"БСП за България\" доц. Николай Цонков, който е и заместник-председател на парламентарната Комисия по отбрана. Той участва в дискусия за наборната служба, организирана от Експертна общност по сигурност и отбрана в София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб \"Политика 21\" към БСП - София. На форума полковник от запаса Румен Кисьов представи доклад на тема \"Отбраната е математика. Наборната служба - част от уравнението\". \"Управляващите продължават да водят политика, която демотивира военнослужещите, заяви доц. Николай Цонков. - Спрени са всички модернизационни проекти. Техниката и въоръжението са морално остарели. А всички виждаме каква е международната обстановка. Крайно време е да помислим за ролята на армията ни и дали тя трябва да остане със същата мирновременна струкутра. Трябва да бъде направен задълбочен навременен стратегически преглед не само на отбраната, но и на сигурността. На базата на него да решим всички съществуващи проблеми, включително от гледна точка на военнослужещите и некомлекта като основен компонент в цялостнатата визия за управление на въоръжените сили\". Според доц. Цонков, Законът за резерва не изпълнява основната си роля - чрез мобилизационния резерв да бъде попълнен съществуващият некомплект в армията. Полк. Румен Кисьов беше категоричен, че наборната военна служба трябва да бъде задължителна. \"Искаме обаче нов тип казарма, свързан с подготовката на младите мъже в основата на военното дело, каза той. - Държавата осигурява всичко, но не при старите казармени условия. Тоест, ще може наборниците да нощуват по домовете си. Самото преминаване на службата ще бъде при сключени договори, които ще дават възможност при подготовката да се получават необходимите звания, а практиката да се осъществява срещу съответно заплащане, за да няма експлоатация\". Според полк. Кисьов, доброволците може и към този момент да попълнят некомплекта, който е близо една четвърт от личния състав. \"Засега имаме под 20 000 души армия, в която има недокомплект от 6000 души, коментира той. - Основната причина за това е непривлекателният армейски труд. Анализът показва, че недостигът от личен състав е около 20-24 000 души. С толкова трябва да бъде попълнена сегашната армия. Цифрата 40 - 45 000 души не е измислена случайно. Това е въпрос на разчети и съотношение с нашите съседи\".", "date": "2018.04.17", "title": "Доц. Николай Цонков: Управляващите задълбочават проблемите в армията, вместо да ги решават"}
{"url": "https://www.24chasa.bg/novini/article/6820834", "text": "Не разбираме на какво се дължат поредните обвинения на САЩ и Великобритания, че Русия води кампания на глобален кибершпионаж, заяви днес говорителят на Кремъл Дмитрий Песков, цитиран от Ройтерс и ТАСС. Вчера Вашингтон и Лондон съобщиха, че хакери, подкрепяни от Русия, са заразили компютърни рутери на правителствени агенции, компании и ключови инфраструктури по целия свят, предаде БТА.  На пресконфереция Песков каза, че обвиненията не са съпроводени от някакви доказателства. \"Както преди, никой не си дава труда - нито колегите от САЩ, нито колегите от Великобритания - да потърси някаква, даже съвсем слаба аргументация\", подчерта той. Песков добави, че не е учуден от решението на САЩ засега да не налагат нови санкции срещу физически и юридически лица от Русия, като отбеляза, че е рано да се оценява това като израз на добра воля от страна на Вашингтон. Говорителят на Кремъл заяви, че признава за легитимни само санкциите, налагани от Съвета за сигурност на ООН, и информира, че през миналия век в света са били налагани 174 пъти международни санкции, от които близо 110 са били дело на САЩ.", "date": "2018.04.17", "title": "Кремъл: Не водим кампания на глобален кибершпионаж"}
{"url": "https://www.24chasa.bg/novini/article/6820842", "text": "Началникът на служба \"Военна полиция\" на Румъния полковник Константин-Кристиан Саву е на тридневно официално посещение в нашата страна, съобщават от пресцентъра на Министерството на отбраната. Визитата е по покана на директора на служба \"Военна полиция\" бригаден генерал Борислав Сертов. Двустранното военно сътрудничество в областта на военнополицейската експертиза за изпълнение на поетите ангажименти по отношение на подготовката и участието в операции и инициативи на НАТО, както и военнополицейското осигуряване на стратегически обекти и съвместни съоръжения, са част от темите, които ще бъдат обсъдени. Предвидено е румънската делегация да посети регионална служба \"Военна полиция\" - Плевен.", "date": "2018.04.17", "title": "България и Румъния обсъждат  военнополицейско сътрудничество обсъждат България и Румъния"}
{"url": "https://www.24chasa.bg/novini/article/6820836", "text": "Германия има специална посредническа роля, която й позволява да държи отворен прозореца за диалог с Русия по сирийската криза, каза днес германският външен министър Хайко Маас, цитиран от Ройтерс. Говорейки на пресконференция с Берлин заедно с гостуващия канадски външен министър Кристия Фрийланд, Маас посочи, че блокираният сирийски мирен процес ще бъде предмет на дискусия на срещата на външните министри от Г-7 в Торонто през уикенда, предаде БТА. \"Трябва да използваме този момент, за да задвижим отново политическия процес, - каза той за предстоящата среща, на която Русия няма да присъства. - \"Ние се нуждаем и от Русия за този диалог\", добави Маас, намеквайки, че традиционно близките отношения на Берлин с Москва могат да улеснят тази цел.", "date": "2018.04.17", "title": "Германия може да посредничи с Москва за подновяване на мирния процес в Сирия"}
{"url": "https://www.24chasa.bg/novini/article/6820845", "text": "Руският президент Владимир Путин разговаря днес по телефона с германската канцлерка Ангела Меркел за ситуацията около Сирия и тръбопровода \"Северен поток 2\", предадоха Ройтерс и ТАСС, като се позоваха на Кремъл. Путин е казал на Меркел, че предвожданите от САЩ въздушни удари в Сирия са нарушили международното право и са навредили на мирния процес, предаде БТА. \"Обсъдено беше изострянето на обстановката в Сирия и около нея. Президентът на Русия отново подчерта, че действията на групата западни страни, извършила акт на агресия срещу Сирийската арабска република, грубо са нарушили нормите на международното право, включително устава на ООН, и сериозно са навредили на процеса на мирно уреждане на сирийската криза\", заяви Кремъл. Путин и Меркел са изтъкнали \"важността от провеждане на обстойно и обективно разследване от намиращата се в Сирия мисия на Организацията за забрана на химическите оръжия (ОЗХО)\". \"И двете страни изразиха готовност да съдействат за възобновяване на политическо-дипломатическите усилия по сирийския въпрос . . . и да продължат двустранните контакти в тази връзка\", заяви Кремъл. Путин и Меркел също така са обменили мнения по въпроси, свързани с изпълнението на проекта \"Северен поток 2\".", "date": "2018.04.17", "title": "Путин и Меркел обсъдиха по телефона ситуацията в Сирия и \"Северен поток 2\""}
{"url": "https://www.24chasa.bg/novini/article/6820847", "text": "Косовският вицепремиер Енвер Ходжай заяви в интервю за австрийската агенция АПА, че \"правно обвързващото споразумение\" между Сърбия и Косово, изисквано от Европейския съюз, трябва да означава единствено \"членство на Косово в ООН\", предаде Танюг. Ходжай изтъкна, че предпоставка за това е Белград да признае косовската независимост и ако това стане, може да се стигне до помирение между двете страни, предава БТА.  Косовският вицепремиер каза, че ако споразумението между Сърбия и Косово не бъде постигнато до края на следващата година, то диалогът \"няма нито цел, нито смисъл\". Ходжай изрази надежда, че до края на тази година Косово, ако напредва добре, ще получи статут на кандидат за членство в ЕС, и че петте страни членки на ЕС, които не са признали косовската независимост, ще го направят.", "date": "2018.04.17", "title": "Енвер Ходжай: Правно споразумение със Сърбия означава място за Косово в ООН"}
{"url": "https://www.24chasa.bg/novini/article/6820862", "text": "Колкото и да им се иска на нашите опоненти, предсрочни парламентарни избори не се очертават. БСП нямат нужното обществено одобрение да спечелят избори, но искат да влязат във властта чрез служебния кабинет, който президентът Румен Радев ще назначи. БСП искат да влязат във властта през президентския вход. Това заяви председателят на ПГ на ГЕРБ и заместник-председател на партията Цветан Цветанов днес пред жители на Доспат. На срещата присъстваха още депутатът от ГЕРБ Красимир Събев, областният координатор на ГЕРБ-Смолян Николай Мелемов, кметът на община Доспат Елин Радев, зам.-кметът Славейко Сельошев и председателят на Общинския съвет Адалберт Ферев. Това съобщиха от пресцентъра на ПП ГЕРБ. Цветан Цветанов посочи, че година след предсрочните парламентарни избори, от БСП правят всичко възможно за политически сътресения и нестабилност. „Ние говорим за просперитет, за бъдеще, за кохезионна политика. Тях обаче това не ги интересува“, отбеляза Цветанов. Според него темповете на напредък на страната са добри, но е важно да се гарантира политическата й стабилност. „Много са опонентите, които ще искат да я разбият, защото тях това не ги устройва“, обясни зам.-председателят на ГЕРБ. Той коментира, че голямата подкрепа за ГЕРБ в Доспат не е привилегия, а отговорност. „Опонентите на ГЕРБ нямат виждане за развитието на населените места, а това става с по-добра икономика, с по-добро земеделие и с по-високи доходи на хората“, уточни Цветанов. „Страната ежедневно се променя. Сега излизат вече новите проекти, ежедневно се сключват договори за строителство. Уникално е това, което се случи през последните 10 години с тази европейска солидарност. Ние свикнахме да става все по-добро и по-добро. Хората искат от нас все повече. И ние гледаме максимално да вдигаме темпото, непрекъснато надграждаме, за да отговорим в максимална степен на очакванията към нас“, обясни председателят на ПГ на ГЕРБ. Цветанов подчерта от колко голямо значение за бъдещето на Балканите е Българското председателство на Съвета на ЕС. По думите му това, което прави премиерът Борисов, на практика е добавена стойност за България, имайки предвид провежданите разговори на най-високо ниво за финансиране на мащабни инфраструктурни проекти на територията на Западните Балкани.", "date": "2018.04.17", "title": "Цветан Цветанов: БСП искат да влязат във властта през президентския вход"}
{"url": "https://www.24chasa.bg/novini/article/6820873", "text": "Министър-председателят на Косово Рамуш Харадинай допусна по време на интервю, че е възможно някога да е убивал човек, предава македонското електронно издание „Стандард“, цитирано от \"Фокус\". „Не знам, възможно е. Войната е война“, отговори той на въпрос дали е убивал човек.- „Обличах униформа, осъзнавайки последствията. Аз загубих двама братя в униформа, а сръбският войник също мисли за война. Ако не можете да го понесете, не влизайте в конфликт“ допълни Харадинай, но уточни, че Международният наказателен трибунал за бивша Югославия го обявява за невинен. „И двата процеса в Хага, които бяха срещу мен (2007-2008 и 2008-2012 г.), доказаха моята невинност. Обвиненията за убийство, изнасилване и отмъщение срещу албанския, сръбския и ромския народ не издържаха пред съдиите“, заяви бившият командир на армията за освобождение на Косово.", "date": "2018.04.17", "title": "Рамуш Харадинай: Може и да съм убил човек – войната е война"}
{"url": "https://www.24chasa.bg/novini/article/6820876", "text": "Служители на КПКОНПИ и полицията са окупирали сградата на кметството в столичния район „Младост”. За това алармираха очевидци в групата \"Видяно в София\".  \"Полицейска хайка !!! Един час вече\", пише Лучия Лилова във фейсбук.  Акцията в кметството е във връзка с ареста на кметицата на района Десислава Иванчева, която бе арестувана около 14 часа този следобед пред сградата на Спортната палата. Специализираната прокуратура провежда разследване за корупционни престъпления в Община Младост. Това съобщи за „Фокус“ прокурор Румяна Арнаудова – говорител на главния прокурор. „Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В момента се извършват претърсвания и разпити на свидетели.  От близо час се извършва оглед на колата на Десислава Иванчева. Пред журналисти административният ръководител на Специализирана прокуратура Иван Гешев помоли разследващите да бъдат оставени да си свършат работата. Той заяви, че в момента не може да каже нищо повече, защото може да попречи на разследването. Все още няма официална информация дали има и други задържани. Повече информация ще бъде представена утре, в 11.00 часа, в Съдебната палата“, коментира прокурор Арнаудова. ПР-ът на Район Младост Петър Кърджилов написа във фейсбук: В МОМЕНТА В СГРАДАТА НА РАЙОН МЛАДОСТ ИМА СЛУЖИТЕЛИ НА КПКОНПИ И ПОЛИЦИЯ. НЕ ПУСКАТ СЛУЖИТЕЛИ ДА ИЭЛЯЭАТ, НИТО ДА ВЛЯЭАТ В СГРАДАТА! НЕ СЕ ДАВАТ НИКАКВИ ОБЯСНЕНИЯ! СЪБИРАТ СЕ ЛИЧНИ ДАННИ НА ГРАЖДАНИ! ЭА ПРЪВ ПЪТ СЕ СЛУЧВА ТАКАВА ОРГАНИЭИРАНА НАГЛАСЕНА АТАКА СРЕЩУ ДЕСИСЛАВА ИВАНЧЕВА! ТИПИЧНО АКТИВНО МЕРОПРИЯТИЕ СТИЛ ДС!", "date": "2018.04.17", "title": "Полицията окупира и кметството в \"Младост\""}
{"url": "https://www.24chasa.bg/novini/article/6821068", "text": "Варненецът Николай Христов Георгиев, който предизвика инцидент по време на рали, се оказа издирван от 5 години от родното правосъдие. През 2013-а година му е влязла в сила 3-годишна присъда за документна измама за 79 500 долара. Той сам се е предал на властите. 45-годишният варненец е бил признат за виновен за документна измама в особено големи размери, представляваща особено тежък случай от Варненския окръжен съд. В периода от 23 септември до 24 септември 1999 г. чрез използване на фалшиви документи изтеглил без правно основание сумата от 79 500 щатски долара, собственост на морско лице. Ефективната присъда на Георгиев влиза в сила през 2013 год. Наказателното производство срещу него и съучастника му Петър Петров, улеснил Георгиев в извършване на документната измама, е било неколкократно спирано и възобновявано. Георгиев е привлечен задочно към наказателна отговорност. Окръжната прокуратура във Варна издала ЕЗА на 23 май 2008 г. Георгиев е обявен и на международно издирване в страните – членки на ЕС. На 3 октомври 2008 г. Интерпол – Мадрид уведомява български съдебни власти, че лице с идентични отпечатъци е засечено от испанските власти във връзка с трафик на наркотици на национално ниво. Лицето се представяло под името Наин Сабан Сабан, роден на 27 юни 1974 г. в Прищина, Югославия. Преди това Георгиев е локализиран в Северен Лондон, Кралство Великобритания, по сведения също на Интерпол. С истинските си имена той открил банкова сметка в Лондон на 1 октомври 2007 г. и извършил три парични превода към своя сметка в България. Издирваният превел на 23 октомври 2007 г. 5450 британски лири, на 23 ноември същата година – 5400 лири, а на 26 ноември 2007 г. – 7000 британски лири. Тъй като нямал трудов договор, нито видими източници на доходи, банката наложила запор на сумата. От 9 юли 2013 г. започнал да тече давностният срок за привеждане в изпълнение на присъдата на Георгиев. На 7 август 2013 г. той бил обявен за издирване за изпълнение на ефективното наказание от 3 години лишаване от свобода. Окръжната прокуратура във Варна издава втора европейска заповед за арест на 17 октомври 2014 г. Издирваният от съдебните власти в България излиза на светло едва преди няколко дни, когато като автомобилен състезател по време на провеждането на рали „Мемориал Валери Великов“ автомобилът му се врязва в публиката, като ранява 4 души. Двама от пострадалите са със средни телесни повреди. Така в Районната прокуратура в Шумен по инцидента е образувано досъдебно производство срещу Николай Георгиев за причиняване на средна телесна повреда на повече от едно лице.", "date": "2018.04.17", "title": "Варненецът, влетял в публиката по време на рали, бил издирван от 5 г. Предаде се сам"}
{"url": "https://www.24chasa.bg/novini/article/6821072", "text": "„Учен от българска, европейска и световна величина, проф. Анастас Иширков завеща на България знанията и научните си постижения, без да поиска нищо за себе си. С активната си дейност в името на България, в името на следващите поколения той е от онзи рядък тип хора, които днес трябва да са пример, който да следваме.“ Това заяви вицепрезидентът Илияна Йотова в село Професор Иширково. Вицепрезидентът бе гост на тържествата по случай 150-годишнината от рождението на проф. Анастас Иширков – основоположник на географската наука в България, и 75 години, откакто силистренското село носи неговото име. „Иширковци, бъдете горди, че сте родени в това китно българско село, което носи името на човек от такава величина като проф. Иширков“, обърна се Илияна Йотова към жителите на Професор Иширково. За да просъществуват селата обаче е необходима помощта на държавата, убедена е вицепрезидентът. „Жалко е, че в страна, която вече 10 години е член на ЕС, именно българското село е най-бедното в Европа. Всеки месец по една махала или цяло село изчезват. Хората живеят бедно, заплашени са от социално изключване“, отбеляза Илияна Йотова. По думите й е необходима специална държавна политика за българското село. Освен финансиране от европейските фондове трябва да се отделят средства и от националния бюджет за целенасочено финансиране на селата.", "date": "2018.04.17", "title": "Йотова: Хора като проф. Иширков са пример, който трябва да следваме"}
{"url": "https://www.24chasa.bg/novini/article/6821112", "text": "Заместник министър-председателят по икономическата и демографска политика Валери Симеонов обсъди с главния секретар на Европейския център на работодателите и предприятията, предоставящи услуги от общ интерес (СЕЕР) Валерия Ронцити и председателят на Асоциация на индустриалния капитал в България Васил Велев недостига на кадри в ключови за България сектори и предложения за конкретни мерки с цел разрешаване на този проблем. Това съобщиха от пресслужбата на кабинета.  По време на срещата бяха обсъдени решения в краткосрочен план, посредством внос на работни сила от страни извън ЕС – приоритетно такива, в които има голяма българска диаспора и посредством квалифициране на безработни и неактивни лица. В дългосрочен план е необходима реформа във финансирането на висшето образование, прецизиране на план – приема във висшите училища, системна работа със завършващите ученици и техните семейства с оглед адекватна професионална ориентация. Главният секретар на CEEP подкрепи предложенията и мерките за трудова миграция, които АИКБ и другите национално представени работодателски организации са подготвили.", "date": "2018.04.17", "title": "Валери Симеонов обсъди с експерти недостига на кадри в ключови сектори у нас"}
{"url": "https://www.24chasa.bg/novini/article/6821098", "text": "Не вярвам Гинка Върбакова да е лицето, което ще управлява чисто технологично процеса на дружеството, тя не е техническо лице. Това каза министърът на енергетиката Теменужка Петкова на последното заседание на Временната комисия за ЧЕЗ, предаде  „Фокус“. „Г-жа Върбакова не е техническо лице, както предполагам и собствениците на други електроенергийни предприятия. Не съм видяла някои от тези собственици да отиде да застане под трафопоста и да осъществява определени дейности“, каза Петкова. Тя посочи, че българските граждани трябва да бъдат спокойни и не трябва да се притесняват от това, че се извършва смяна на собствеността. „По-ясното доказателство е, че държавата контролира и регулира този процес“, каза тя и посочи, че това прави именно КЕВР. Министър Петкова заяви, че е ясно, че „Инерком“ е компанията, която ще придобие този бизнес. „Той не води своето начало от февруари тази година. Това са дейности, които преди това българската държава е осъществявала. След това тя е решила ,че трябва да продаде тази част от българската енергетика. Мотивите са ясни, мотивите са категорични. Ние сме ги обявили пред всички инвеститори и там ясно е разписано защо правителството тогава тръгва да прави подобна крачка. Сега, когато други компании купуват активи, българските граждани трябва да са наясно, че тези компании имат необходимия мениджмънт“, допълни енергийният министър.", "date": "2018.04.17", "title": "Петкова: Не вярвам Върбакова да е лицето, което ще управлява чисто технологично ЧЕЗ"}
{"url": "https://www.24chasa.bg/novini/article/6821114", "text": "Във връзка с официалния празник Великден и планираните засилени проверки на обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно, пазари и борси на традиционно предлагани храни (агнешко месо, козунаци, яйца, включително боядисани яйца, пресни зеленчуци и др.), както и на цехове за боя за яйца Българската агенция по безопасност на храните провери 3 071 обекта. Това съобщиха от БАБХ. Издадени са 98 предписания и са съставени 22 акта за установяване на административни нарушения. Насочени за унищожаване са 256 килограма храни от животински произход, сред които месни разфасовки, месни продукти без етикет, пушена риба и замразени пилета с изтекъл срок на годност, а също и 6 кг храни от неживотински произход /сухи пасти, орехи и нетрайни сладкарски изделия. Унищожени са и 270 яйца без маркировка и търговски документи.", "date": "2018.04.17", "title": "БАБХ извърши над 3 хиляди проверки за Великден"}
{"url": "https://www.24chasa.bg/novini/article/6821151", "text": "\"През последните 7-8 години са построени над 300 км автомагистрали, което е почти два пъти повече отколкото съществуващите автомагистрали до влизането на България в ЕС през 2007 г. С финансиране от европейските фондове и националното съфинансиране са доизградени автомагистралите „Тракия“, „Марица“, „Люлин“, продължава и изграждането на АМ „Струма\" Рехабилитирани са и повече от 900 км второкласни и третокласни пътища. Това заявява в писмо председателят на Агенция „Пътна инфраструктура“ Дончо Атанасов в писмо до началника на кабинета на президента на Република България Иво Христов и на секретаря по регионално развитие на президента Цвета Тимева. Атанасов им е изпратил и книгата „Пътищата на България“.  Ден по-рано президентът Румен Радев критикува начинът, по който се строят пътища у нас.  Председателят на Агенция „Пътна инфраструктура“ инж. Дончо Атанасов изпрати книгата „Пътищата на България“ на началника на кабинета на президента на Република България Иво Христов и на секретаря по регионално развитие на президента Цвета Тимева. В писмото си до тях инж. Атанасов посочва, че през последните 7-8 години са построени над 300 км автомагистрали, което е почти два пъти повече отколкото съществуващите автомагистрали до влизането на България в ЕС през 2007 г. Атанасов подчертава, че финансирането с европейски средства се извършва по строги регламенти и средствата се сертифицират. Новопостроените участъци имали необходимите гаранционни срокове от 5 години за пътната част и 10 години за съоръженията и мостовете. \"АПИ като възложител, управляващите органи на оперативните програми, сертифициращите органи, в лицето на мационалния фонд, както и агенция „Одит на средства от ЕС“ извършват строг контрол на финансираните от тях проекти, включително и на проведените обществени поръчки\", заявява Атанасов.  Той посочва още, че системното недофинансиране на пътния сектор води до влошаване на състоянието на републиканските пътища и немалка част от тях не са основно ремонтирани повече от 30 години, но с въвеждането на тол системата предстои в близките години да се повишат приходите в бюджета на пътната агенция, което ще доведе до трайното подобряване на тяхното състояние.", "date": "2018.04.17", "title": "Пътната агенция отговори на критиките на президента Радев"}
{"url": "https://www.24chasa.bg/novini/article/6821145", "text": "Президентът на Франция Еманюел Макрон изрази готовността на страната си за демонстриране на европейската солидарност в случай, че Гърция бъде заплашена от Турция в Егейско или в Средиземно море, предават Protothema и \"Фокус\". На въпрос на евродепутатите в Страсбург относно турските провокации срещу Гърция, президентът Макрон заяви, че сътрудничеството в сферата на отбраната и европейската солидарност са приоритет за неговата държава.", "date": "2018.04.17", "title": "Макрон: Франция ще подкрепи Гърция, ако Турция я заплашва"}
{"url": "https://www.24chasa.bg/novini/article/6821150", "text": "Арменският парламент очаквано избра днес бившия президент Серж Саркисян за премиер на фона на протести, предадоха Франс прес и ТАСС. Саркисян, чиято кандидатура бе издигната от управляващата Републиканска партия на Армения, бе утвърден за министър-председател със 77 гласа \"за\" при 17 \"против\". Във вота участваха 94 депутати от 105-членния еднокамарен парламент, предава БТА. Така Саркисян, чийто втори президентски мандат изтече миналия месец, на практика застава отново начело на Армения. Правомощията на държавния глава бяха орязани до предимно протоколни и реалната власт вече фактически е у премиера, отбелязва Франс прес. Осемдесет души бяха задържани при продължилите и днес протести в арменската столица Ереван срещу избирането на бившия президент Серж Саркисян за премиер на страната, предаде ДПА. Протестиращите блокират вече от няколко дни главните булеварди и кръстовища в града, а днес трошаха правителствено имущество, изпускаха гумите на официални автомобили според ТАСС и държавни медии. Сутринта се стигна до сблъсъци между опозиционери и граждани, които бързат за работа. Демонстрантите се предвождат от лидера на опозиционната партия \"Граждански договор\" и депутат в арменския федерален парламент Никол Пашинян. Той призова всички свои привърженици да се съберат пред парламента, да блокират улици и кръстовища и да започнат обща стачка. Пряко в ефира на редица опозиционни интернет сайтове той призова също за окупиране на сградите на министерства и ведомства и други органи на държавното управление и недопускане на служителите до работните им места. На булевард \"Баграмян\", където се намира сградата на парламента, са разположени много полицаи и специална техника. Опозиционният лидер призова арменската диаспора да обкръжи посолства на Армения и да не пуска никого вътре. Пашинян поиска младежите да организират седящи стачки в държавните учреждения, но без да нанасят щети и да обиждат хората. С протестите си опозицията се опита да осуети избирането за премиер на единствения кандидат Серж Саркисян - бивш президент и лидер на управляващата Републиканска партия, който вече нямаше право да се кандидатира за висшия държавен пост. Той е обвиняван от демонстрантите, че е инициирал извършената промяна на конституцията, с която Армения се превърна от президентска в парламентарна република, за да запази върховната си власт вече като премиер. Избирането на Саркисян за премиер бе очаквано. Повечето депутати избързаха да пристигнат там по-рано тази сутрин с метрото, за да не се натъкнат на съпротива от страна на демонстрантите, съобщи източник на ТАСС. В понеделник полицията използва сълзотворен газ и специални средства срещу участващите в митинг опозиционери в Ереван, когато те се опитаха да преминат през загражденията от бодлива тел и да стигнат до парламента.", "date": "2018.04.17", "title": "Арменският парламент избра бившия президент Серж Саркисян за премиер на фона на протести"}
{"url": "https://www.24chasa.bg/novini/article/6821164", "text": "На изложение на погребални услуги в Амстердам беше показана капсула за самоубийства, съобщава South China Morning Post, цитиран от БТА. Капсулата, наречена Sarco, е разработена в Холандия от холандския дизайнер Александър Банинк и австралийския активист Филип Ничке, дългогодишен борец за легализацията на евтаназията. Според създателите на капсулата тя ще даде възможност на хората да умрат безболезнено. „Човекът ще почувства лек световъртеж, след което губи съзнание и умира“, обяснява Ничке. На изложението е показан макет на капсулата, а желаещите са можели да тестват „устройството“ чрез VR очила, които им помагат да се почувстват все едно са вътре. Банинк и Ничке се надяват до края на годината да създадат реална капсула, допълва South China Morning Post.", "date": "2018.04.17", "title": "Капсула за самоубийства показаха в Амстердам"}
{"url": "https://www.24chasa.bg/novini/article/6821183", "text": "Арестувана съм, но не знам за какво, стоя вече часове без адвокат, каза Десислава Иванчева пред  Спецпрокуратурата и КОНПИ извършват акция, в която е замесена кметицата на столичния район \"Младост\" Десислава Иванчева. Кметицата на Младост стои с белезници на пътното платно на кръстовището на бул. \"Васил Левски\" и ул. \"Ген. Йосиф Гурко\" от около 14 часа днес следобед.  Специализираната прокуратура провежда разследване за корупционни престъпления в Община Младост. Това съобщи за „Фокус“ прокурор Румяна Арнаудова – говорител на главния прокурор. „Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В момента се извършват претърсвания и разпити на свидетели.", "date": "2018.04.17", "title": "Иванчева: Не знам за какво съм арестувана"}
{"url": "https://www.24chasa.bg/novini/article/6821172", "text": "Служителите в компанията \"Фейсбук\" са получили през миналата година средно възнаграждение от над 240 000 щатски долара, докато общите компенсации за главния изпълнителен директор Марк Зукърбърг са надхвърлили 8,8 милиона долара, показват официални финансови данни на водещата социалната интернет медия за 2017-а година, съобщава \"Уолстрийт джърнъл\". Цялостното възнаграждение на Зукърбърг е достигнало 8 852 366 долара, което е около 37 пъти по-високо от средното заплащане на служител на Facebook Inc., според годишното пълномощно, което беше подаде от компанията в края на предходната работна седмица, предава  . Компаниите в САЩ са принудени да разкриват съотношението на заплатите като част от по-широкото изискване на посткризисния закон Дод-Франк, което влезе в сила през тази година. Правилото беше част от приетия през 2010 година закон \"Дод - Франк\" (наречен по фамилиите на двамата му основни автори - сенаторите Крис Дод и Барни Франк), целящ по-сериозен финансов надзор след последната глобална финансова криза. Както и в миналото, основната заплата на Марк Зукърбърг за 2017-а година е била от едва 1 $, като в същото време той не получавал бонуси или други възнаграждения. В същото време обаче разходите за сигурност и пътуване на 33-годишния милиардер са нараснали с цели 54% до около 8,85 милиона долара през миналата година, когато той осъществи обиколка на 30 от американските щати. \"Фейсбук\" изчислява съотношение на заплатите от 37 към 1, сравнявайки компенсацията на Зукърбърг с тази на конкретно лице, идентифицирано като средноквалифициран работник в компанията. Много от останалите компании от Силиконовата долина все още не са подали тези декларации. През миналата седмица \"Туитър\" само съобщи, че годишната средна компенсация за служител на компанията е била през 2017-а година в размер на 161 860 долара.", "date": "2018.04.17", "title": "Средното заплащане на служителите във \"Фейсбук\" достигна 240 хил. долара през 2017 г."}
{"url": "https://www.24chasa.bg/novini/article/6821189", "text": "Днес представители на „Инерком“ бяха изслушани от народните представители от Временната парламентарна комисия, съобщиха от Инерком България.  По темата за увеличението на цените на електроенергията, поискано от ЧЕЗ за следващия регулаторен период от 1 юли 2018 година, Милена Стоева, председател на Съвета на директорите на „Инерком“, съобщи, че компанията не е участвала в изготвянето на подаденото от страна на ЧЕЗ пред КЕВР предложение. “Знаете, че нито едно дружество в България не може да вдига цената на електрическата енергия еднолично. Цената на електрическата енергия се определя от КЕВР, който е независим орган. Да не забравяме, че „Инерком“ все още не е собственик на дружествата и не може да има отношение към подаденото пред Регулатора заявление за утвърждаване на цени на електрическата енергия за следващия регулаторен период.” Милена Стоева обясни, че, след приключване на сделката, през следващите три години „Инерком“ ще работи по цени, които са утвърдени от КЕВР по предложението, направено от ЧЕЗ, който все още е собственик на дружествата. “Когато затворим сделката, ще наследим тези цени за следващите три години. Ние няма да можем да ги предоговаряме, въпреки промяната на собствеността, и ще трябва да работим при тези условия.” Относно кредита, който „Инерком“ ще вземе за закупуване на компаниите, Стоева още веднъж поясни, че този дълг не е на ниво разпределително или електроснабдително дружество и че разходите по сделката за придобиването на дружествата не влияят върху цената на електрическата енергия, не са разходоопределящи елементи, на базата на които се определя цената на ел. енергията и мрежовите услуги от КЕВР. По-рано през деня „Инерком“ внесе в деловодството на Парламента писмен отговор на писмо, изпратено до Временната парламентарна комисия от синдикалните лидери на КНСБ и Подкрепа – г-н Пламен Димитров и г-н Димитър Манолов, в което те изразяват загриженост относно социалните параметри на сделката за придобиване на българските активи на ЧЕЗ. В отговора на „Инерком“ ясно се посочва, че компанията проявява национално отговорно поведение и ангажираност по отношение на социалните параметри на сделката, както и че на 4 април нейни представители вече са се виждали със синдикалните организации в дружествата на ЧЕЗ. „В открит диалог с тях дискутирахме всички поставени въпроси и можем категорично да заявим, че социално напрежение в дружествата на ЧЕЗ няма, притеснения относно запазването на работните места, доходите и социалните придобивки на хората няма“, се казва в писмото до Временната комисия. „За нас е ценен всеки един от служителите на ЧЕЗ, който с доказан професионализъм години наред се е грижил за сигурността и качеството на доставките на ел. енергия за всички потребители и клиенти на компанията. В дружествата на ЧЕЗ в България работят 3 275 служители, доказани професионалисти, на които „Инерком България“ЕАД ще разчита и след приключване на сделката. Високо оценяваме приноса им за добрите показатели, постигнати през годините, включително и резултатите от последните отчети на групата... Нашето намерение е да продължим добрите практики, свързани с развитието на човешките ресурси в дружествата и с професионалното усъвършенстване на служителите, за да гарантираме устойчив ръст на качеството на услугите, които ще предоставяме на потребителите. Смятаме да запазим нивото на социалните придобивки, които служителите получават към момента, като ще се стремим да ги актуализираме като фактор за по-висока удовлетвореност и продуктивност. Ясно осъзнаваме отговорността на дружествата и очакванията към нас за обезпечаване на сигурността на електроенергийните доставки. Затова ще поддържаме работна среда, която да гарантира предвидимост на управленските решения, високо ниво на компетентност и възможности за въвеждане на нови и модерни системи за управление и дигитализация на процесите.“, пише още в отговора на „Инерком“ до Временната комисия. “За финансирането на сделката за ЧЕЗ „Инерком“ разговаря с банкови институции с висок кредитен рейтинг”, заяви пред Времената парламентарна комисия днес Веселин Захариев, партньор в компанията „Мейн кепитал“, която е финансов консултант на „Инерком“ по сделката за придобиването на българските активи на ЧЕЗ. Той увери народните представители, че имената на финансиращите банки ще станат известни преди финализирането на сделката и прехвърлянето на акциите, както и че притесненията относно прозрачността на финансирането са неоснователни, тъй като финансирането на сделка от подобен мащаб може да се извърши единствено по утвърдени финансови стандарти и подлежи на проверка от компетентните по въпроса институции след нейното приключване. Веселин Захариев обясни още, че финансирането и самата сделка се извършват в страни-членки на Европейския съюз и банковите транзакции в него подлежат на строга регулация и контрол, и това важи с още по-голяма сила, когато става дума за публични компании.", "date": "2018.04.17", "title": "„Инерком“: Ще запазим работните места, доходите и социалните придобивки на служителите в ЧЕЗ"}
{"url": "https://www.24chasa.bg/novini/article/6821214", "text": "Първо може би трябва да кажа, че създаването на анкетна комисия е много полезно, надявам се да даде отговорите, които всички чакат, заяви пред   Теменужка Петкова след излизането си от дискусията в Народното събрание за сделката с ЧЕЗ, която все още продължава. Основните въпроси бяха свързани с финансирането по отношение на тази сделка, това е темата, която вълнува всички. На срещата присъстваха и синдикатите, тъй като имаше инициатива от тях да бъде проведен такъв диалог, обясни Петкова.   От \"Инерком\" дадоха отговори на всички зададени въпроси, но се позоваха на клаузите за конфиденциалност и не дадоха информация в детайли. От Комисията за защита на конкуренцията тече процедура дали подобна сделка е допустима. Банките изчакват произнасянията на КЗК, каза още Петкова.  На срещата в Народното събрание не бяха дадени имена на банки. От \"Инерком\" казаха, че водят разговори с банки, проявяващи интерес. Държавата винаги се е интересувала какво се случва с електроразпределителните предприятия и неслучайно тази дейност подлежи на строга регулация. Разчитаме на Закона за енергетиката и Комисията за енергийно и водно регулиране, заяви енергийният ни министър. Във връзка с наличието на офшорни компании не бяха задавани въпроси, мисля, че вече се изчерпа тази тема. Аз разбирам притесненията на българските граждани и тяхната заинтересованост от края на сделката, но това, което те трябва да знаят, е че държавата се грижи компаниите да изпълняват своите ангажименти, категорична беше Теменужка Петкова.  Познавам тези хора от 20 години, г-жа Върбакова и семейството й, и смея да твърдя, че са почтени хора, не виждам причина да се драматизира в тази насока. Гинка Върбакова дори се чувстваше виновна и притеснена, че съм подала оставка, но аз бях  длъжна след истерията, която се създаде. Нито един министър не може да има вмешателство в такава сделка, това трябва да е ясно. Мисля, че анкетната комисия има много ясна цел - да се установят всички факти за компанията, всички регулатори трябва да дадат оценка и чак тогава сделката трябва да е финализирана, коментира Теменужка Петкова.  Всички останахме с впечатлението, че от \"Инерком\" работят за финансирането, ако то не бъде осигурено, то тогава няма как да има и сделка, завърши министърът на енергетиката.  Относно исканията за повишение на цените на тока Теменужка Петкова каза, че министерството на енергетиката няма вмешателство и, че Комисията за енергийно и водно регулиране ще се произнесе дали тези искания са основателни. ", "date": "2018.04.17", "title": "Теменужка Петкова: Държавата се грижи компаниите да изпълняват ангажиментите си"}
{"url": "https://www.24chasa.bg/novini/article/6821269", "text": "Модернизацията на Българската армия е задължително условие за утвърждаването ни като надежден съюзник в НАТО. Това заяви държавният глава Румен Радев, който днес на \"Дондуков\" 2 се срещна с Върховния командващ Съюзното командване на НАТО по операциите генерал Къртис Скапароти, цитиран от прессекретариата на държавния глава. България участва активно в инициативите на НАТО и трябва да положи необходимите усилия за модернизацията на Въоръжените си сили, съобразно стандартите на Алианса в името на сигурността на своите граждани, е подчертал държавният глава. Президентът Радев е запознал генерал Скапароти с целите на предстоящия през тази седмица Консултативен съвет за национална сигурност. \"Необходимостта от модернизиране и осъвременяване на способностите на българските въоръжени сили е от ключова важност и ще продължавам да настоявам за политическа воля в тази сфера, за да може страната ни да изпълнява ефективно задълженията си на съюзник\", е казал държавният глава. По време на разговора Румен Радев и Къртис Скапароти са обсъдили инициативите на Европейския съюз в сферата на отбраната. Общо е било разбирането, че усилията на ЕС и НАТО за изграждане и развитие на отбранителни способности трябва да се допълват. \"Общоевропейските проекти, които развиват и надграждат настоящите способности на държавите членки, следвайки неотлъчно стандартите на НАТО, са от полза за сигурността на гражданите\", е заявил държавният глава. Генерал Скапароти е дал висока оценка на приноса на българските военнослужещи в мисиите на НАТО и е благодарил на България за активното й участие в ключови инициативи на Алианса. \"България оказва незаменима подкрепа на НАТО във всичките му ключови инициативи. Ученията, които се провеждат на територията й, са ефективни и полезни\", е заявил върховният главнокомандващ генерал Скапароти.", "date": "2018.04.17", "title": "Радев: Модернизацията на Българската армия ще ни утвърди като надежден съюзник в НАТО"}
{"url": "https://www.24chasa.bg/novini/article/6821273", "text": "Европейският комисар по разширяването Йоханес Хан изрази увереност, че споразумението за името на Македония ще бъде възможно през следващите седмици, след като страната получи препоръка за началото на преговорите за присъединяване към ЕС, предава македонската медия „Либертас“. \"Аз съм дълбоко убеден, че през следващите седмици може да се постигне споразумение. Мисля, че вече сме отворили нова страница в отношенията си. Също така се насърчава връзката между Скопие и София. Сега те постигнаха споразумение за добросъседски отношения, договорено през годините, така че мисля, че новото правителство в Скопие върши доста добра работа. Също така приветствам и оценявам, че опозицията сега действа по много по-конструктивен начин, като се връща в парламента, участва в политическия живот и особено в общата цел - европейската перспектива“, заяви също така Хан, предаде \"Фокус\".", "date": "2018.04.17", "title": "Йоханес Хан: Споразумението за името на Македония скоро ще бъде възможно"}
{"url": "https://www.24chasa.bg/novini/article/6821276", "text": "Турция заяви днес, че ще продължи да работи заедно с Иран и Русия с оглед постигане на решение на кризата в Сирия въпреки разногласия по въпроса за западните удари, предприети след предполагаема атака с химическо оръжие, за която се обвинява сирийският режим, предаде АФП, цитирана от БТА.  Турският президент Реджеп тайип Ердоган и иранският му колега Хасан Рохани са подчертали в телефонен разговор \"важността от продължаване на съвместните усилия между Турция, Иран и Русия в рамките на процеса от Астана, за да се защити териториалната цялост на Сирия и да се намери трайно политическо решение на кризата\", посочиха източници от турското президентство. Москва и Техеран, които подкрепят Дамаск, и Анкара, която подкрепя сирийските бунтовници, са гарантки за процеса от Астана, който позволи установяване на четири \"зони за деескалация\", целящи намаляване на стълкновенията в Сирия. Президентите на трите страни се ангажираха по време на среща на върха в Анкара на 4 април да си сътрудничат за постигане на \"трайно примирие\" в Сирия. Но единството, което те демонстрираха тогава, изглеждаше сломено след ударите, осъществени на 14 април от Вашингтон, Париж и Лондон в Сирия с цел да бъде наказан сирийският режим след предполагаема химическа атака, за която е обвиняван. Турция приветства ударите като \"уместен\" отговор на атаката, докато Русия и Иран застанаха в защита на режима на Башар Асад. \"Президентът Ердоган, който припомни, че позицията на Турция по въпроса за използването на химически оръжия е ясна, подчерта, че е важно да не се открива пътя за ескалация на напрежението\", добавиха източниците от турското президентство. Подкрепата на Анкара за ударите накара в неделя френския президент Еманюел Макрон да заяви, че те са \"разделили\" Турция от Русия по този въпрос. Но Анкара веднага реагира, като посочи, че изказването на Макрон няма да може да предизвика разрив между Турция и Русия.", "date": "2018.04.17", "title": "Турция обяви, че ще продължи да работи \nзаедно с Иран и Русия по въпроса за Сирия"}
{"url": "https://www.24chasa.bg/novini/article/6821297", "text": "Президентът на САЩ Доналд Тръмп отправи днес критики към губернатора на Калифорния Джери Браун за това, че отказва да прати Националната гвардия да охранява границата с Мексико, предаде Асошиейтед прес, цитирана от БТА. Вчера правителството на републиканеца Тръмп обяви, че демократът Браун е отхвърлил условията, при които войници от щатската гвардия да бъдат разположени по мексиканската граница. Представител на щата отговори, че още няма решение по въпроса. Тръмп настоява хиляди бойци от Националната гвардия да се включат в охраняването на границата срещу трафика на мигранти, докато бъде построена обещаната от него стена. Днес президентът заяви, че заради действията на Браун престъпността в Калифорния ще се увеличи. \"Изглежда Джери Браун и Калифорния не търсят безопасност и сигурност по тяхната много пропусклива граница. Той не може да се примири с това Националната гвардия да патрулира и защитава Границата. Равнището на тежката престъпност само ще се повиши. Така желаната в Сан Диего Стена вече стартира!\", написа Тръмп в \"Туитър\".", "date": "2018.04.17", "title": "Тръмп критикува губернатора на Калифорния заради охраната на границата с Мексико"}
{"url": "https://www.24chasa.bg/novini/article/6821304", "text": "Министърът на туризма Николина Ангелкова се срещна с негово кралско височество Султан бин Салман бин Абдулазиз Ал Сауд, принц на Кралство Саудитска Арабия. Двамата разговаряха по време на срещата на върха на ресорните министри от Г20, която се провежда в Буенос Айрес. Акцент в разговора бяха възможностите за надграждане на изключително доброто сътрудничество между двете държави в сферата на туризма, предаде БТА.  Министър Ангелкова акцентира върху възможностите на страната ни за развитие на различни видове туризъм - СПА, културно-исторически, здравен и морски. Тя отбеляза, че сред предимствата на България като дестинация са финансовата и политическата стабилност и нормативната база, която насърчава големите инвеститори. Министър Ангелкова припомни, че през последните години страната ни бележи устойчиви ръстове в сектора. Близо 8,9 млн. са били чуждите туристи у нас през 2017 г., което отчита 7,6% ръст спрямо 2016 г. Приходите от чуждестранните туристически визити са близо 6,9 млрд. лв. и това е нарастване с над 9 на сто. За първите два месеца на тази година туристическите посещения на чужденци у нас са с почти 11% повече спрямо периода януари-февруари 2017 г. Промотираме България като атрактивна туристическа дестинация, увери принц Султан бин Салман бин Абдулазиз Ал Сауд. България приветства интереса на инвеститорите, сред които и от Саудитска Арабия, за изграждане на 5-звездни хотели поради нарасналия интерес на все повече туристи от висок клас, каза още министър Ангелкова. По време на разговора бе потвърдена отново готовността на двете държави да насърчават различни инициативи за популяризиране на културни и исторически забележителности на своя територия, както и да обменят опит в маркетинга и рекламата на туризма.", "date": "2018.04.17", "title": "Министър Ангелкова се срещна с принца на Саудитска Арабия в Буенос Айрес"}
{"url": "https://www.24chasa.bg/novini/article/6821317", "text": "Министър Лиляна Павлова представи днес пред председателите на комисии в Европейския парламент в Страсбург хода на работата на българското председателство на Съвета на ЕС. Оценката е висока - за експертиза, политическа воля и за постигнати резултати, съобщи тя пред български журналисти. Министърът уточни, че по 15 теми преговорите с посредничеството на председателството са приключили, по 24 се преговаря и по още 35 се очаква напредък до края на юни. По нейните думи евродепутатите са определили работата на българското председателство като огромен принос за доверието в Европа, информира БТА. Павлова посочи като огромен успех постигането на договореност за промените в законодателството за командированите работници, за изборното право, в сферата на околната среда. До края на юни се надяваме на компромисно решение по сигурността и миграцията, добави министърът. България представи ново предложение, с нов подход за миграцията. Този подход предвижда автоматична подкрепа за държави от първа линия (Италия, Гърция, България), за да не се стига до кризи, поясни Павлова. По повод на предложението на Европейската комисия за начало на преговори за присъединяване към ЕС с Македония и Албания министърът коментира, че днес е прекрасен и важен ден за европейската перспектива на Западните Балкани. Усилията на всички институции на ЕС и на държавите от Балканите дадоха резултат. Имаме стъпка напред, допълни тя. Срещата в София за Западните Балкани не е обещание, това не е форум за разширяване, а за европейска перспектива и свързаност. Не можем да им обещаем бързо присъединяване. Стъпката за начало на преговорен процес е важно послание за гражданите на тези страни, посочи министър Павлова.", "date": "2018.04.17", "title": "България получи висока оценка за работата на председателството на Съвета на ЕС"}
{"url": "https://www.24chasa.bg/novini/article/6821301", "text": "Общо 28 войници бяха осъдени днес на доживотен затвор в три отделни дела, свързани с осуетения опит за преврат в Турция през 2016 г., предаде ДПА, позовавайки се на Анадолската агенция. Войниците бяха осъдени по обвинения за \"нарушение и опит за промяна на конституционния ред\" във връзка с инциденти в Истанбул и югоизточните градове Муш и Шърнак по време на осуетения преврат на 15 юли 2016 г. Турция още е в режим на извънредно положение, който бе обявен след опита за преврат и няколко пъти бе продължаван, информира БТА. Тази седмица парламентът ще гласува за удължаване на срока на извънредното положение с още три месеца, с което държавата ще отбележи две пълни години в този режим. Над 50 000 души са в затвора във връзка с преврата, а около 150 000 бяха отстранени от работа в държавните служби и армията.", "date": "2018.04.17", "title": "Осъдиха 28 войници на доживотен затвор за участие в опита за преврат в Турция"}
