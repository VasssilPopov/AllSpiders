{"url": "https://www.24chasa.bg/novini/article/6426432", "text": "На 80 години почина акад. Камен Стефанов Куманов - основател и ръководител на секцията \"Липид-биологични взаимодействия\", научен секретар и по-късно директор на Института по биофизика при БАН. Той е един от най-изтъкнатите български учени с изключителни постижения в областта на биохимията на липидите и мембранологията, съобщават от БАН. Научните приноси на акад. Куманов са свързани с изучаването на метаболизма на липидите в различни животински клетки в норма и в патология, както и с изясняването на състава, модификацията и структурната организация на клетъчните мембрани. Акад. Камен Куманов е автор на стотици научни трудове и на няколко монографии с много цитирания в световната научна литература. Висока оценка за неговите научни постижения е удостояването му с престижното звание \"Доктор хонорис кауза\" на университета \"Пиер и Мари Кюри\" в Париж. За големите постижения в науката акад. Куманов е удостоен с много национални и международни награди и отличия. Като признание за цялостната му научна дейност, през 2003 г. е избран за академик на БАН. В продължение на години е бил и председател на Отделението за биологични науки при Събранието на академиците и член-кореспондентите на БАН. Поклонението е на 8 септември от 11.00 часа в Ритуалната зала на Централните софийски гробища.", "date": "2017.09.04", "title": "Почина акад. Камен Куманов - бивш директор на Института по биофизика при БАН"}
{"url": "https://www.24chasa.bg/novini/article/6426384", "text": "Служители на полицията в Кюстендил са задържали 49-годишния Х.Д. за упражнено насилие и изнасилване на 27-годишна жена в къщата му в с. Рашка Гращица, община Невестино. Това съобщиха от полицията в Кюстендил, предаде БТА. По случая е започнато досъдебно производство, уведомен е и дежурен прокурор. При друг случай, 59-годишна жена е била нападната в дома й в Дупница в събота през нощта, като й е бил нанесен побой, казаха още то полицията. Жената е настанена в болница в града с комоцио. Работата по изясняването на факти и обстоятелства по случая и установяване на извършителя продължава полицията в Дупница.", "date": "2017.09.04", "title": "Задържаха мъж, изнасилил 27-годишна в Невестинско, издирват нападател в Дупница"}
{"url": "https://www.24chasa.bg/novini/article/6426346", "text": "Мъж загуби живота си при пътен инцидент снощи край село Дълго поле, съобщиха от полицията. Сигналът е получен в 19.50 часа. Изпратен на мястото екип на РУ – Хисаря установил, че излизайки от селото в посока гара Калояново, хонда се е блъснала в дърво. На място загинал 43-годишният водач, който пътувал сам в колата. По случая е образувано досъдебно производство за изясняване на причините за трагедията. Пак вчера при друго произшествие в Златитрап е пострадал 45-годишен моторист. Заради несъобразена скорост той загубил контрол и паднал на шосето. Настанен е в болница", "date": "2017.09.04", "title": "43-годишен загина след удар в дърво в Пловдивско"}
{"url": "https://www.24chasa.bg/novini/article/6408014", "text": "Mобилната версия на „24 часа“ за първи път е мобилен новинарски сайт номер 1, показват новите данни на Gemius - за юли  . Причина за това е новият, рекорден за лятото ръст на мобилният сайт на \"24 часа\" -    . Така той изпревара конкуренцията в категория мобилни новинарски сайтове. Необичаен за лятото ръст бележи и целият сайт 24chasa.bg .   Близо милион уникални потребители е имал сайтът на вестник \"24 часа\" през юли ( ). Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 30 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  При \"24 часа\" мобилните потребители са вече 50%, но продължават да растат с голяма динамика и, особено през уикенда, надвишават по брой читателите от компютър. Интересното е, че огромният ръст в мобилната версия се постига без спад в десктоп версията, потребителите на която продължават да се увеличават. Мобилната аудитория на \"24 часа\" е близка като състав до десктоп юзърите, но има и разлики. Преди всичко мобилните ни читатели са по-млади и активни, включително при обратната връзка с редакцията. 80% от читателите на   са от България, а останалите - основно от Великобритания, Германия, САЩ и Испания, според статистиката на Google Analitics. Половината ни мобилни читатели са от София, а втората най-голяма група са тези, които са влизали в сайта докато са били на път между градовете. Третата най-голяма група читатели са от Пловдив, следват Варна, Бургас, Лондон, Русе, Стара Загора, Велико Търново и Плевен. 75% от мобилните ни читатели ползват мобилна система Android, 20% са с iOS, а останалите - Windows. Най-масово читателите ни ползват устройства на Apple, Samsung, Huawei и Lenovo. Всеки ден средно 200 000 уникални потребители посещават 24chasa.bg и  , показват и данните на Google Analytics.  Сериозен ръст бележи и нашият  , където друга хилядна аудитория следи новините ни,  Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2017.09.04", "title": "Мобилният сайт на “24 часа” вече е номер 1 сред новинарските (Видео)"}
{"url": "https://www.24chasa.bg/novini/article/6426378", "text": "Служители на полицейското управление в Павликени разследват случай на унищожени мивка и медицински шкаф в Спешна помощ в града. В хода на проведените до момента действия по разследването е установено, че на 1 септември в 21 ч. в шокова зала на центъра 42-годишния М. А. от Павликени е счупил стъкла на медицинска етажерка, рафтове и мивка. \"24 часа\" научи, че мъжът е бил в шок, защото същия ден погребал брат си и съпругата му. Семейството от Павликени е загиналото при тежката катастрофа в Унгария на 26 август. Тогава на главен път М16 в района на граничен пункт Райка-Оросвар беемве с българи бе размазано в катастрофа с полски автобус. Загиналите са мъж на 47 г. и жена на 46 г. Ранените са две жени на по 25 г., едната - тежко, а другата по-леко. Тежко пострадала била бременна в 8-мия месец. Наложило се лекарите да извадят бебето. В деня на погребението на жертвите братът на загиналия мъж се оказал в спешното, за да откара близка, на която прилошало по време на траурната церемония. Жената е починала по-късно. Тогава нервите на мъжа не издържали и той потрошил шоковата зала. По случая е започнато досъдебно производство.", "date": "2017.09.04", "title": "Мъж в шок от три смърти троши в Спешното в Павликени"}
{"url": "https://www.24chasa.bg/novini/article/6426408", "text": "Там, където институциите са слаби, Русия дори може да опита да овладее държавата, какъвто е случаят с България. Амбицията - макар и посрещана със силна съпротива от мнозина в страната - изглежда, е да се изградят мощни мрежи от съюзници и клиенти в страната и в същото време България да бъде оставена да бъде член на НАТО и ЕС именно за да играе роля на \"троянски кон\", предаде \" \". Това пише анализаторът Марк Галеоти в ново изследване \"Контролиране на хаоса: Как Русия управлява политическата си война в Европа\", публикувано в началото на месеца от Европейския съвет за външна политика. В текста той казва още: \"Макар че вероятно е прибързано и нечестно да се твърди, че България вече е \"в напреднала фаза на овладяване на държавата\", стряскащо е до каква голяма степен политически, културни и икономически интереси често са обвързани с руската петролна компания \"Лукойл\" и различните поделения на тази най-голяма компания и данъкоплатец в страната. Особено показателен е начинът, по който български медии създават и разпространяват проруски истории не заради натиск или обещания, дадени им от Москва, а защото за тях вече има готов местен пазар. Това задвижва и политическия процес, което предполага, че в България вече се върти един порочен кръг независимо от руските действия.\" Марк Галеоти споменава България и когато обяснява, че \"Москва страда от болезнен недостиг на \"мека сила\" (soft power) - капацитет да влияе чрез чувства и даване на положителен пример\". За хората на Запад - продължава авторът, \"меката сила\" не се вписва в контекста на активните мероприятия, но в руското мислене това е само още едно средство за въздействие над държавите в преследване на собствена полза. В анализа е приложена и схема с координатна система с два определящи фактора. Първият е степен на сила на институциите, вторият е степен на свързаност/податливост, основаващ се на световното проучване на американския институт \"Пю\" за отношението към Русия. В тази таблица само България и Гърция са представени като страните с най-силна свързаност с Русия и най-слаби институции. Затова и те са в категорията \"овладяване на държавата\". С толкова слаби институции, но с по-малка степен на близост с Русия са страни като Унгария, Черна гора и Румъния. Поради това към тях подходът е друг - да се вреди на държавата, да се раздухват вътрешни вражди, несигурност и разединение с цел страната да не е в състояние да играе силна роля. С използването на различни средства тази тактика не цели прокарване на някаква ценностна алтернатива, а се поставя под въпрос колко вкоренени са в обществото ценностите на свободния свят и подкрепата за политиките и институциите на Запада.", "date": "2017.09.04", "title": "В България проруската политика вече не чака инструкции от Москва"}
{"url": "https://www.24chasa.bg/novini/article/6426240", "text": "За по-малко от месец Credissimo стана компанията с най-популярен публичен акаунт във Viber. Благодарение на изключително успешния стикер пакет „Стига глупости“, представен на глобално ниво, дружеството успя да привлече над 400 000 последователи, което го превърна в един от най-посещаваните акаунти в страната. В средата на месец август, компанията предложи на потребителите на популярната чат платформа, собствен пакет стикери, озаглавен „Стига глупости“. Към днешна дата, той се радва на изключителен интерес - свален е от близо половин милион потребители и е използван в почти 5 милиона съобщения. Чрез стикер пакета, Credissimo представи нова стикер функционалност за Балканите – позволяваща на ползвателите му, бързо и удобно да посетят уеб страницата на компанията за  , където да заявят желаната от тях сума на преференциални условия и с допълнителни отстъпки. „Огромният интерес към стикерите „Стига глупости“ и нашия публичен акаунт, са доказателство, че успяваме да създадем комуникация на привлекателен за потребителите език. Планираме съвсем скоро да предложим този канал и на клиентите ни в Македония, където вярваме, че отново ще постигнем впечатляващи резултати. Чрез ключови партньорства с технологични гиганти като,Viber, ще продължаваме да надскачаме очакванията на потребителите и да предлагаме бърз и лесен достъп до услугите на компанията.“, сподели г-н Янков, изпълнителен директор на компанията. В публичния си акаунт Credissimo България, компанията предлага полезна информация като съвети за изграждане на добри финансови навици, идеи как да пестим пари без това да тежи на семейния бюджет, интересни истории на успешни българи, както и актуална информация за своите продукти и услуги. В края на миналата година, Credissimo представи първия чатбот в света за заявяване на кредит във Facebook Messenger, разработен от екипа на компанията. Съвсем скоро се очаква дружеството да предложи своя чатбот SIMO и на потребителите на Viber. Чрез него последователите на Credissimo ще могат да заявят кредит с помощта на виртуален асистент.. Процесът ще е значително по-бърз, по-удобен и по-достъпен от други традиционни форми на кандидатстване. Публичният акаунт на Credissimo е поредният социален профил на компанията, който допълва силното онлайн присъствие на ФинТек лидера в социалните мрежи. Официалната Facebook страница на компанията, успя да се превърне в най-голямата финансова страница в България с над 160 000 фена, а Instagram акаунтът на дружеството наброява над 2 300 последователи, с което се явява най-следваният профил в платформата, изпреварващ дори традиционните банкови институции. Станете и вие част от публичния акаунт на компанията, както и не пропускайте да свалите безплатния стикер пакет „Стига глупости“ тук: https://www.viber.com/stickers/credissimo_bg", "date": "2017.09.04", "title": "Credissimo България - най-популярният публичен Viber акаунт в България"}
{"url": "https://www.24chasa.bg/novini/article/6427119", "text": "Един от най-издирваните италиански мафиоти беше арестуван в Уругвай след 23-годишно укриване, съобщи италианският министър на вътрешните работи Марко Минити,  Мафиотският бос Роко Морабито беше издирван за членство в организирана криминална група и други престъпления. Той се е занимавал със съхранени и разпространение на кокаин. Членувал е в калабрийската мафиотска групировка Ндрагета и е познат с прякора Кокаиновият крал на Милано. Той беше арестуван в уругвайския курорт Пунта дел Есте, след като преди това беше открит негов двойник при акцията на италианската и уругвайска полиции. Италия го издирва от 1994 година, смята се, че е изнесъл от Италия един тон наркотици на стойност 8 млн. долара. Италианските власти се надяват той да им даде информация и за мощния шеф на сицилианската мафия Матео Денаро, с когото Морабито е работил.", "date": "2017.09.04", "title": "Задържаха мафиотски бос, укривал се 23 години"}
{"url": "https://www.24chasa.bg/novini/article/6427029", "text": "Окръжна прокуратура-Ловеч е образувала досъдебно производство във връзка с инцидент на стадион в тетевенското село Градежница,  Това съобщават от Апелативната прокуратура във Велико Търново. Предстои да се изяснет причините за случилото се и да се установи стопанина на спортното съоръжение. Извършват се също огледи и разпити на свидетели. Във връзка с инцидента се е самосезирала Районна прокуратура - Тетевен. Възложена е проверка на кмета на община Тетевен и на община Ябланица относно задълженията на общинските администрации, свързани с безопасността на площадките за игра. Предстои също да се изготви списък на площадките за игра и стопанисващите ги лица, както и да се установи спазен ли е редът за устройството и безопасността на обществено достъпните площадки за игра, разположени на открито и на закрито. Предстои да се изготви и справка за всички действия, извършени от общините и да бъдат огледани и проверени всички съществуващи площадки, като се укрепят или отстранят всички потенциално опасни съоръжения.", "date": "2017.09.04", "title": "Разследват инцидента с детето, убито от футболна врата в Тетевенско"}
{"url": "https://www.24chasa.bg/novini/article/6427038", "text": "Служители от сектор „Киберпрестъпност“ в ГДБОП преустановиха достъпа до интернет сайт, посредством който са извършвани измамни резервации за почивки в Гърция. В хода на проверката, предприета след оплаквания, е установено, че сайтът предлагал оферти за почивки в Гърция от името на лицензирани туристически агенции. Заплащането ставало по банков път, като след превеждане на необходимата сума, реални резервации не са правени или са били анулирани. Така пострадалите оставали с убеждението, че са запазили и платили места за почивката си, съобщиха от пресцентъра на МВР. Нещо повече – при заявено от тяхна страна желание да анулират резервацията, следвала кореспонденция за връщане на парите, но това така и не се случвало, като от сайта изтъквали различни причини . Към момента са установени над 30 пострадали от измамната оферта. Служителите в сектор „Киберпрестъпност“ – ГДБОП съветват гражданите, които осъществяват резервации за почивки в чужбина, да извършват проверки в хотелите за потвърждаването им. Работата по случаите продължава, като събраните материали са изпратени в Софийска районна прокуратура, с мнение за образуване на досъдебно производство.", "date": "2017.09.04", "title": "ГДБОП спря сайт за фалшиви резервации за почивки"}
{"url": "https://www.24chasa.bg/novini/article/6427046", "text": "Ван „Пежо” с български номер е пламнал в южния римски квартал „Монтаньола”, който се намира до модерната зона Еур. Според Паоло Паче, бивш президент на общинския съвет на малката римска община „Гарбатела”, която се намира там, става въпрос най-вероятно за война за контрол на територията между български и румънски роми. Опожаряването на поредната подпалена кола било предизвикано от пламъци над едната й гума, което според властите говори, че е умишлено. Пламъците на българската кола довели и до щети и на съседен „Мерцедес”. За поредното опожаряване на коли във въпросната зона съобщи чрез социалните мрежи Паоло Паче, който днес е представител на дясната партия “Братя на Италия”. Малко преди пожара с въпросния ван, на друга съседна улица пламнала още една кола. В нощта на 31 май срещу 1 юни пък в същата зона бяха опожарени 16 коли. Много от жителите на квартала се организират в групи във Фейсбук с апели за повече сигурност в зоната им.", "date": "2017.09.04", "title": "Коли с БГ номера горят в Рим, подозират война между наши и румънски роми"}
{"url": "https://www.24chasa.bg/novini/article/6424917", "text": "До края на годината започват ремонтни дейности на 103 км второкласни и третокласни пътища в страната. Това са близо 43 км от прохода “Петрохан” на територията на област София, около 30 км от отсечката Стара Загора - Раднево, 17,5 км от Враца - пещера “Леденика” и близо 13 км от второкласния Драгановци - Габрово. Средствата са осигурени от оперативна програма “Региони в растеж” 2014-2020. Това съобщиха от Агенция “Пътна инфраструктура” в отговор на “24 часа” относно предстоящия старт на строителство и ремонти по пътищата до края на годината. Със средста от програмяата в момента се ремонтират около 100 км второкласни и третокласни пътища, които са основно в Североизточна България и не са обновявани от десетилетия. Ремонтират се около 30 км от Варна - Добрич - Кардам, почти толкова и от отсечката Старо Оряхово - Гроздьово - Провадия, близо 30 км от Търговище - Разград - Кубрат - Тутракан. Започна и реконструкцията на пътя Пловдив - Асеновград. На 10-километровия участък ще се изгради второ пътно платно, съществуващото ще бъде рехабилитирано, с което отсечката ще се разшири до автомагистрален габарит. Строително-монтажните работи на тези участъци ще завърши през следващата година. Вече стартира превантивен ремонт на 12 км от първокласния път Плевен - Луковит - Петревене - Румянцево (в участъка от км 137 до км 149). Дейностите са финансирани от бюджета на АПИ. Същите се извършват в момента и на 10 км от второкласния Кубрат - Тутракан (от км 79 до км 89). От пътната агенция съобщават, че работата на двете отсечки трябва да приключи до 30 октомври. Същият е срокът за ремонта на подпорната стена при 388-и км на Кърджали - ГКПП Маказа. Месец по-рано ще приключат дейностите на 4 км от път Дралфа-Чудомир-Лозница (от км 89 до км 93), предвиждат от пътната агенция. Преди дни започна изграждането на нов мост над река Чинар дере на пътя Тополово - Поройна в област Пловдив. Инвестицията там е за близо 1 млн. лв. Новото съоръжение ще е с дължина 21 метра. Ще бъде реконструирано и кръстовището на Тополово - Поройна и част от пътя Първомай - Дълбок извор. Планирано е при благоприятни метеорологични условия строителните дейности да завършат преди началото на зимния сезон. До дни ще приключи строителството и на новия мост над река Ропотамо на отсечката Веселие - Ясна поляна. До края на строителния сезон предстои да стартират ремонти по още 11 обекта. За тях има осигурено  финансиране и се очаква договорите с избраните изпълнители да бъдат сключени. Според индикативния срок строителството на пътя Бобов дол - Жедна ще започне през октомври. Тогава ще бъде изградено и кръгово кръстовище на 254-ти километър от пътя София - Бургас, както и подходи към двете локални платна. През септември ще започне работа по удвояването на пътното платно на Русе - Тутракан. След края на активния летен сезон строителите се местят към морето. През октомври ще ремонтират обхода за Ахелой от пътя Слънчев бряг - Бургас, по него ще изгради второ платно. През септември от Бургас по отсечката до Царево ще се строи мост при пътен възел “Созопол”, надлез ще има по пътя до Приморско. В края на месеца виадукт “Звездица” от магистрала “Черно море” ще бъде ремонтирана основно. Тогава ще започнат укрепителни дейности по част от Момчилград - Крумовград - Ивайловград. Ремонтно - възстановителни работи ще се извършват на моста над река Ботуня на пътя Монтана - Враца. Преди началото на строителните дейности се въвежда временна организация на движението, която се съгласува от “Пътна полиция”, обясняват от АПИ. Междувременно и шофьорите се уведомяват за въведените ограничения и възможните варианти за преминаване или обходен маршрут на участъка, в който ще се извършват определени дейности. Преди дни стана ясно, че министерството на регионалното развитие е издало разрешение за строеж на близо 5 км от главен път Слънчев бряг – Бургас. С подписания от министър Николай Нанков документ се дава право за изграждане на второ платно на съществуващото трасе, така че то да се удвои. Участъкът се намира между Ахелой и Поморие. Началото и края му са между проектираните обходи на двата града, чието строителство също предстои да старитра. Нарастването на автомобилния трафик, вследствие урбанизацията и разширяването на населените места в района между Бургас и Несебър, доведе до увеличение на пътно транспортните произшествия, особено през летния туристически сезон. С цел увеличаване пропускателната способност и осигуряване на безопасни условия за движение, в участъка е предвидено изграждане на второ платно за движение с разделителна ивица, съобщават от министерството. На “Хемус” продължават ремонтните дейности в района на тунел “Витиня”. В самото съоръжение работите били в заключителна фаза, но поради извършвания неотложен ремонт на виадукта непосредствено след тунела движението по тази част от автомагистралата ще бъде пуснато, след като е готово и на мостовото съоръжение, уточняват от агенцията. “Пътноподдържащото дружество работи при максимална мобилизация, но по време на извършваните дейности е установено, че един от стълбовете и ригелът на виадукта се нуждае от неотложен авариен ремонт, който се очаква да завърши преди началото на зимния сезон”, посочват от АПИ. Ремонтът на другия виадукт при 37-и км на магистрала “Хемус” се предвижда да завърши до края на септември. Ограничение в движението в тези участъци има за камиони над 12 т. В посока Варна движението се отклонява от пътен възел “Витинска река” при 30-и километър на автомагистралата и трафикът за Варна се връща обратно на “Хемус” при пътен възел “Ботевград” при 47-и км, както и в посока Враца. За пътуващите към София движението се отклонява при 35-и км чрез временна връзка по път Ботевград – София. Трафикът се включва отново в автомагистралата при пътен възел “Витинска река” при 30-и километър. Задължителният маршрут за МПС над 12 т, пътуващи по направлението Видин - София, е от Ребърково - Своге – София, а от Видин и Монтана за София - прохода Петрохан. Алтернативен маршрут за камионите, пътуващи от областите Габрово, Велико Търново и Русе до София, е: Бяла - Велико Търново - Проход на Републиката - АМ “Тракия” - София. Идващите от Ловеч и Плевен до София могат да се движат по отсечките Ловеч - Плевен, Плевен - Кнежа - Борован, Борован - Враца, Враца - село Ребърково, село Ребърково - Своге - София. Пътуващите от или към Северна България могат да ползват и следните алтернативни маршрути: От Враца, Монтана и Видин могат да преминават по пътя през Искърското дефиле и прохода Петрохан. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново, могат да ползват “Тракия”, по която няма ремонтни дейности, или Подбалканския път, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България. От днес до 30 септември движението при 51-и километър на магистрала “Хемус” ще е двупосочно в платното за Варна, тъй като започва ремонт на това за София на виадукта край село Разлив. Предвидена е подмяна на пътната плоча на виадукта, на дилатационните фуги, тротоарните блокове, възстановяване на хидроизолацията, преасфалтиране и нова маркировка.", "date": "2017.09.04", "title": "Ремонтират пътища втори и трети клас, разширяват шосето към Слънчев бряг"}
{"url": "https://www.24chasa.bg/novini/article/6426968", "text": "12-годишно дете причинило пожар, докато си играе на терасата в апартамент. Инцидентът е станал на петия етаж на кооперация в столичния кв. „Манастирски ливади”. Детето веднага е напуснало апартамента и е невредимо. На място веднага са изпратени два пожарни автомобила със спасителни екипи, както и специализиран автомобил за спешна помощ. Превантивно са били евакуирани хората, които по това време са били в кооперацията, съобщиха от МВР. Огънят е потушен за кратко време, по първоначална информация няма засегнати други апартаменти.", "date": "2017.09.04", "title": "12-годишно дете подпали апартамент в столичния квартал \"Манастирски ливади\" (Обновена)"}
{"url": "https://www.24chasa.bg/novini/article/6427069", "text": "САЩ призоваха Съвета за сигурност на ООН да приложи „най-силните възможни мерки“ срещу Северна Корея в отговор на нейното ядрено изпитание от неделя, предаде AFP, съобщи \"Фокус\". „Единствено най-силните възможни санкции ще ни позволят да решим този проблем чрез дипломация“, смята постоянният представител на САЩ в ООН Ники Хейли.", "date": "2017.09.04", "title": "САЩ призова към „най-силните възможни мерки“ като наказание за Северна Корея"}
{"url": "https://www.24chasa.bg/novini/article/6427074", "text": "206 хиляди деца в предучилищна и училищна възраст не фигурират в системата на Министерство на образованието. Това обяви министърът Красимир Вълчев, след среща с директори на училища, синдикални организации и институции, предаде  . Броят на преждевременно отпадналите деца от системата на образованието е между 130 и 150 хиляди, като една част от тях се предполага, че не са в България, каза министър Вълчев. Той изрази надежда, че предстоящите мерки ще успеят да върнат децата в клас. Броят на децата и учениците, които трябва да бъдат намерени, да бъдат убедени родителите им, е голям. Тези усилия ще продължат. Това не е еднократна кампания.  Министър Вълчев обяви още, че във всички области са проведени инструктажи на специалистите, които ще издирват децата и вече има готовност за действие. Той коментира, че в Сливенска област ще се издирват близо 10 хиляди деца, за да бъдат вкарани в училище.", "date": "2017.09.04", "title": "Вълчев: Броят на отпадналите деца от системата на образованието е близо 150 хиляди"}
{"url": "https://www.24chasa.bg/novini/article/6427065", "text": "Неизвестни лица са осквернили днес мозайка с образа на майка Тереза на стена на площад Скендербег в Скопие, заливайки го с черна боя, предаде ТАСС, цитирана от БТА. Според местни жители това е направено рано тази сутрин. \"Просто не ни се вярва в наши дни някой да е способен на такова нещо. Майка Тереза е известна в цял свят с добротата и безкористността си\", заяви жител на Скопие, като изрази надежда, че злосторникът ще бъде наказан. Още не е известно кой е осквернил образа на католическата светица, и то в родния й град по време на ежегодното честване на паметта й и ден преди годишнината от смъртта й. Етническата албанка Агнес Бояджиу, известна повече с монашеското си име Майка Тереза, е родена в Скопие през 1910 година. Известна е със своята благотворителност, служене на бедните и болните. Лауреат на Нобелова награда за мир през 1979 г. На 4 септември 2016 г. бе канонизирана за светица от католическата църква.", "date": "2017.09.04", "title": "Неизвестни лица оскверниха мозайка с образа на Майка Тереза в Македония"}
{"url": "https://www.24chasa.bg/novini/article/6427083", "text": "Германските власти депортираха днес 18-годишен руски гражданин, който според тях има риск да извърши терористичен акт, предадоха световните агенции, цитирани от БТА. Вътрешното министерство на германската провинция Бремен, където е живял мъжът, каза, че Измула А. е бил качен във Франкфурт на самолет за Москва, след като германски и европейски съдилища са дали разрешение за депортирането му. Вътрешният министър на Бремен Улрих Мойрер каза, че \"въпреки всички правни трудности през последните седмици и месеци този резултат е окуражаващ\". Говорителка на министерството заяви, че \"съдебните органи не се съмняват, че въпреки младата си възраст той може да извърши нападение\". Германските власти разполагали с доказателства, сочещи, че младежът, израснал в Германия, е имал връзки с \"Ислямска държава\" и е бил готов да извърши насилствени действия и убийства от името на групировката.", "date": "2017.09.04", "title": "18-годишен ислямски екстремист беше депортиран от Германия в Русия"}
{"url": "https://www.24chasa.bg/novini/article/6427019", "text": "44-годишния Георги Генов, който бе обявен за национално издирване след като уби с нож жена си Катя на кръстовище в Пещера в петък вечерта бе задържан от полицаи и военни в понеделник преди обяд. Това съобщи в Пазарджик гл. прокурор Сотир Цацаров и благодари на полицията за добре свършената работа. Убиецът е открит и арестуван във вилата на родителите му в ихтиманското село Мухово, край яз. Тополница. Той не е оказал съпротива при ареста, заяви директорът на областната полицейска дирекция в Пазарджик гл. комисар Йордан Рогачев. Полицейският шеф потвърди информацията, публикувана единствено в \" 24 часа\", че Генов предварително е планирал убийството на жена си от болезнена ревност. Освен, че е носил нож в ръката, когато е пресрещнал жена си на фаталното кръстовище, той предварително е бил изключил и мобилния си телефон, за да не бъде засечен по него след извършване на смъртоносното си деяние. Както е известно след като умъртвил съпругата си Катя Георги Генов бяха с личния си автомобил пред очите на свидетели. При претърсване на вилата, където е задържан убиецът е отрито и оръжието на престъплението. В откриването и залавянето на Георги Генов голяма помощ на разследващите полицейски екипи са оказали военни от специализирано поделение, които са разполагали с високо проходима техника. Те са били включени в издирването с разрешението вицепремиера и военен министър Красимир Каракачанов. Именно военните попадат на следите на Стоев край яз. Тополница. Преди това в събота и неделя с тяхна помощ са претърсени вилните зони и горските масиви около Пещера, Батак и Пазарджик, но безрезултатно. В понеделник сутринта те откриват в Мухово, колата \" Мазда\" на издирвания убиец. Установяват , че Генов е пристигнал в района буквално минути преди военните да намерят автомобила, т.к. двигателят на маздата е бил още много топъл. При атаката на вилата и задържането издирваният убиец е бил сам. Той не е проронил и дума пред разследващите на място и не е дал никакви първоначални обяснения при задържането му. Предполага се, че преди да пристигне в Мухово Генов се е укривал на територията на пазарджишка област, или в горските масиви около яз. Тополница. Съдействие за местонахождението на вилата и предположение, че Стоев може да отиде там са дали родителите му. Самите те не са знаели за планираното от него убийство и плановете му след това да се укрие, съобщи още гл. комисар Рогачев. В понеделник след обяд Георги Генов е бил транспортиран от мястото на задържането до областната полицейска дирекция в Пазарджик. Ще му бъде повдигнато обвинение в умишлено убийство и ще бъде задържан първоначално за 72ч., след което ще бъде поискано от съда постановяване на постоянна мярка за отклонение \" задържане под стража\", обобщи гл. прокурор Сотир Цацаров.", "date": "2017.09.04", "title": "Родителите на убиеца от Пещера помогнали за задържането му (Обзор)"}
{"url": "https://www.24chasa.bg/novini/article/6426931", "text": "Комисия от Регионалното управление по образованието в София-град /РУО/ връчи днес заповедта за уволнение на Софийската математическа гимназия Антони Стоянов. Той дълго време се е запознавал, по думите на моите колеги, със заповедта, след което в негово присъствие, защото се е отказал да се разпише, заповедта му е връчена в условията на отказ, пред свидетели и комисията от РУО-София. Това съобщи на брифинг началникът на РУО- София Ваня Кастрева, предава БТА. Тя уточни, че заповедта за уволнение на директора на СМГ влиза в сила от днес, според разпоредбите на Кодекса на труда. Утре трябва да има временно управляващ на длъжността директор на СМГ, а конкурс за избирането на нов директор ще бъде организиран по-късно, съобщи Кастрева.", "date": "2017.09.04", "title": "Уволниха директора на Софийската математическа гимназия"}
{"url": "https://www.24chasa.bg/novini/article/6426930", "text": "Момче на 16 години от Вършец е загинало при катастрофа през миналата нощ на път близо до курортния град, а младеж на 21 години е ранен тежко, съобщиха от Областната дирекция на МВР в Монтана. Към 0,15 часа на 3 септември т.г. автомобил с шофьор Георги Багджийски /21г./ от Вършец е изпуснал завой и излязъл от пътното платно на шосето от село Спанчевци за Вършец. Колата се блъснала последователно в няколко крайпътни дървета. Пътуващият на предната седалка Иван Стаев /16г./ е бил изхвърлен от нея при ударите и е бил открит мъртъв на няколко метра до пътя, като едната му ръка била откъсната. Шофьорът бил заклещен в колата и се наложило намесата на спасители от пожарната, които разрязали автомобила и извадили младежа. В критично състояние той е откаран в болницата в Монтана, а след това е транспортиран в болница в София, информира БТА. Общинският съвет във Вършех се събра днес на извънредно заседание и обяви денят за траурен заради трагедията с двете местни момчета. На сградата на общината е спуснато голямо черно знаме в знак на съпричастност с близките на Иван и Георги. Иван Стаев е бил познат като скромно и добро момче, бил е музикант свирел в духовия оркестър на средно училище \"Иван Вазов\" в града. Той е единствено дете в семейството си. Георги Багджийски е завършил същото училище във Вършец и в момента е бил студент в НСА \"В.Левски\" в София. Двете момчета са били добри приятели. По случая е заведено досъдебно производство в РУ на МВР във Вършец.", "date": "2017.09.04", "title": "16-годишен загина при катастрофа край Вършец, а 21-годишният шофьор e в тежко състояние"}
{"url": "https://www.24chasa.bg/novini/article/6426944", "text": "Причината за възникването на голямата озонова аномалия над Арктика през пролетта на 2011 г. е изригването на вулкана Мерапи на остров Ява през 2010 г., предаде ТАСС, цитиран от БТА.  Както оповести заместник-директорът на института, член-кореспондентът на РАН Владимир Зуев, условия за разрушаване на озоновия слой възникнали във вътрешността на полярния циклон, който се ускорил поради нагретия от вулканичното изригване въздух. \"След изригването на Мерапи през есента на 2010 г. се образувал аерозолен облак в тропическата стратосфера - заяви Зуев. - Той затоплил стратосферния въздух и довел до ускоряване на вихри в близост до северния полюс, т.е. до формиране на голям полярен циклон. Във вътрешността на вихрите възникнали всички условия, които са нужни за поява на озонова дупка - при анормално ниски температури на частиците на стратосферни облаци под въздействието на слънчевите лъчи се възстановил активният хлор, който разрушава озоновия слой.\" Съдържанието на озона над Арктика се възстановило след изчезването на вихрите. По думите на учения, ако изригването на тропическия вулкан е през есента, това оказва влияние върху съдържанието на озона над Арктика. \"Изследванията ни показаха, че ако изригванията на тропически вулкани са през есенния период, вероятността да се очаква възникване на пролетна арктическа озонова аномалия е почти 100-процентна\", отбеляза Зуев.", "date": "2017.09.04", "title": "Появата на голяма озонова дупка над Арктика се дължи на изригването на вулкан"}
{"url": "https://www.24chasa.bg/novini/article/6426964", "text": "21-годишният Тодор Николов от Несебър, който наби незрящи туристи в Стария град, остава под домашен арест. Това решиха току що бургаски окръжни магистрати. Те не замениха мярката с исканата от защитата на Тодор \"подписка\", за да можел младежът да ходи на лекции. Той учи икономика във Варна. Не помогнаха и искрените съжаления на Тодор за случилото се, както и твърденията му  ,че стоейки вкъщи качва килограми, а това вреди на здравето му и пречи за адекватното му лечение. 21-годишният несебърлия има проблеми с обмяната, щиговидната жлеза, сърцето и очите, стана ясно от направената съдебно-медицинска експертиза. Сканадалният инцидент стана на 24 юни в Несебър. Тогава Тодор, който бил зад волана на скъп мерцедес, изскочил вбесен от колата, оставяйки я с включен двигател, за да се саморазправи с група туристи. Те пресичали уличата и се замотали пред колата му. Афектиран, Тодоро ударил мъж и жена, които се оказаха незрящи туристи от Словакия. Според прокуратурата Тодор е с нисък праг на самоконтрол и има склонност към незачитане на обществения ред.", "date": "2017.09.04", "title": "Биячът на незрящи туристи в Несебър остава под домашен арест"}
{"url": "https://www.24chasa.bg/novini/article/6426971", "text": "Съд в Москва остави под домашен арест режисьора Кирил Серебренников, обвинен в присвояване на 68 млн. рубли (около 1,1 млн. долара) държавни пари, но смекчи условията, разрешавайки му двучасови разходки извън жилището всеки ден, предаде ТАСС. Серебренников, смятан за един от най-авторитетните съвременни театрални и кинорежисьори в Русия, бе поставен под домашен арест миналата седмица. Според обвинението той и създадената от него независима организация с нестопанска цел са злоупотребили с отпускани по негови проекти субсидии от министерството на културата, като представяли завишени отчети за количеството и стойността на разработваните по проектите културни мероприятия в периода 2011-2014 г., предава БТА. Режисьорът отхвърля обвиненията като \"абсурдни и невъзможни\". Днес за него се застъпиха още 39 видни дейци на културата и изкуството в Русия. Серебренников благодари на всички, които го защитават, и отбеляза, че те знаят, че обвиненията, които са му предявени, са несъвместими с това, което представлява. \"Това дело е изфабрикувано\", заяви той. Според говорителката на Следствения комитет на Руската федерация Светлана Петренко вината на режисьора е потвърдена от показания на свидетели, от резултатите на оперативно-следствените действия по случая, и от иззетите в хода на разследването финансови документи. Арестът на най-видния руски режисьор дълбоко разтърси руските творчески среди и поради страхове от нови репресии срещу културата, наподобяващи сталинските времена, отбелязва Асошиейтед прес.", "date": "2017.09.04", "title": "Руският режисьор Серебренников остава под домашен арест"}
{"url": "https://www.24chasa.bg/novini/article/6426771", "text": "Велинград е на път да спре проекта за добив на волфрам в разположенето на 25 км от града находище Грънчарица. Това стана ясно по време на обществено обсъждане на проекта в залата на общината с присъствието на шефа на ПГ на ГЕРБ Цветан Цветанов, екоминистър Нено Димов, депутатите от общината, кметът на града Костадин Коев и граждани. Висшият експертен на Министерството на околната среда и водите ще разгледа новия ОВОС на проекта на 27 септември. Преди няколко дни обаче министерството е успяло да обяви голяма част от концесионната територия за санитарно-охранителна вододайна зона, с което до голяма степен стеснява концесионната територия. Повечето от изказващите се граждани наблегнаха именно на страха от това, че добивът на рядката и скъпа волфрамова рода ще отрови водите на Велинград. Инженер Детелин Ендяков, председател на Сдружение за развитие на Велинград се опита да каже, че водите в Грънчарица не се пият от жителите на Велинград, а се събират в язовир Батак, който служи за производство на ток, но бе освиркан от множеството и не му позволиха да довърши мисълта си. По-късно той каза пред журналисти, че в находището, което се разработва още от 60-те години на миналия век, има доказани залежи от волфрам за 50 години. Според него само основното производство в мината ще даде работа на над 400 души и то със средни заплати от по 1300-1400 лева. \"Хотелиерите, които са в основата на това недоволство, плащат по 300-400 лева и естествено, че не искат в района да има такъв работодател\", каза той. Концесията за волфрам е на фирма \"Ресурс 1\", която е собственост на акционерите на КЦМ. Концесионният договор бе подписан през 2009 г., в находището още при социализма са прокопани към 24 км галерии. Волфрамът е рядък и скъп метал, чието основно приложение е в ракетостроенето. В Европа има само още 2 такива находища - в Австрия и Португалия.", "date": "2017.09.04", "title": "Велинград иска да спре проекта за добив на волфрам"}
{"url": "https://www.24chasa.bg/novini/article/6426810", "text": "Проходът на Републиката остава затворен за движение заради тежка катастрофа между турски тир и два български товарни автомобила. Пострадали са трима души. Леките автомобили се пренасочват към Габрово и прохода \"Шипка\". Проходът \"Хаинбоаз\" остава затворен за неопределено време, съобщиха от Пътната полиция. Възстановено е движението на автомагистрала \"Тракия\" при 68-и километър в посока София, съобщиха от Пътната агенция.  , при които има загинал и тежко пострадал, съобщиха от МВР. Днес малко след 11 часа е получен сигнал за катастрофа в района на 68- и километър в платното в посока София. Малко по-рано е имало сигнал за първо транспортно произшествие, което за радост е било леко. Полицейски служители от сектор \"Пътна полиция\" са пристигнали на мястото и са започнали да го отработват, но става второ пътно- транспортно произшествие, отново в тази зона, където за съжаление е загиналият човек в автомобил \"Рено\" със софийска регистрация,  На място са насочени допълнителни екипи на сектор \"Пътна полиция\", аварийно-спасителен екип на пожарната и линейки на Спешна помощ. Тъй като в момента се извършва оглед на местопроизшествието и движението на АМ \"Тракия\" е затруднено. Автомобилите, които се движат в посока София, се пренасочват през пътен възел \"Церово\", от там Виноградец – Септември и стария път за София.", "date": "2017.09.04", "title": "Проходът на Републиката остава затворен"}
{"url": "https://www.24chasa.bg/novini/article/6426841", "text": "ЧЕЗ ще се включи в най-големия форум за българи с опит в чужбина „Кариера в България. Защо не?“. Представители на фирмата ще запознаят всички желаещи с възможностите за обучение, работа и кариерно развитие в компаниите от Групата на ЧЕЗ в България. Награждаваната двукратно за бизнес събитие на годината инициатива ще се проведе на 5 септември в Интер Експо Център София. „ЧЕЗ е отговорен работодател на близо 3300 българи в продължение на вече 12 години, като от самото начало компанията непрекъснато инвестира в повишаване на квалификацията и конкурентоспособността на своите служители. За нас е важно Българите, които учат в чужбина, да се върнат в страната и да развиват както себе си, така и нея. Секторът на енергетиката предлага поле за изява и развиване на натрупания опит извън граница. Много международни компании базирани тук, в това число и ЧЕЗ Груп, предоставят отлични условия за реализация в България. За втора поредна година ще участваме в кариерното изложение за българи с опит в чужбина и вярваме, че сред тях ще срещнем и бъдещи наши колеги.“, каза Евгения Накова, директор „Човешки ресурси“ в ЧЕЗ България. ЧЕЗ непрекъснато инвестира в подобряването на условията на труд и различни социални дейности и инициативи за своите служители и техните семейства. Политиката на компанията по отношение на служителите и кариерното им развитие й донесе многобройни признания и отличия през изминалите години. За 2016г., Българската асоциация за управление на хора отличи Групата с първо място в категорията „Най-добър HR Проект на голяма компания“. Отново за 2016г., ЧЕЗ бе признатa от Българския форум на бизнес лидерите и й бе присъдено второ място в категорията „Инвеститор в знанието“.", "date": "2017.09.04", "title": "ЧЕЗ се включва за втора поредна година в инициативата „Кариера в България. Защо не?“"}
{"url": "https://www.24chasa.bg/novini/article/6426844", "text": "Задържана е жена при опит да пренесе нелегално 3 килограма и 120 грама кокаин от Бразилия в България през Аерогара София. Случаят е от 30 август, а задържаната А.Б. е опитала да пренесе наркотиците в отделни пакети в багажа й. Съобщението е от Софийската градска прокуратура, предаде БТА. Мярката на А.Б. е гледана още на 1 септември, като съдът я е оставил за постоянно в ареста. Срещу нея е повдигнато обвинение за контрабанда на наркотични вещества, като за него законът предвижда наказание \"лишаване от свобода\" от 10 до 15 години и глоба от 100 000 лв. до 200 000 лв. Разследването по случая продължава.", "date": "2017.09.04", "title": "Задържаха жена, опитала да пренесе 3 килограма кокаин от Бразилия у нас"}
{"url": "https://www.24chasa.bg/novini/article/6426847", "text": "Намерено е оръжието на убийството в Пещера, предстои да се внесе искане за мярка \"задържане под стража\" на извършителя. Това съобщи на извънреден брифинг в Пазарджик главният прокурор на Република България Сотир Цацаров, предаде „Фокус“. Цацаров добави, че тази сутрин е задържан извършителят на убийството в град Пещера Георги Генов, който уби след пробождане с нож съпругата си на 41 години. Според Цацаров след добра оперативно-издирвателна работа от страна на ОДМВР - Пазарджик лицето е задържано. „Мъжът е бил задържан във вилата на неговите родители в село Мухово, което се намира на територията на община Ихтиман. При претърсването от органите на реда е било намерено и оръжието на убийството – въпросният нож. Предстои транспортирането на лицето под конвой до Пазарджик, където да му бъде повдигнато обвинение, да бъде задържан за 72 часа и разбира се, да се внесе искане за налагане на най-тежката мярка „задържане под стража“, уточни Цацаров. Той добави, че мъжът е бил сам във вилата по време на задържането му.", "date": "2017.09.04", "title": "Цацаров: Намерен е ножът от убийството в Пещера"}
{"url": "https://www.24chasa.bg/novini/article/6426924", "text": "Възможно е Северна Корея да подготвя ново изстрелване на балистична ракета, предупреди Южна Корея след най-мощния ядрен тест на Пхенян, който твърди, че е разработил водородна бомба, предаде Франс прес, цитира БТА. След неделния опит са засечени признаци, че КНДР подготвя ново изстрелване на балистична ракета, заяви южнокорейското министерство на отбраната. Министерството не съобщи кога смята, че ще е изпитанието, но заяви, че вероятно то ще е с междуконтинентална балистична ракета, която ще бъде изстреляна в Тихия океан, за да засили допълнително натиска върху САЩ. Швейцария е готова да посредничи за решаване на севернокорейската криза, включително като домакин на преговори на министерско равнище, заяви президентката Дорис Лойтхард, цитирана от Ройтерс. Тя отбеляза, че швейцарски военни части са разположени по демаркационната линия между Южна и Северна Корея и че Швейцария има дълга традиция на неутрална дипломация. Китай и САЩ обаче ще трябва да поемат своята част от отговорността, уточни Лойтхард. Секретарят на Съвета за сигурност на Русия Николай Патрушев пристигна в Сеул за руско-корейски консултации по въпроси на сигурността, предаде ТАСС. Той бе приет от президента на Южна Корея Мун Дже-ин, съобщи пресслужбата на Съвета за сигурност на Русия. По-рано Съветът за сигурност на Русия съобщи, че на 5 и 6 септември Патрушев ще бъде в Токио за планирани руско-японски консултации по сигурността. Русия разкритикува реакцията на САЩ и съюзниците им на последния ядрен тест на Северна Корея и предупреди, че всякакви необмислени стъпки може да са изключително опасни, предаде Ройтерс. \"В настоящата ситуация е ясно, че всяка непохватна стъпка може да доведе до експлозия, политическа експлозия, военна експлозия, а не само до експлозия от ядрено изпитание\", каза заместник-външният министър Сергей Рябков. \"Не трябва да има място за ескалация. По-умните и по-силните трябва да проявят сдържаност\", добави той. Русия може да бъде принудена да предприеме ответни мерки от военен характер за създаване на противотежест на разгръщането на американски ракетни комплекси THAAD в Южна Корея и Япония, предупреди Рябков, цитиран от ТАСС. \"Случващото се в непосредствена близост до границите ни с увеличаването на потенциала на противоракетната отбрана, и тук става дума не само за Южна Корея, но, доколкото разбирам, и за Япония, ние пречупваме през нашите собствени възможности за развитие на военния потенциал в тази област\", каза руският заместник-външен министър. \"Ако всичко това се развива с такива тревожни темпове, в някакъв момент вероятно ще стане неизбежно въпрос и за нашата реакция във военния смисъл на думата за създаване на някакви противотежести\", подчерта той. Рябков отбеляза, че Русия споделя безпокойството на Китай от плановете за разполагане на ракетни комплекси THAAD в Южна Корея. Великобритания проучва всички възможни начини за оказване на натиск на Северна Корея след последния й ядрен опит, каза говорителка на премиера Тереза Мей, като добави, че мирните дипломатически решения са за предпочитане, предаде Ройтерс.", "date": "2017.09.04", "title": "Южна Корея: Северна Корея може би готви\nново изстрелване на балистична ракета"}
{"url": "https://www.24chasa.bg/novini/article/6426973", "text": "Взвод от 31-ви механизиран батальон - Хасково от състава на 2-ра механизирана бригада участва в учението на НАТО “AGILE SPIRIT - 2017”, което се провежда от 3 до 11 септември в Грузия. Ръководител на взвода, който се състои от близо 30 военнослужещи, е майор Пламен Кирилов – заместник-командир на 31-ви механизиран батальон. Това съобщиха от пресцентъра на Министерството на отбраната. На учебен полигон Орфоло военнослужещите ще проведат различни тренировъчни полеви занятия – изграждане и заемане на наблюдателни постове, изпълнение на задачи в настъпление и отбрана, провеждане на контраатака, както и организиране и провеждане на задачи по смяна на формирования по време на операция, медицинска евакуация, разузнавателни операции, прочистване на обект. В учението на НАТО с партньорски държави участват над 1500 военнослужещи от седем държави – САЩ, Румъния, Украйна, Грузия, Латвия, Армения и България. В хода на учението, освен механизирани формирования от сухопътните войски, ще се включат и танкови, специални сили и авиация. Целта е подобряване на оперативната съвместимост на партньорските нации и укрепване на взаимоотношенията им.", "date": "2017.09.04", "title": "Военни от 31-ви батальон - Хасково участват в учение на НАТО в Грузия"}
{"url": "https://www.24chasa.bg/novini/article/6426983", "text": "Държавната агенция \"Разузнаване“ е придобила изпреварваща информация за действия, които създават рискове за териториалната цялост на страната. Това се посочва в отчета за изпълнение на бюджета на службата, чието резюме е публикувано на сайта й. Държавната агенция \"Разузнаване\" е придобила изпреварваща информация за действия, създаващи рискове и заплахи за суверенитета, териториалната цялост на България и единството на нацията, застрашаващи политическата и икономическата сигурност на страната. Това се посочва в резюмето на отчета. Информацията е придобита по линия на противодействие на тероризма, трансграничната организирана престъпност и факторите оказващи катализиращо влияние върху миграционните процеси. Разузнаването е е предоставило информацията на президента, премиер, председателят на Народното събрание, ДАНС, Министерство на икономиката, Министерство на енергетиката, НСО и други, като материалите са общо 1259. От тях най-много са по линия на вътрешно-политическото направление - 592. 181 касаят нелегалната миграция, 153 материала са по линията на икономическата сигурност и 149 са за дейността на международната организирана престъпност. На партньорите от НАТО и ЕС и по линия на двустранното сътрудничество са изпратени общо 784 материала. От разузнаването отчитат още, че за първото полугодие на 2017 година са увеличили източниците си на информация. От документа се разбира още, че освен борбата срещу тероризма, миграционният натиск и нарастващите кибератаки, разузнаването следи внимателно процесите, които се отнасят и до енергийната сигурност на страната: международните енергийни проекти, глобализацията и либерализацията на икономическите отношения и тяхното обвързване с политически фактори, влияещи в отделните страни и региони. Вижте резюме от доклада  .", "date": "2017.09.04", "title": "Разузнаването ни засякло рискове за териториалната цялост на страната"}
{"url": "https://www.24chasa.bg/novini/article/6427012", "text": "Организация на ООН, която проучва извършено наскоро ядрено изпитание на Северна Корея, каза, че търси информация за втори сеизмичен трус, последвал взрива, за да изключи възможността за втора експлозия, предаде Асошиейтед прес, цитира БТА. Изпълнителният секретар на Организацията на Договора за всеобхватна забрана на ядрените опити Ласина Зербо заяви, че според специалисти вторият трус е бил геоложки и е бил причинен от взрива. Той обаче каза, че тъй като трусът е бил регистриран на същото място, експертите се опитват да разберат по-добре какво го е причинило. Съветът за сигурност на ООН трябва да се събере днес на извънредно заседание за вчерашното ядрено изпитание на Северна Корея, което беше най-мощният й ядрен опит досега.", "date": "2017.09.04", "title": "ООН проучва втори сеизмичен трус във връзка с ядрения опит на Северна Корея"}
{"url": "https://www.24chasa.bg/novini/article/6427021", "text": "Малко над 3,4 млн.лв., отпуснати от фонд „Солидарност” по второто заявление за финансова подкрепа, са вложени в област Враца за възстановяване на щетите в общините Мизия, Бяла Слатина, Враца и Мездра, причинени от наводненията през 2014 г. С отпуснатите средства са възстановени обекти от транспортната и водоснабдителната инфраструктура, пострадали от наводненията на 31 юли, съобщиха от пресцентъра на МРРБ. По проекта на община Мизия, най-пострадалата община от бедствието, беше възстановена проводимостта на река Скът, като за целта са иззети над 98 хил. куб.м наноси от коритото на реката. Общо верифицираните и изплатени средства по четирите проекта са над 3,46 млн. лв., които представляват близо 90% от предоставената помощ от Европейската комисия в размер на 3,88 млн. лв. Резултатите от изпълнението на операциите за възстановяване бяха отчетени от Националния координатор на помощта от фонд „Солидарност“ на ЕС в подаден доклад до ЕК през месец август 2017 г. До 1 декември т.г. предстои да бъде подаден и доклад за изпълнението на помощта, предоставена за възстановяване на щетите от бедствието във връзка с тежките зимни условия от края на месец януари 2015 г. Като страна-членка на Европейския съюз, България има право да получи подкрепа от фонд „Солидарност” за преодоляване на последиците от природни бедствия. До момента България е кандидатствала с три заявления пред Европейската комисия за отпускане на безвъзмездна финансова помощ по фонд „Солидарност”. Трите заявления са одобрени от ЕК, като отпуснатата помощ възлиза на общо 36 млн. лв. Одобрени за финансиране са общо 44 проекта за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г.", "date": "2017.09.04", "title": "Отпуснаха 3,4 млн. лева от фонд \"Солидарност\" за възстановяване на щети в област Враца"}
{"url": "https://www.24chasa.bg/novini/article/6427027", "text": "След изтичането на 72-часовото задържане в ареста на Вачо Петков, който жестоко преби свидетел по делото срещу Чоков в Галиче, съдът в Бяла Слатина му е определил домашен арест. Миналата седмица пред дома му Емил Марков бе млатен с тръба от Петков. С пукнат череп, счупена ръка и други травми и с опасност за живота, пострадалия бе транспортиран в плевенската болница. Според близките на Марков, той е бил заплашван и притискан да се откаже да свидетелства против Чоков. Мярката за неотклонение пък Петков ще изтърпи в дома си в близкото до Галиче село Търнава Над 20 души от врачанското с. Галиче и района се очаква да се явят като свидетели на 7 септември в залата на спецсъда в столицата по делото срещу Ценко Чоков и групата му, за да разкажат за неволите си. Някои от вече разпитаните избягаха в чужбина, защото не вярват, че кметът ще бъде осъден. Много е вероятно един от призованите Емил Марков да не се яви пред съда, след като бе пребит почти до смърт пред дома си в Галиче от мутри на Чоков, охраняващи имотите му. До началото на заседанията Ценко Чоков е изведен от килията на софийския затвор. Той вече се намира в болницата на МВР, където го лекуват от хемороиди и полипи на дебелото черво. Под домашен арест е малкият му син Мартин, който също е обвинен като участник в бандата за рекет и тормоз. След сигналите, че малкият син на кмета Мартин Чоков не спазва наложената му мярка за неотклонение, ченгета сложили на крака му GPS гривна.", "date": "2017.09.04", "title": "Пуснаха под домашен арест бияча на свидетел срещу Чоков в спецсъда"}
{"url": "https://www.24chasa.bg/novini/article/6427028", "text": "От обяд пожарът е ограничен напълно по всички страни. Това каза комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН), предаде \"Фокус\". „В момента се изгасяват в дълбочина отделни огнища и се пази да не се развие наново. Засега всичко е нормално. Екипите са на място. Булдозерът работеше допреди малко. Служителите от горското са все още там, както и местно население от около 50 човека“, заяви комисар Бързилов. По думите му пожарът е локализиран напълно и е спряно развитието му, но се доизгасяват отделни огнища. „Това може да продължи и утре, всичко зависи от времето.   Там от време-на време се явява вятър, който може да го разпали“, допълни той. Комисар Тошко Бързилов коментира още, че в останалата част от страната има само малки пожари, като повечето са на сухи треви и храсти. „В момента имаме 26 такива сигнала, които се отработват. Своевременно са пратени сили и средства. На настоящия етап нямаме данни за развитие на големи пожари“, успокои комисар Тошко Бързилов.", "date": "2017.09.04", "title": "Локализиран е пожарът край Ямбол,\nдоизгасяват се отделни огнища"}
{"url": "https://www.24chasa.bg/novini/article/6426790", "text": "Обединени патриоти ще предложат законодателни промени, с които да забранят поставянето на преместваеми обекти на плажовете в националните курорти, съобщи в Бургас вицепремиерът Валери Симеонов. Ако те бъдат приети, това означава, че на пясъка няма да има кръчми и сергии, а ще останат само спасителните и медицински постове, лодки, джетове и други водно-развлекателни обекти. Симеонов се надявал предложението на ОП да бъде подкрепено и от коалиционния партньор ГЕРБ. Забраната на преместваемите обекти ще стане с промени в Закона за туризма и Закона за черноморското крайбрежие. \"Защото не само Слънчев бряг, но и Златни пясъци са се превърнали в едно уродливо подобие на ниско бюджетни арабски пазари. Не казвам Капалъ чарши, защото тази категория е по-висока от вида, който предлагаме в нашите курорти, каза Симеонов. Вицепремиерът обяви още, че ще поиска закриване или ограничаване на правомощията на държавното дружество \"Слънчев бряг\" АД, което управлява най-големият ни черноморски курорт. Според вицепремиера то било \"едно неработещо чудо\". \"Трябва да бъде закрито, защото не генерира никакви печалби, а е гнездо на мащабна корупция. За дейности, които водят до стотици хиляди приходи, държавата събира едни жалки 100-200 лв. Това дружество узаконява онези уродливи баркролове и всички преместваеми обекти. Това е същото дружество, което позволява на тротоарите в Слънчев бряг да има сергии, стелажи и целият поток и целият поток да се насочва по асфалтираните алеи, което създава условия за ПТП\", заяви Симеонов. Той ще предложи дружеството да се ликвидира и цялата инфраструктура да бъде прехвърлена на община Несебър. Според него кметството щяло да се справи много по-добре като стопанин на курорта. Ще внесем законопроект за забрана на всички преместваеми обекти по плажовете с изключение на абсолютно необходимите за осигуряване на безопасност и вероятно водни развлекателни услуги. Българските плажове са се превърнали в жалки подобия на арабски чаршаф-пазари. Надявам се депутатите от ГЕРБ да ни подкрепят в цивилизоването на българския морски туризъм!, написа по темата вицепремиерът в личната си фейсбук страница.", "date": "2017.09.04", "title": "Валери Симеонов: \"Слънчев бряг\" АД трябва да се закрие, гнездо на корупция е"}
{"url": "https://www.24chasa.bg/novini/article/6426558", "text": "Координиращ прокурор ще приема сигнали за инциденти в центровете за спешна помощ и общинските и държавни болници в София. Това съобщи изпълняващият длъжността районен прокурор на София Радослав Димов, предаде  . Заповедта за назначаването на координиращия прокурор ще влезе в сила до края на деня. Неговият телефон ще бъде изпратен до центъра за спешна помощ и лечебните заведения, със спешен прием и родилни отделения в столицата. Идеята е в случай на инцидент лекарите да се свързват с координиращия прокурор, който да разпредели случая на свой колега след консултации с разследващите полицаи. До мярката се стигна, заради зачестилите случаи на физическа агресия срещу медици.", "date": "2017.09.04", "title": "Координиращ прокурор ще приема сигнали за агресия в болниците в София"}
{"url": "https://www.24chasa.bg/novini/article/6426598", "text": "Един от двамата германски граждани задържани в Турция миналата седмица е бил освободен, заяви говорител на германското външно министерство, предаде ДПА, цитирана от БТА. Говорителят заяви на пресконференция, че адвокатът на задържания е информирал германското правителство за освобождаването на клиента си. Говорителят добави, че консулски достъп до другия задържан е бил отхвърлен. В момента има десет други германски граждани, сред които двама журналисти и един защитник на човешките права, които са в затвори в Турция. Германия настоява за тяхното освобождаване, което обтяга още повече вече напрегнатите отношения между двете страни.", "date": "2017.09.04", "title": "Пуснаха на свобода един от двамата германци, арестувани в Турция"}
{"url": "https://www.24chasa.bg/novini/article/6426623", "text": "Две са основните версии, по които работим за убийството на Наско Тонкев във Виноградец. Това заяви в Пазарджик главният прокурор Сотир Цацаров. Първата версия е, че мъжът е бил прострелян от 6-годишно дете, а втората, че фаталният изстрел е даден от  . За изясняване на обективната истина, освен балистична ще бъде направена и ДНК експертиза. Тя е възложена на частна, гарантирано сигурна лаборатория в София, за да бъде готова за няколко дни в рамките на тази седмица. При спазване на всички изисквания на НПК ще бъде разпитано пред съдия и 6-годишното момченце, за което се допуска, че е изстреляло фаталния патрон, убил ресторантьора Тонкев. \"От показанията на детето и назначените експертизи ще се вземе окончателно решение дали ще бъде повдигнато обвинение и дали ще бъде задържан Лазар Влайков\", съобщи наблюдаващият в разследването окръжен прокурор на Пазарджик Васил Малинов. Освен това, главният прокурор обяви, че започва разследване за контактите и отношенията между Лазар Влайков и районния прокурор на Пазарджик Георги Кацаров на база показанията на семейството на убития, че общинският председател и магистрата са изключително близки и след убийството на Тонкев Лазар Влайков е позвънил веднага на прокурора. По заповед на Сотир Цацаров това разследване ще бъде възложено на Окръжна прокуратура в Пловдив с цел максимална обективност и изясняване на истината. Самият Кацаров ще бъде разпитан утре официално като свидетел. В неформален разговор прокурорът е заявил, че наистина са приятели с Лазар Влайков, но не били разговаряли от месеци.", "date": "2017.09.04", "title": "Цацаров: Работим по 2 основни версии за убийството във Виноградец"}
{"url": "https://www.24chasa.bg/novini/article/6426366", "text": "44-годишният Георги Генов, който беше обявен за национално издирване за убийството на жена си Катя на кръстовище в Пещера е бил задържан тази сутрин, научи \"24 часа\". От полицията потвърдиха информацията. Генов е бил открит и арестуван във вилата на родителите си край язовир Тополница. Там е била и колата му \"Мазда\", с която е избягал от местопрестъплението. При претърсване на вилата е бил намерен и ножът, с който той умъртви съпругата си. С разрешение на министъра на отбраната Красимир Каракачанов в акцията по арестуването на убиеца са били включени и специални части на армията, които са блокирали района с помощта на високопроходима техника.", "date": "2017.09.04", "title": "Хванаха убиеца от Пещера, криел се във вилата на родителите си"}
{"url": "https://www.24chasa.bg/novini/article/6426439", "text": "Осъденият за кражба Румен Асенов е избягал тази сутрин от Варненския затвор, но е бил заловен по-късно в дома си, съобщиха от Апелативната прокуратура в крайморския град. Той изтърпявал присъдата си в Трудово-поправителното общежитие \"Разделна\" и му оставали още 11 месеца до края на срока на присъдата му. Във Варненския затвор Асенов бил доведен за явяването му на съдебно дело. Тази сутрин около 4.00 часа затворникът успял с метален крак на стол да раздалечи решетките на помещението, в което се намирал. Той се спуснал с чаршафи от втория до първия етаж на сградата и избягал. При започналото незабавно издирване беглецът бил открит в дома му във видимо неадекватно състояние. Асенов бил задържан и отведен отново във варненския затвор. Районната прокуратура във Варна е образувала досъдебно производство за бягството.", "date": "2017.09.04", "title": "Затворник скочи с чаршаф от килията от Варненския затвор, заловиха го в дома му"}
{"url": "https://www.24chasa.bg/novini/article/6426473", "text": "Повдигнато е обвинение на мъж, който бе заподозрян във връзка с изчезването преди една седмица във Франция на 9-годишно момиченце. Мъжът е признал, че малката Маелис се е качила в колата му, заяви пред Франс прес неговият адвокат. Според заподозрения момичето се качило в колата му, на задната седалка, заедно с малко момче, за да види дали кучето на водача е в багажника. На таблото на колата била открита ДНК, която по думите на адвоката вероятно отговаря на ДНК на Маелис, предава БТА. Детето е в неизвестност от по-миналия уикенд. То изчезна в алпийското градче Пон дьо Бовоазен по време на сватба, на която е било с родителите си. Трийсет и четиригодишният мъж, първоначално задържан заедно с друг, а после освободен, е обвинен въз основа на резултати, получени от криминалистите. Според прокуратурата той настоява, че е невинен.", "date": "2017.09.04", "title": "Има развитие по случай с изчезналото момиченце във Франция"}
{"url": "https://www.24chasa.bg/novini/article/6426477", "text": "Турция и Русия се приближават до споразумение за първата голяма покупка на оръжия на Анкара от Москва, предизвикващо безпокойството на съюзниците на Турция в НАТО, макар че това споразумение би могло никога да не се реализира, предаде БТА. Според турски и руски отговорни представители всичко е готово за подписването на споразумение за закупуване от Турция на системи за противовъздушна отбрана С-400 от Русия - най-мащабното споразумение, сключвано някога от Анкара със страна извън НАТО. Но въпреки изпълнените с увереност декларации, споразумението все още не е официално подписано. Наблюдателите остават скептични за възможността Турция реално да получи тези оръжия, като някои смятат, че посланието, изпратено към Запада с тези преговори, има по-голямо значение, отколкото самото придобиване на оръжията. Пентагонът вече даде сигнал за тревога, като отбеляза сдържано, че \"най-общо казано е добра идея съюзниците да купуват оперативно съвместимо оборудване\". Турският президент Реджеп Тайип Ердоган посочи своя гръцки съсед, също член на НАТО, който разполага с руски ракетни системи С-300, купени първоначално от Кипър в края на 90-те години на миналия век, а после прехвърлени на Атина, за да се избегне всякаква ескалация на напрежение на разделения остров. Димитрий Шугаев, ръководител на руската Федерална служба за военно-техническо сътрудничество, заяви пред в.\"Комерсант\", че споразумението е вече \"почти сключено\", като остават да бъдат решени само някои \"тънкости\". САЩ \"могат да се възмущават, но Турция е независима държава и може сама да взима решения\", изтъкна той. Игор Деланое, заместник-директор на Френско-руски център за наблюдение, казва, че е \"много скептичен\" за реализацията на споразумението. Москва не е доволна от трансфера на технология и от местата за производство, които иска Турция, посочва той, като добавя, че Русия е изправена пред увеличаване на поръчките както за собствените й въоръжени сили, така и за нейния важен китайски клиент. Москва и Анкара използват тази история политически, за да покажат съответното си недоволство на Запада, обяснява Деланое. Отношенията на Русия с НАТО са в криза след анексирането на Крим през 2014 г. и подкрепата, оказвана на проруски сепаратисти в Украйна. И макар Турция да остава ключов член на НАТО, нейните връзки със САЩ са особено обтегнати заради американското решение за оказване на подкрепа на сирийски кюрдски милиции, разглеждани от Турция като \"терористи\", с цел борба срещу групировката \"Ислямска държава\". Анкара се изкушава да използва /въпроса за С-400/, защото тя бе дълбоко раздразнена от американското сътрудничество със сирийските кюрди, смята Деланое. Според Тимур Ахметов, експерт по Турция в руския Съвет за международни въпроси, преговорите са ефикасно средство за Русия да рекламира своите оръжейни системи и да подкопава доверието между членове на НАТО, докато те позволяват на Турция да покаже, че има избор в стратегическите си отношения. Колкото повече продължават преговорите за С-400, толкова по-добре е това за съответните интереси на Турция и на Русия, изтъква Ахметов. Самото водене на такива преговори е много показателно за развитието на отношенията между Москва и Анкара: тези отношения се подобриха чувствително през последните месеци след сериозна дипломатическа криза, причинена от свалянето на руски бомбардировач от Анкара над турско-сирийската граница през ноември 2015 г. Москва и Анкара остават, поне на хартия, на противоположни позиции за сирийския конфликт, тъй като Русия подкрепя режима в Дамаск, докато Турция подкрепя бунтовниците. Но двете държави диференцират отношенията си без да оставят регионалното им съперничество, датиращо от няколко века, да вреди на потенциално плодотворни области на сътрудничество. Но анализаторите смятат, че преговорите за С-400 са далеч от това да бъдат показател за голям стратегически съюз. Единственото нещо, което сближава Турция и Москва, е намерението им да оказват натиск върху съответните им отношения със Запада, смята Ахметов. Деланое изтъква, че \"двамата партньори си нямат доверие\", но приемайки взаимното си недоверие, \"те са изградили едно геоикономическо партньорство, базирано основно върху енергията\", като е вход работа по газопровода \"Турски поток\" с цел добив на руски газ от Черно море. Според изследване на Джан Касапоглу от Център за икономика и външна политика Турция иска също така да придобие тези оръжия, за да подпомогне своята въздушна отбрана и да компенсира недостига на квалифицирани пилоти заради чистките, последвали след осуетения опит за преврат на 15 юли 2016 г. Ако Турция се сдобие със С-400, две страни членки на НАТО - Гърция и Турция, ще действат с руски оръжия, което крие риск от същия \"порочен кръг\", в който попаднаха арменските и азербайджански противници, въоръжавани и двамата от Русия, според Касапоглу.", "date": "2017.09.04", "title": "Москва и Анкара говорят за оръжейно споразумение в ущърб на Запада"}
{"url": "https://www.24chasa.bg/novini/article/6426485", "text": "Първото от делата за обезщетение на пострадалите от взрива на гара Хитрино, заведени пред Софийския градски съд, днес бе насрочено за 6 октомври. Това съобщи на БТА адвокат Николай Димитров от софийската кантора, която представлява пострадалите и близките на загиналите при железопътната катастрофа в населеното място. В определението си за насрочване на делото съдът е приел исковете срещу \"Булмаркет рейл карго\" ЕООД и \"Булмаркет ДМ\" ООД за допустими и е назначил поредица от медицински и технически експертизи, отбеляза Димитров. Министърът на финансите, наблюдаващият делото и главният прокурор са сезирани днес за предприемане на действия за обезпечаване на настъпилите от взрива в Хитрино за държавата вреди, които са в размер на 10 000 000 лева и следва да се отправи претенция за тях, ведно с обезпечителните действия към \"Булмаркет рейл карго\" ЕООД и \"Булмаркет ДМ\" ООД. \"Така щетите нанесени от събитието на държавата и нейните граждани са в размер на над 20 000 000 лева\", уточни Димитров. По думите му наказателното производство е на фаза повдигане на обвинения срещу машинистите, управлявали влаковата композиция с превишена скорост, която до този момент според Димитров е единствената причина за настъпилата катастрофа. Същевременно \"Булмаркет рейл карго\" ЕООД е направила редица прехвърляния и прихващания на свои вземания към клиенти, като железопътен превозвач, с цел да няма капиталова и финансова обезпеченост в случай, че бъде осъдена, допълни Димитров.", "date": "2017.09.04", "title": "На 6-ти октомври ще е първото дело за обезщетение на пострадалите в Хитрино"}
{"url": "https://www.24chasa.bg/novini/article/6426498", "text": "След последния ядрен опит на Пхенян висши южнокорейски служители в сферата на сигурността започват да клонят към засилване на военните мерки, вместо към диалог със Северна Корея. Това съобщи днес министърът на отбраната на Южна Корея, цитиран от южнокорейската информационна агенция Йонхап. \"На среща на Съвета за национална сигурност (състояла се малко след ядрения опит в неделя), мненията клоняха в посока засилване на военния отпор (засега), вместо към (следване на) Берлинската декларация или към диалог\", каза Сон Йон-му на парламентарно заседание, предава БТА. Под Берлинска инициатива се има предвид политиката на президента Мун Дже-ин за ядрено разоръжаване на Пхенян с гаранция за сигурност в комбинация с икономически и дипломатически стимули с цел сключване на мирен договор. Инициативата отхвърля перспективата за обединяване насила на Корейския полуостров. Юнокорейският министър на отбраната опроверга появилите се в медиите твърдения, че на неотдавнашните преговори във Вашингтон с американския министър на отбраната Джеймс Матис той бил поискал САЩ отново да разположат ядрения си арсенал, който бе изтеглен от полуострова в началото на '90-те. В доклад до комисията по отбраната към парламента, министерството каза, че ще преговаря с Вашингтон за разполагане на ядрен самолетоносач, стратегически бомбардировачи и друга техника на полуострова в отговор на севернокорейския ядрен опит. От доклада стана също така ясно, че Сеул планира да проведе военни учения с изтребители Ф-15К и ракети въздух-земя \"Таурус\", които имат 500 км обсег и могат да нанесат удари по севернокорейските ядрени и ракетни обекти. По информация на Сон севернокорейците са успели да намалят теглото на ядрената бойна глава до под 500 кг, което ще им позволи да я поставят на междуконтинентална балистична ракета.", "date": "2017.09.04", "title": "В Сеул предпочитат военните мерки пред търсенето на диалог с Пхенян"}
{"url": "https://www.24chasa.bg/novini/article/6426533", "text": "Рецидивист отвлече малолетно момиче от Варна. В последния ден на август в полицията е постъпил сигнал, че неизвестен мъж държи против волята му тийнейджърка. Проведеното разследване е установило, че извършител на деянието е 29-гошитен жител на морската столица, който вече е осъждан. Мъжът ще остане за постоянно в ареста, след като му е наложена мярка за неотклонение „задържане под стража”.", "date": "2017.09.04", "title": "Осъждан мъж отвлече тийнейджърка от Варна"}
{"url": "https://www.24chasa.bg/novini/article/6426534", "text": "Заместник-министър председателят по обществения ред и сигурността и министър на отбраната Красимир Каракачанов проведе среща днес, 4 септември, с Хорхе Домек, главен изпълнителен директор на Европейската агенция по отбрана (ЕАО). Това съобщиха от пресцентъра на Министерството на отбраната. Министър Каракачанов запозна своя гост с процеса на подготовката на Министерството на отбраната за провеждане на българското председателство на Съвета на ЕС през първата половина на 2018 г. Той представи приоритетите на председателството в областта на отбраната, сред които по-нататъшна работа по инициативите, произтичащи от Глобалната стратегия на ЕС по външна политика и политика за сигурност, сътрудничеството ЕС-НАТО, разработването на Европейската програма за индустриално развитие в областта на отбраната и оказване на съдействие за изграждане на капацитет в подкрепа на мира и развитието на страните от Западните Балкани. Министър Каракачанов постави акцент и върху календара със събития, свързани с отбраната, които ще се проведат в България по време на председателството. На свой ред Хорхе Домек запозна министъра на отбраната с работата на Европейската агенция по отбрана и изрази задоволство от процеса на подготовка на Министерството на отбраната за провеждане на българското председателство на Съвета на ЕС. Той подчерта готовността на ЕАО да съдейства на България за успешната реализация на тази важна за страната ни задача в ключов за развитието на ЕС и европейската политика за сигурност и отбрана момент. Програмата на главния изпълнителен директор на ЕАО Хорхе Домек продължава със срещи в Министерството на външните работи и Комисията по отбрана на Народното събрание.", "date": "2017.09.04", "title": "Шефът на Европейската агенция по отбрана Хорхе Домек е на посещение в България"}
{"url": "https://www.24chasa.bg/novini/article/6426530", "text": "Районната прокуратура във Велико Търново внесе в съда обвинителен акт срещу 34-годишен рецидивист за поредица кражби на вещи от незаключени апартаменти. Обвинението срещу Господин Т. е за това, че в периода от 2-ри до 7-ми май т. г. при условията на продължавано престъпление и опасен рецидив, в гр. Горна Оряховица и гр. Велико Търново, извършил общо шест кражби, като отмъкнал чужди вещи на обща стойност 1375,44 лева. Апашът крал златни и сребърни накити, портмонета, часовници, телефони, фотоапарати. Обвиняемият води скитнически начин на живот. Многократно е осъждан за различни престъпления, предимно против собствеността. След като изтърпял последното си наказание в Затвора – Варна на 23.02.2017 г. дошъл в гр. В. Търново. Тъй като нямал средства за препитание, решил да си набавя пари, чрез извършване на кражби. Така се препитавал през времето, в което бил извън местата за лишаване от свобода. Влизал в жилищна сграда, започвал да търси апартамент, чиято входна врата е оставена отключена. След като установил, че вратата на апартамента не е заключена, незабелязано от хората в жилището влизал вътре, оглаждал се и бързо вземал вещи, оставени в коридора или на рафтовете в стаите. Вещите продавал или подарявал на познати. След като изхарчвал парите, отново извършвал поредна кражба. По искане на прокуратурата е с взета мярка за неотклонение задържане под стража. Предстои насрочване на делото за разглеждане от съда.", "date": "2017.09.04", "title": "Рецидивист, крал от незаключени апартаменти, отива на съд"}
{"url": "https://www.24chasa.bg/novini/article/6426549", "text": "Действията на турските власти правят \"невъзможно\" присъединяване на Турция към ЕС, заяви днес Европейската комисия, след като германският канцлер Ангела Меркел призова за прекратяване на преговорите за присъединяване на Анкара към ЕС, предаде Ройтерс, цитирана от БТА. Цитирайки изказване на председателя на Европейската комисия Жан-Клод Юнкер от миналата седмица, направено преди коментар на Меркел в рамките на предизборната кампания, говорителят на ЕК посочи на редовен брифинг: Турция се отдалечава с гигантски крачки от Европа и това прави невъзможно за Турция да се присъедини към ЕС. Говорителят подчерта обаче, че всяко решение за това дали официално да се прекрати блокираният отдавна процес за членство на Турция, може да бъде взето от 28-те страни членки на блока, а не от Европейската комисия.", "date": "2017.09.04", "title": "ЕК: Турските власти правят невъзможно присъединяването на страната към ЕС"}
{"url": "https://www.24chasa.bg/novini/article/6425779", "text": "Последният ядрен тест на Северна Корея е бил с приблизителна сила от 50 килотона, съобщиха представители на Министерството на отбраната в Сеул на брифинг в понеделник, предава АФП. Данните на южнокорейските власти показват, че последното изпитание на режима в Пхенян е на бомба, три пъти по-мощна от тази, която американците са хвърлили над Хирошима през 1945 г, предава Фокус. Междувременно южнокорейските военни са забелязали признаци на подготовка за ново ракетно изпитание от режима в Пхенян, предава РИА Новости, като се позовава на агенция Yonhap. В Сеул допускат, че този път Северна Корея може да проведе изпитание на междуконтинентална балистична ракета. Според южнокорейските военни по този начин Пхенян се стреми „да покаже на САЩ, че разполага с ядрени оръжия“. По оценка на южнокорейските власти последното изпитание на режима в Пхенян е на бомба, три пъти по-мощна от тази, която американците са хвърлили над Хирошима през 1945 г.", "date": "2017.09.04", "title": "Сеул: Мощта на тестваната от Северна Корея бомба е 50 килотона"}
{"url": "https://www.24chasa.bg/novini/article/6420839", "text": "Да си дебел е достатъчно травмиращо, но на всичко отгоре все повече са доказателствата и колко е опасно. Затлъстяването съкращава живота с 10 години и води до две десетилетия влошено здраве, предупреждават канадски учени. За целите на проучването си изследователите са използвали компютърен модел, който предсказва последствията от наднорменото тегло. \"Нашият компютърен модел показва, че затлъстяването се свързва с повишен риск от развитие на сърдечно заболяване, инсулт и диабет. Това намалява значително продължителността на живота и годините на крепко здраве без хронични заболявания спрямо хората с нормално тегло\", казва ръководителят на изследването проф. Стивън Гроувър от университета МакГил в Монреал, Канада. Като цяло близо една трета от населението на планетата страда от затлъстяване или от наднормено тегло. През месец май т.г. стана ясно, че почти половината от представителките на нежния пол в България страдат от наднормено тегло - цели 48,8%. Всяко трето българско дете до 7-годишна възраст също има наднормено тегло. В продължение на много години учените се опитват да установят причините да трупаме килограми. Наскоро те достигнаха и до неочаквания извод, че един от виновниците за затлъстяването са... летните горещини. В жегите се дехидратираме. Липса на течности се отразява на всички метаболитни процеси. Тялото губи много енергия, чувството на глад расте и за да го потисне човек започва да яде. И докато енергията не се възвърне, ще изпитваме глад, дори и стомахът ни вече да е пълен. А именно това води до затлъстяване. Така се оказва, че дебелите хора не само най-трудно понасят горещините, но дори трупат допълнителни килограми докато страдат. Изводът от всички тези факти е един – отслабването е въпрос на оцеляване. Можем да си помогнем това да стане сигурно и безпроблемно, като ползваме възможностите на един специално създаден за целта природен продукт за намаляване на теглото по естествен здравословен начин и без да се наблюдават странични действия. Вземането на 1 капсула  , 30-60 минути преди хранене води до потискане на апетита, увеличава изгарянето на мазнини, щади белтъчините, намалява образуването на мазнини, увеличава основната обмяна. Освен това,   понижава нивото на триглицеридите и холестерола и регулира кръвната захар. След прилагане на Калорекс в продължение на осем седмици теглото намалява с над 5 kg, а само с диета – с 2 kg. Калорекс е продукт за продължителна употреба. Регулярното му ползване гарантира достигане и поддържане на нормално тегло – а това значи десетилетия добро здраве и минимум 10 години живот повече.  е търговска марка на фирма БОРОЛА. За консултация с лекар специалист може да се обърнете към Клиника БОРОЛА, София 1202, ул. „Цар Симеон” 52, тел.: 02/983 62 03; e-mail: office@borola.com. За повече информация посетете  . Може да поръчате онлайн на www.momo.bg", "date": "2017.09.04", "title": "Колко години живот губят дебелите хора"}
{"url": "https://www.24chasa.bg/novini/article/6425795", "text": "Това, че под една и съща марка се продава различно качество на различни цени, на практика не е проблем, освен според Директива 29 от 2005 г., ако не се рекламира като едно и също качество в различните държави членки. Но оттук нататък това трябва да го следят националните органи за защита на потребителите и много трудно се доказва, че в друга държава членка това се продава с друг състава и т.н, каза евродепутатът Емил Радев в \"Денят започва\" по . Няма централизиране европейско законодателство, което да спре тези лоши практики. Защото освен лоши, те са и обидни за държавите от Източна Европа, понеже главно тук се продават храните и препаратите с по-ниско качество. За съжаление някой път и на много по-високи цени, коментира той. Европейската комисия  трябва да предложи промени в законодателството, които да ограничат двойния стандарт при хранителните и козметичните продукти, както и при перилни и почистващи препарати в Източна и Западна Европа, коментира Радев.", "date": "2017.09.04", "title": "Емил Радев: ЕК трябва да ограничи двойния стандарт при храните"}
{"url": "https://www.24chasa.bg/novini/article/6421053", "text": "Срокът на промоцията е от 1-ви до 30-ти септември. Само през този месец може да поръчате онлайн или на място в избран от Вас офис на PIC COMPUTER лаптоп, настолен компютър, таблет, принтер или друг, предпочитан продукт от водещите марки в бранша –  Напишете в онлайн поръчката си следния промокод: И ще получите   за който и да е избран от Вас продукт. За желащите да посетят на място някой от офисите на PIC COMPUTER е достатъчно да цитират същия промо код (бихте могли да го изрежете или да го снимате с телефона си) На място в офиса ще получите консултация, препоръки и информация за новостите на пазара от инженери и специалисти с 15-годишен опит. PIC COMPUTER е гаранция за оригинални продукти и перфектно гаранционно и извънгаранционно обслужване. До края на септември феновете на DELL получават +1 година допълнителна гаранция за определени модели (моделите с 3 – годишна гаранция, както и избрани оферти може да видите на  Същата 3-годишна гаранция получавате и за всички настолни компютри с марката PIC, закупени през периода на промоцията. И за да не се утежнява бюджетът Ви през този месец, свързан с подготовка на децата за училище, предлагаме изгоден лизинг при преференциални условия и равни вноски за всяка стока над 150 лв. Очакваме Ви на pic.bg и на място в офисите ни: адрес: ул. \"Богомил\" 91 адрес: ул. \"Раковски\" 93 адрес: бул. \"Демокрация\" 67 адрес: \"Рожен\"2А На всички ученици желаем много здраве и успешна 2017/2018 учебна година! Екипът на pic.bg", "date": "2017.09.04", "title": "5% отстъпка за всички стоки на PIC.bg и на място в офисите на PIC COMPUTER"}
{"url": "https://www.24chasa.bg/novini/article/6425822", "text": "Трябва да има коренна промяна на учебните планове, учебните програми и учебното съдържание, заяви председателят на Синдиката на българските учители Янка Такева пред БТА Все още има голям проблем със списването на учебниците, коментира Такева. По думите й \"този висок стил в учебниците не може да отговори на психо-физическото развитие на децата\". Учебните програми, по които се списват учебниците, са много несъобразени с етапите на развитието на децата, посочи Такева. Не може по математика в пети клас да се изучават дейности, които са за седми клас или пък материал за шести клас да се изучава в четвърти, отбеляза тя. Смятаме, че трябва да има коренна промяна на учебните планове, учебните програми и учебното съдържание, допълни Такева. По думите й учителите компенсират неудачите в учебното съдържание и в стила на списване на учебниците. Добре, че учителите знаят какво да правят в училище - учат и работят със всички видове варианти учебници по една дисциплина, правят един урок, който да бъде възприет от децата, каза тя. Такева съобщи, че синдикатът е поставил пред настоящия министър Красимир Вълчев проблемите с учебниците. От СБУ са помолили министъра да бъдат изнесени имената на оценителите на учебниците, за да се видят кои са тези преподаватели от висшите училища, от БАН и учители, които одобряват такива учебници и то с много грешки. Такева каза, че комисиите, които трябва да оценяват учебниците, трябва да са на показ и да се знае кои са тези хора, които пускат на пазара и одобряват некачествени учебници. През новата учебна година в системата на образованието ще има около 1000 учители без педагогическа правоспособност, коментира Янка Такева. Тя обясни, че те не са завършили педагогическа специалност и работят в системата. Това се отнася особено за учители по чуждоезиково обучение и по информационни технологии. Тя обясни, че в новия закон за училищното образование е записано, че в рамките на две години тези учители трябва да придобият учителска правоспособност. Такева коментира още, че процентът на новопостъпилите в системата млади учители е много нисък. По думите й около 10 процента от завършващите 18 специалности по начална и предучилищна педагогика или учител по физика, математика, информационни технологии, чуждоезиково обучение и т.н., влизат в училище. Според нея това е много нисък процент. Такева каза, че води непрестанни разговори с висшите училища, защото в новия закон за училищното образование е записано, че те трябва да променят учебните планове и програми при подготовката на бъдещите учители, защото вече има нови обществени процеси, които налагат да се създадат нови специалности, по които ще се обучават учителите. За пример тя посочи интегративното обучение, обучението в мултикултурна среда, гражданското образование, което трябва да бъде застъпено повече в учебните планове при подготовката на учители. Освен това трябва да се изучава повече възрастова психология, за да се разбират поколенията, необходимо е въвеждане на стажантските програми, увеличаване на часовете по практика, която провеждат студентите в училищата и детските градини, смята Такева. Всяка година имаме проблеми с кадровото обезпечаване на системата, особено на учители по чуждоезиково обучение, по природо-математическите дисциплини - математика, информатика, начални учители и учители в предучилищния сектор, заяви председателят на Синдиката на българските учители. Всяка година в образователната система работят над 3600 пенсионери и така обезпечаваме кадрово системата, допълни тя. Такева каза, че решението с връщането в системата на пенсионирани учители е временно решение, защото след 6 години в системата ще липсват 39 000 учители. Така че ние ще изпаднем в голям колапс, отбеляза тя. По тази причина увеличаването на работната заплата, справянето с агресията, насилието, тормоза, стреса в училище, подобряването на учебните програми, учебното съдържание, въвеждането на по-интересни и иновативни методи за работа с младите хора са предпоставки за връщането на завършващите университетите с учителска правоспособност да влязат в училище, каза Такева. \"Дълбоко съм убедена, че с политиките, които се предприемат за рязко увеличаване на работните заплати и достигане на началната работна заплата на 1800 лева през 2020-2021 година може би ще се разреши проблемът\", смята Такева. Председателят на СБУ допълни, че е оптимист, защото всяка година има много млади хора, които искат да влязат в системата на образованието, но ги спира както те сами казват насилието в училище и ниският социален статус на българския учител. По думите й социалният статус в момента се измерва чрез благоденствието, а то се измерва чрез работната заплата. Според нея трябва да се положат много усилия не само от учителите, но и от обществото да се повиши авторитетът на учителската професия. В прогнозната бюджетна рамка за 2018 година са предвидени 338 милиона лева само за средното образование, като от тях 242 милиона лева са за покриване на 15-процентно увеличение на заплатите от 1 септември 2017 г.. Смятам, че тези средства трябва да бъдат увеличени с още 90 милиона, за да може да се обезпечи извънкласната и извънучилищна форма на работа в училище и съответно да има възможност за подобряване на компютърните кабинети, коментира Такева. Според нея това е необходимо, защото по думите й \"нашите информационни технологии вече са остарели\". Светът работи с дигитални високи цифрови технологии и нашето училище трябва да започне да работи в тази посока, отбеляза Такева. По думите й причината за това е, че след като завършат 12-ти клас днешните първокласници ще се озоват при пазар на труда, който ще е много по-различен и образователната система трябва да се подготви за това. Професионалното образование е много голям и важен дял в средното образование за подготовката на средните кадри, необходими за пазара на труда, каза председателят на СБУ. Такева коментира, че безспорно въвеждането на професионалното дуално образование, което вече трета година се експериментира в професионалните училища, е дало своите резултати. Имаме 100 училища, които са кандидати да работят по професионалното дуално образование, но нямаме насреща предприятия, които да ги поемат, обясни тя. По думите й бизнесът все още не е готов за това и по тази причина СБУ предлага да се облекчат данъчните изисквания към предприятията, които работят по професионалното дуално образование. Според синдиката всички разходи по издръжката на учениците, заплати, социални осигуровки, стипендии и съответно обзавеждане с необходимите съоръжения на техните работни места, не трябва да се облагат с данък. Такева обясни, че по този начин са постъпили във Словакия и в Румъния и тяхното професионално дуално образование е потръгнало много добре. Самият бизнес подкрепя идеята на СБУ, но все още е много плах и затова има някъде около около 20 предприятия срещу 100 училища в дуалното професионално образование, каза тя. Според Такева трябва да се провежда много сериозен разговор с представителите на бизнеса в лицето на техните големи работодателски организации. През тази година имаме нещо, което не се е случвало много отдавна в образователната система - 62 процента от учениците, които са кандидатствали след 7-ми и 8-ми клас са се насочили към професионалните училища, каза Такева. Тя смята, че това означава прагматичност на младите хора, защото завършвайки професионално училище и придобивайки професия, те по-лесно ще се интегрират на пазара на труда.", "date": "2017.09.04", "title": "Янка Такева: Трябва да има коренна промяна на учебните планове"}
{"url": "https://www.24chasa.bg/novini/article/6425829", "text": "Южна Корея и САЩ ще разположат допълнителни средства за противоракетна отбрана в отговор на ядрения тест на режима в Пхенян, съобщи в понеделник министърът на отбраната на Сеул, предава АФП. По вътрешната граница на Корейския полуостров вече е разгърната системата THAAD, но в изявление от военното ведомство на Сеул се казва, че „четитри оставащи изстрелващи устройства скоро ще бъдат разположени, за да се противопоставят на нарастващата ядрена и ракетна заплаха от Севера“, предава Фокус.", "date": "2017.09.04", "title": "Южна Корея и САЩ дават повече пари за противоракетна отбрана срещу Пхенян"}
{"url": "https://www.24chasa.bg/novini/article/6425828", "text": "Министърът на регионалното развитие и благоустройството Николай Нанков ще е гост на официалната церемония по откриването на пристанище „Хамад“ – един от най-значимите инфраструктурни проекти в Катар. Събитието ще се състои на 5 септември. Това съобщиха от пресцентъра на Министерството на регионалното развитие и благоустройството.  В рамките на посещението си в Катар министър Нанков ще проведе срещи с министъра на транспорта и комуникациите Джасим Сейф Ахмед Ал-Сулаити и с министъра на общините и околната среда Мохамед Ал-Румейхи.", "date": "2017.09.04", "title": "Министър Нанков ще е гост на откриването на пристанище \"Хамад\" в Катар"}
{"url": "https://www.24chasa.bg/novini/article/6425842", "text": "                                                                                                                                                                                                                                                                                                                      ", "date": "2017.09.04", "title": "Димитровград Рестарт - изтегли от тук безплатно приложението"}
{"url": "https://www.24chasa.bg/novini/article/6425877", "text": ",,Пролет“ ЕООД е най-голямото и модерно предприятие за производство на дамски чанти и кожени аксесоари в България. Предприятието е създадено през 1964 г. като поделение на държавната фирма за чанти ,,Чайка“. През 1994 г. е приватизирано от италианския предприемач Франческо Биазиа, а от 2012 г. е изцяло българско. Благодарение на успешното ,,Пролет“ утвърждава и развива своите пазари в Европа през последните години. Днес ,,Пролет“ произвежда близо 300 000 изделия на година – предимно дамски чанти в средния и високия ценови сегмент. Продукцията е предназначена за световни модни брандове и се изнася изцяло в Италия, Белгия и Швейцария. За последните шест години в модернизацията на фабриката са инвестирани 6 млн. лева, което я превърна в Благодарение на тези инвестиции цялостното кроене в фабриката се извършва с най-съвременните цифрови технологии и машини. Всички цехове са оборудвани с последно поколение машини и агрегати. Във фабриката работят едни от най-добрите моделиери и технолози, а техният висок професионализъм и креативност всеки ден се оценяват от многобройните клиенти на предприятието. „Пролет” осигурява работа на 310 специалисти. Дългогодишният опит, доказаната ефективност, строгият контрол на качеството, собствената корпоративна система, която обхваща абсолютно всички дейности – от пристигането на материалите до експедицията на готовите изделия, правят ,,Пролет“ ЕООД най-динамично развиващото се предприятие в кожено-галантерийната промишленост в България. През 2007 г. компанията изгради ERP система за управление на производствените процеси, която непрекъснато модернизира. Фирмата разполага със собствена корпоративна софтуер система и има внедрена на продукцията на всеки от етапите на производство. ,,Пролет“ ЕООД предлага работа и възможност за кариерно израстване на млади хора и на специалисти с опит в кожено-галантерийната промишленост. Не е необходимо да сте професионален моделиер, технолог, окачествител или оператор на технологичен процес, за да постъпите на работа при нас. Достатъчно е да имате желанието и амбицията да се развивате професионално в нашия сплотен екип. фирмата сама провежда обучение на новопостъпилите служители в избраната сфера на дейност. Условията на труд покриват и най-сериозните европейски стандарти. Използването на изяло безвредни водоразтворими лепила беше основна задача. Това доведе до премахването на остарелите технологии за слепване и осигурява безвредни условия на труд. След последното разширяване на производствените мощности в предприятието бяха разкрити нови 50 работни места, които в момента се попълват. Всеки, който има желание, може да стане част от колектива на „Пролет”. Заплатите са в зависимост от квалификацията на работниците и са от 750 лева за слабо квалифицираните до над 1050 лева за добрите шивачки. Фирмата осигурява транспорт на работници от селища извън Димитровград. За да се запознаете по-подробно с „Пролет“ можете да посетите нашата интернет страница ", "date": "2017.09.04", "title": "„Пролет“ разширява производството си за нови световни модни брандове"}
{"url": "https://www.24chasa.bg/novini/article/6425880", "text": "Участник в ежегодния фестивал \"Бърнинг мeн\" в щата Невада почина, след като скочи в гигантския огън, в който по традиция се изгаря дървена статуя, съобщава ТАСС. Мъжът е успял да преодолее двата кордона на охраната, разположена по периметъра на горящата клада, след което е скочил в огъня. Намиращите се на мероприятието пожарникари са успели да измъкнат човека от пламъците, след което той бил доставен в болница. Там мъжът починал вследствие на изгарянията си, предава БТА. По данни на полицията участникът във феста не е бил под въздействието на алкохол по време на инцидента, нво все още се чакат резултатите от токсикологичната експертиза. Това е първият такъв случай на \"Бърнинг мeн\", завършил с летален изход. В тазгодишното му издание се включиха 70 хиляди души. Фестивалът се организира редовно от 1986 година и се провежда в пустинята Блек Рок в щата Невада в продължение на 8 дни. Той е посветен на съвременното изкуство и на творческото себеизразяване. В края на феста организаторите на мероприятието по традиция изгарят гигантска дървена човешка фигура.", "date": "2017.09.04", "title": "Мъж скочи в огъня на фестивала \"Бърнинг мeн\" и почина (Видео)"}
{"url": "https://www.24chasa.bg/novini/article/6425892", "text": "Полицията в Пазарджик разпространи снимка на 44-годишния Георги Генов, който е обявен за национално издирване заради убийството на жена си Катя. В петък Генов умъртви съпругата си с нож на кръстовище в Пещера и избяга с колата си /на снимката/ . До момента няма и следа от него. От полицията призовават всички, които имат информация за издирвания мъж и автомобила му, да се обадят на тел. 112. Анонимността им е гарантирана.", "date": "2017.09.04", "title": "Вижте Георги Генов, издирван за убийството на съпругата си в Пещера"}
{"url": "https://www.24chasa.bg/novini/article/6425979", "text": "Агент на групировката \"Ислямска държава\" е опитал да убеди репортер под прикритие да извърши нападение на Лондонския мост. Това е станало година преди осем души да загинат и десетки да бъдат ранени на това емблематично място в британската столица, съобщи британската информационна агенция Прес асосиейшън, цитирана от в. \"Гардиън\" и БТА. Агентът е изпратил на събеседника си, с когото общувал в \"тъмната мрежа\", подробни наръчници с терористични похвати, които поразително приличали на използваните при нападението на Лондонския мост на 3 юни. В продължение на две години журналистът е работил по специален репортаж и в Туитър се е свързал с родения в Бирмингам джихадист и вербовчик на \"Ислямска държава\" Джунаид Хусаин, който му обещал да го научи да прави бомби в домашни условия. Хусаин е умрял през 2015 г. при нападение на американски дрон в сирийския град Ракка, след което друг вербовчик се свързвал с репортера. Той му представил план за убийството на полицай, включително с информация как да се сдобие с огнестрелни оръжия и патрони. Британските власти са знаели всичко за разговорите, които журналистът е водил с терористичната организация в таен сайт за чат. Репортажът на предаването \"Инсайд аут Ландън\" ще бъде излъчено тази вечер по Би Би Си 1.", "date": "2017.09.04", "title": "Агент на \"Ислямска държава\" опитал да\nвербува журналист да извърши атентат в Лондон"}
{"url": "https://www.24chasa.bg/novini/article/6425973", "text": "Мълния е подпалила в неделя вечерта селскостопанска постройка в село Масларево, Община Полски Тръмбеш. Огънят лумнал в 21,31 часа по време на разразилата се гръмотевична буря. Пламъците бързо обхванали постройката и изпепелили 300 кв.м. покрив, 1800 бали сено, както и теле, крава и 10 заека. След подаден сигнал на място пристигнал екип от огнеборци, които потушили пожара и спасили намиращата се в близост къща на стопаните.", "date": "2017.09.04", "title": "Мълния изпепели стопанска постройка\nв Полскотръмбешко"}
{"url": "https://www.24chasa.bg/novini/article/6425997", "text": "Противозаконно отнет лек автомобил \"Волво\" бе намерен изгорял в землището на Горна Оряховица, съобщиха от полицията във Велико Търново. В неделя сутринта в полицейското управление е получен сигнал от 40-годишен мъж от железничарския град, който съобщил, че ползвания от него лек автомобил \"Волво\" е бил задигнат от кръстовище в града. Минути по-късно в управлението е получен сигнал за горящ автомобил в землището на Горна Оряховица. Изпратеният на мястото екип е установил, че това е издирваният автомобил. Колата е изгоряла напълно. По случая е започнато досъдебно производство.", "date": "2017.09.04", "title": "Откриха опожарена задигната кола в Горна Оряховица"}
{"url": "https://www.24chasa.bg/novini/article/6426060", "text": "Психично болен мъж уби майка си в столичния квартал \"Лозенец\". Престъплението е извършено в неделя. Жената е била закарана жива в \"Пирогов\". Там тя е починала от множеството си травми. Синът й е задържан и откаран в психодиспансер.                                                                                                                                                                                                                                                                                                                                                                                                                                                                                                                                                                                                                                              ", "date": "2017.09.04", "title": "Психично болен уби майка си в София"}
{"url": "https://www.24chasa.bg/novini/article/6425985", "text": "Премиерът Бойко Борисов пристигна в индустриалната зона на Червен бряг за откриване на разширение на производствен корпус за заваряване на стоманени компоненти на завод, собственост на австрийска фирма, предава БТА. Разширението е на площ от 11 хил. кв. м и е направено с инвестиции от 7 млн. евро. Предвижда се ръст на производствения капацитет с 30 на сто и на работните места с около 100. \"Готвим за Плевен една голяма инвестиция другия месец, като стане ще кажа. Аз обичам като се знае да кажа\", каза Борисов пред журналисти. \"Първо искам да поздравя директорите, австрийската компания, строителите, кмета за това, че на неговата територия се развива такъв голям завод. Близо 50 млн. лв. е инвестицията. След като те имат един завод в ямболско, много са доволни от България, от работата на хората, сме ги упътвали насам и за радост вече е факт – не първа копка, а готов завод. В тази фирма работят около 100 човека в България. Да се надяваме, че това е и пътят за повишаване на доходите. С работа се повишават доходите“, коментира Борисов. „По автомагистрала „Хемус“ по 6 камиона на ден с готова продукция се изнася само от тук.Много ми се искаше да дойда да видя военния завод „Бета“-Червен бряг защо той е разрушен на времето. Сега ще се налага да купуваме от чужбина скъпи верижни машини за армията, вместо да си ги произвеждаме тук. Поне се уплътнява сега бившият завод с новите халета, с новите инвестиции, така че за Червен бряг да има работни места“, допълни премиерът. Той уточни, че чак от Плевен идват хора да работят. „Готвим за Плевен една голяма инвестиция. Обичам, когато е готово, да го покажа. Като минат изборите в Германия, ще дойдем“, каза още Бойко Борисов.", "date": "2017.09.04", "title": "Борисов: Готвим голяма инвестиция за Плевен (Видео)"}
{"url": "https://www.24chasa.bg/novini/article/6423165", "text": "Известният английски журналист Берлайн, който посетил Видин през 1919 г., пише в дописката си за пребиваването в града: “България има един паметник на победите, какъвто никъде в просветена Европа няма. Умиращият гренадир, макар и победител, съжалява за братоубийствената война със сърбите. На това себеотрицание само българинът е способен...” Паметникът наистина е уникален творчески поглед към победата и победителя, който не тържествува, а тъжи Посветен е на загиналите в Сръбско-българската война за защита на Съединението на България през 1885 г. Паметникът костница е известен като Паметника на Скърбящия воин, който лежи гологлав, подпрян на ръка и привел глава над оръжието, с което вероятно е изстрелял последния си патрон. Тъжен паметник на почитта и смирението, на хуманността и човечността. Фигурата на войника е изваяна от големия скулптор Андрей Николов, а композицията е наречена “За отечеството”. Пиедесталът е кух с врата от кована мед на задната страна. В кухината са положени костите на загиналите офицери. На трите му страни са поставени три барелефа. Централният показва реален момент он Сръбско-българската война - атака, предвождана от командира на полка кап. Маринов на кон. В същия барелеф авторът е представил и портретите на други двама офицери, загинали във войната - подпоручик Стоянов и портупей-юнкер Загорски. Двата странични изобразяват заминаването на полка от Видин и прощаването на млад войник с невестата му, другият - мома селянка, която полага ловров венец на главата на завърнал се след победната война войник. Скърбящият воин е изваян от гипс още през 1886 г., но до превръщането му в паметник минават 15 г. Видинската общественост провежда конкурс за избор на проект и строителство на паметник на победата и героите, паднали във войната през 1885 г. Журито, председателствано от Иван Мърквичка, заседава на 13 септември 1907 г. и от представените четири проектомодела избира този на Андрей Николов. Договорът със скулптора е сключен, а негов гарант е Иван Гешов. Комисия към Трети бдински полк е следила за изпълнението на всеки етап от строителството. Гипсовата изработка била превозена с влак от София до Русе, с лодка през Дунава до Гюргево и оттам с влак до Париж Отлята е от бронз във фабрика Jaboeuf et Rouard в Париж. Обратният път на статуята се оказва още по-дълъг. Не е известно как е била доставена в срещуположния на Видин румънски град Калафат, но в него тя престоява цяла година - прекарването на статуята през Дунава е доста трудна и скъпа дейност. В крайна сметка се намират видински рибари, които я прекарват доброволно. За целта правят сал върху няколко лодки и успяват да я стоварят на видинския бряг. Прибрана е на сигурно място в казармата на Трети пехотен бдински полк, където отново отлежава за около една година. Инициативен комитет дълго време събира дарения от гражданите за издигане на постамента. Основният камък на монумента е поставен през 1908 г., а паметникът е открит на 15 ноември 1911 г. Намирал се е на централния видински площад “Бдинци”. През 1930 г. видинските управници решават, че този паметник ни излага, че фигурата не е войнствена, мобилизираща, не буди патриотизъм и затова трябва да се махне. Но има и трезвомислещи хора, които още тогава оценяват стойността му и създават Комитет за защита на тъжния воин. Уплашени от общественото мнение, управниците само го местят от централния на гаровия площад, където се намира и сега. В последните години пред Паметника на Скърбящия воин се провеждат градски тържества на 6 септември по повод Съединението на България. Наскоро родената във Видин известна лекарка проф. Елена Александрова оглави инициативен комитет “Героите на Видин”, който иска около Паметника на Скърбящия воин да бъде направена алея на славата.", "date": "2017.09.04", "title": "Във Видин е най-тъжният  паметник, посветен на загиналите в защита на Съединението"}
{"url": "https://www.24chasa.bg/novini/article/6425577", "text": "Майка на 11-годишния Бобчо вече години наред се бори да чуе думата „мамо”. Момчето страда от полимикрогирия – рядко и почти неизследвано заболяване, което води до детска церебрална парализа и епилепсия, предава  В България всички възможности за лечението му са изчерпани, но дават надежда за него в болница в Турция. Майката Полина Божилова не спира да търси варианти и стига до Турция, където дават надежда за сина й. Той вече е минал един курс на лечение с преливане на стволови клетки. За него са събрани 38 000 долара от добри хора. След терапията всички забелязват промяната. Можете да помогнете на Бобчо с есемес с текст DMS BOJIDAR na 17 777. Дарителска сметка на детето: IBAN BG81UNCR70001521373481", "date": "2017.09.04", "title": "11-годишно с рядко заболяване има нужда от помощ, за да продължи борбата си за живот"}
{"url": "https://www.24chasa.bg/novini/article/6425587", "text": "Фейсбук с помощта на своята фирмена ИИ система състави карта с местоположението на земните жители с точност до 5 метра. Тази карта е необходима на фейсбук , за да може по-ефективно да предоставя своите онлайн услуги, предава   В най-близко бъдеще Facebook планира да създаде сателитна система за достъп до интернет и трябва да знае каква е плътността на хората на планетата. За първи път представители на фейсбук споменаха за този проект през месец февруари 2016 година. Тогава тази карта бе готова за 20 държави от целия свят, а сега техният брой се е увеличил на 23. Специализираният алгоритъм е съставил картата чрез чрез обединение на кореспонденциите на потребителите със сателитни снимки с много висока резолюция. Изкуственият интелект е обучен автоматично да разпознава създадените от хората постройки и сгради, което помага при изчисляване местоположението на потребителите. Човекът е построил здания на по-малко от 1% от сушата и обучението на този ИИ с подобни небалансирани данни не е лесно, но сега всичко е готово. За съставянето на първите 20 по-малки карти са обработени 350 TB снимки с площ 21,6 милиона квадратни километра. Невронната мрежа използва около 1000 сървъра, които сканираха 14,6 милиарда сателитни фотографии и отбелязаха всички построени от човека здания. Фейсбук предвижда използването на дрони и други безпилотни апарати в този проект и сега кани на работа специалисти по аерокосмична техника.", "date": "2017.09.04", "title": "Фейсбук състави карта на населението на 23 държави"}
{"url": "https://www.24chasa.bg/novini/article/6425610", "text": "САЩ са готови да използват ядрения си капацитет в случай, че Северна Корея продължи да заплашва американски територии или съюзниците на Вашингтон, заявиха от Белия дом, цитирани от Франс прес и БТА. След последния провокативен ядрен тест на Пхенян, президентът Доналд Тръмп проведе разговор с японския премиер Шинзо Абе. Двамата обсъдиха твърденията на режима в Северна Корея, че е извършено изпитание на водородна бомба. „Президентът Тръмп препотвърди ангажимента на САЩ да защитават родината ни, територията и съюзниците ни с всички дипломатически, конвенционални и ядрени възможности, които имаме“, се казва в изявление на Белия дом.", "date": "2017.09.04", "title": "САЩ са готови да използват ядрено оръжие срещу Северна Корея"}
{"url": "https://www.24chasa.bg/novini/article/6425618", "text": "Японският премиер Шинзо Абе заяви, че Япония ще направи всичко възможно, в сътрудничество със САЩ, за да се защити от всяка ракета, която Северна Корея изстреля, предава Ройтерс, цитирана от Фокус. Той добави, че страната ще увеличи ракетните си защити и капацитет. Абе направи изказването си в началото на среща между депутати от управляващата коалиция, която се провежда един ден, след като Северна Корея проведе шестото си и най-силно ядрено изпитание.", "date": "2017.09.04", "title": "Шиндзо Абе: Япония ще направи всичко възможно, за да се защити от КНДР"}
{"url": "https://www.24chasa.bg/novini/article/6425623", "text": "Влаковете между Пловдив и Стара Загора спират от днес до 20 октомври заради ремонт на жп линията. Пътниците ще бъдат извозвани с автобуси до гара Оризово, откъдето ще продължат пътуването си с влак, предава Би Ти Ви. Промяна има и при бързите влакове по линията София – Бургас и София – Варна, които досега минаваха през Пловдив и Стара Загора. Те ще бъдат отклонявани през Димитровград, а пътниците няма да се прекачват. Влаковете по тези направления ще пътуват с 20 минути повече.", "date": "2017.09.04", "title": "Влаковете между Пловдив и Стара Загора спират от днес"}
{"url": "https://www.24chasa.bg/novini/article/6425632", "text": "През целя август се занимаваме с болезнения проблем за земеделските собственици. Има пропуски в законодателството, които ние образно нарекохме \"черни дупки\". Измамници отдават под наем земите на земеделски собственици и без пробелм заверяват тези документи при нотариус, каза омбудсманът Мая Манолова в сутрешния блок на БНТ \"Денят започва\". Правото на собственост на хиляди български граждани е нарушено. Измамите със земите се случват със съдействието на закона, коментира тя.  Хората са изключителна притеснени. Министерството на земеделието реагира изключителна адекватно, като не регистрира такива договори. ", "date": "2017.09.04", "title": "Мая Манолова: Измамите със земите се случват със съдействието на закона"}
{"url": "https://www.24chasa.bg/novini/article/6424929", "text": "    10 000 лв. обезщетение предлага Министерството на правосъдието на семейство, преживяло брутален грабеж с изнасилване на 2-те му невръстни дъщери преди близо 20 г. Историята на Марина и Веско Анчови от софийското с. Чепинци, за която първи през 2012 г. разказа тогавашният вътрешен министър Цветан Цветанов, поразява не само с жестокостта на насилниците, но и с мудността и безхаберието на съда и разследващите. Обезщетението на Министерството на правосъдието е максималното, съобразено с практиката на Европейския съд за правата на човека по сходни дела. То идва, след като случаят “Анчови” стигна и до Инспектората на Висшия съдебен съвет. Той проверява движението на делата и търси причините за забавянето им. Делото за грабежа в Чепинци е тъпичен пример за бавно правосъдие. Престъплението срещу Анчови е извършено на 31 януари 1998 г. за грабежа на 90 150 лв. от дома на семейството, съпътстван с нечовешки гаври спрямо съпрузите. Те са връзвани, измъчвани, ръгани с нож, ритани и удряни с юмруци. ( Анчови обаче преживяват и най-големия ужас за едни родители - 2-те им дъщери, на 16 и 11 г., са изнасилени почти пред очите им от закоравелия грабител и изнасилвач Ивайло Рангелов-Джинката. Близо 20 г. обаче безрезултатно чакат справедливост. Едва на 18 април 2016 г. ВКС излиза с присъда и наказва бандитите с по 10 г. лишаване от свобода. В затвора обаче попадат само двама от нападателите - 46-годишният Борис Маринов и Димчо Димов-Полицая, на 44 г. Останалите осъдени - Петър Стоянов (39 г.), Цветко Ненов, на 42 г., Димитър Николов-Бомбата, на 48 г., и Божидар Методиев, на 52 г., са обявени за издирване. Те също отнасят по 10 г. затвор. Седмият - Ивайло Рангелов-Джинката, е застрелян на 11 май 2005 г. в столичния кв. “Люлин”. След присъдата на ВКС Марина Анчова подава заявление в Инспектората на ВСС на 20 октомври 2016 г. В него изтерзаната жена казва, че е нарушено правото ѝ на решаване на делото в разумен срок и прави искане за 10 000 лв. обезщетение. На 3 юли т.г. съдебните инспектори излизат със заключение. То е, че “по вина на Столичната следствена служба, Софийската градска прокуратура, Софийския градски съд, Софийския военен съд и Военноапелативния съд - София, се е стигнало до прекалената продължителност и нарушаването на правото на Анчови за разглеждане и решаване на делото в разумен срок”. е заключението на инспектората. Един инспектор и двама експерти проверяват случая. В изводите си те изброяват причините, довели до забавянето. По време на разследването се сменили шестима следователи и шестима прокурори от Софийската градска прокуратура. Делото е връщано 6 пъти на разследващите, “като в по-голямата си част постановленията са немотивирани, не съдържат конкретни указания или повтарят вече дадени, не са изготвени в 30-дневен срок”, казват инспекторите. Според тях разследването не е провеждано ритмично и пълно. Има и два периода, през които нищо не е правено - от 28 февруари до 31 май 2000 г. - 3 месеца и 3 дни, и от 27 февруари до 19 юни 2003 г. - 3 месеца и 23 дни. Проверката показва, че още по време на разследването е било ясно, че един от нападателите - Димчо Димов, по времето, когато е участвал в грабежа, е бил на работа в полицията. Този факт обаче е неглижиран и не са събрани доказателства. Анонимен свидетел, разпитан на 14 март 2001 г., първи съобщава, че Димов е бил полицай. Тогавашният следовател го записва в постановление, наблюдаващият прокурор също го отбелязва - и дотам. По-късно това ще се окаже основен проблем, заради който след 19 заседания в Софийския градски съд делото е прекратено и пратено във военната прокуратура. Делото попада в Софийския градски съд на 9 септември 2003 г. и е разпределено на съдия Даниела Атанасова. Първото заседание е трябвало да се проведе на 11 декември 2003 г., но поради заболяване на съдийката е отложено за 12 февруари 2004 г. “За съдия-докладчик е определена Мирослава Тодорова. По делото няма приложено разпореждане, с което то е преразпределено на друг докладчик”, пише инспекторатът. но ход не е даден, защото Джинката се оказва болен. Следващото, на 19 март 2004 г., отново се проваля, защото Джинката попада в ареста по друго дело. Фалстарт претърпява и третото заседание на 29 април 2004 г. Тогава отново не е даден ход, защото същият подсъдим няма адвокат. И така съдия Мирослава Тодорова провежда общо 19 заседания, като последното е на 15 септември 2006 г. На 12 от тях ход не е даден, като отлагането е основно заради отсъствие на подсъдими или защитниците им. им и не е поискала доказателства за причините за неявяването им, довели до отлагането”, пише инспекторатът. На проверяващите не убягва фактът, че още през 2001 г. е станало ясно, че Димов е бил полицай по време на грабежа. “Съдията обаче забавя събирането на доказателства, свързани със служебното положение на Димов към момента на грабежа”, е становището на инспектората. Едва на 7 януари 2006 г. съдът иска справка от МВР. “Въпреки че служебната бележка е получена на 19 януари, се и е пратено във военната прокуратура”, установява проверката на инспектората. Ситуацията в Софийския военен съд не е по-различна. Там се провеждат 20 съдебни заседания - от 20 февруари 2008 г. до 7 март 2012 г. 12 пъти ход не е даван отново поради неявяване на подсъдимите и техните защитници. Съдията подп. Ванко Ангелов също като колежката си Тодорова “не прави нищо, за да ги дисциплинира, не е поискал и доказателства защо отсъстват”. Военните съдии оправдават нападателите през 2012 г. Всъщност делото изведнъж се забързва, след като тогавашният вътрешен министър Цветанов разказа за случая. Но за кратко, после забавянето продължава. Заради военно-апелитивния съд делото се забавя с още около 2 години и 6 месеца. То им е връщано 2 пъти от ВКС заради процесуални нарушения. Военните съдии не изпълняват указанията на върховните магистрати, което налага ВКС отново да разпитва свидетели и да назначава експертизи. “Бездействието на разследващите органи, на наблюдаващия прокурор, на съдията докладчик от Софийския градски съд е е изводът на инспектората. Заключението му, че действително става въпрос за драстично забавяне, е изпратено на правосъдния министър Цецка Цачева. На 1 август зам.-министърът на правосъдието проф. Николай Проданов праща писмо до Марина Анчова, че заявлението ѝ е разгледано и инспекторатът е заключил, че в случая е нарушено правото за разглеждане на делото в разумен срок. Зам.-министърът предлага споразумение и определя обезщетение от 10 000 лв., съобразено с практиката на съда в Страсбург. Семейство Анчови има един месец да реши дали да приеме предложението. Седмината въоръжени и маскирани мъже нахлули в дома на семейство Анчови в софийското с. Чепинци малко преди 19 ч на 31 януари 1998 г. По това време в къщата били само Веско Анчов и по-голямата му дъщеря, тогава на 16 г. Двамата гледали телевизия в кухнята. Първи в дома влетели Цветко Ненов и Петър Стоянов, който бил облечен с черно яке и черна блуза, с маска на главата. Двамата отворили вратата с ритник. Зад тях вървял Ивайло Рангелов-Джинката с нахлупена бейзболна шапка. Следвали го Борис Маринов, Божидар Методиев, Димитър Николов, Димчо Димов. крещейки, че извършват обир. В първия момент Анчов помислил, че това е шега, и не се подчинил. Стоянов и Ненов обаче го съборили на земята. Налагали го с ритници и крошета по цялото тяло, най-вече по главата. През цялото време нападателите крещели: “Къде са парите?” - А той им отвръщал: “Кои пари?” Докато го удряли, бандитите го ръгали с нож в седалището. През това време 16-годишната дъщеря на Анчов лежала на пейка до кухненската маса, но щом погледнела встрани, била удряно през лицето. После нападателите ѝ наредили да легне по очи на пода. Трима от тях замъкнали Анчов към мазето на къщата, като по пътя го заплашвали, че ще изнасилят дъщеря му. В мазето Методиев халосал Анчов с пълен с компот буркан по главата и той загубил съзнание. Когато се свестил, разбрал, че вратата е заключена. Борис Маринов и още един от нападателите отвели 16-годишното момиче в стаята на дядо му, който същата вечер бил извън дома, става ясно от мотивите към присъдата на ВКС. През цялото време те питали къде са парите на семейството. Един от мъжете изнасилил момичето, затискайки главата му с част от дюшека. После мобилният му телефон извънява и той излязъл от стаята. Влязъл друг, който завързал ръцете и краката на девойката с дръжки от чанта и я заключил в стаята. В този момент от пазар се върнали Марина, жената на Анчов, и по-малката им дъщеря, на 11 г. Направило им впечатление, че вратата на гаража е открехната, но добре помнели, че на тръгване я заключили. Паркирали семейния автомобил пред гаража и влезли в антрето на къщата. Там майка и дъщеря били посрещнати от трима мъже, единият от тях с маска и пистолет, а другият - с нахлупена до очите бейзболна шапка. Един от нападателите хванал Анчова с едната ръка през шията, а с другата стискал 2-те ѝ ръце зад гърба. Така я отвел до спалнята, която била на втория етаж. Въпреки че в помещението било тъмно, жената забелязала, че е разхвърляно. Всички чекмеджета на гардероба били отворени. Нападателят ѝ наредил да легне на леглото по очи и да не мърда и излязъл. Появил се Димчо Полицая, който започнал да я пита къде са парите, наркотиците и оръжието. Жената отвърнала, че дрога и оръжие нямат, а парите сигурно са ги намерили. Анчова помолила да не я удрят, но Димов отвърнал, че и на него не му е приятно случващото се, но “са на служба”. В стаята влязъл и Борис Маринов, който заплашил жената с изнасилване, ако не каже къде са парите. Свалил от нея накитите ѝ - златен синджир, гривна и два пръстена. Отказал се от обеците, защото махането им го затруднило. В стаята нахлул още един мъж, който попитал какво да правят с момичетата: Анчова се молела да не закачат децата ѝ. Завързали ѝ ръцете с булчински воал и я оставили сама. През това време 11-годишното дете било вкарано в стаята на дядо му, където била сестра му. Тогава там се появил и Джинката, който завлякъл момичето в детската стая на горния етаж. Наредил му да загаси лампата, но и не спирал да пита къде са парите. Накарал детето да седне на фотьойла и го изнасилил. Димчо Полицая обаче влязъл, запалил лампата и момиченцето видяло насилника - мургав, с леко набола брада. Минути по-късно в къщата утихнало. През това време Анчов успял да избяга от прозореца на мазето, отишъл при съседи и извикал полиция. 16-годишната му дъщеря била в стаята на дядо си. В един момент тя освободила завързаните си крака и ръце и се обадила в полицията. При нея дошла и малката ѝ сестра. Двете намерили майка си заключена в котелното помещение на мазето и започнали да търсят бащата. Пристигнала следствена група. След огледа е заведено дело срещу неизвестен извършител.  Нито едно обезщетение не може да компенсира усещането за липса на справедливост, коментира адвокат Снежана Стефанова, която представлява семейство Анчови. Тя подчерта, че близо 20 години от живота на нейните клиенти са минали в очакване на присъди за извършителите на престъплението. Този дълъг период е особено травмиращ за пострадалите, добави адвокат Стефанова. По нейна информация семейство Анчови са склонни да сключат споразумение с правосъдното министерство. Сумата обаче била крайно недостатъчна да компенсира семейството за преживяното. Друг проблем, който често се появявал при прекалено продължителните съдебни процеси, е, че изтича давността за част от престъпленията, добави адвокатката. ", "date": "2017.09.04", "title": "10 000 лв. обезщетение за измъчване, побой, 2 изнасилвания и 18 г. забавено правосъдие"}
{"url": "https://www.24chasa.bg/novini/article/6425607", "text": "Турски представители предупредиха Берлин, да не навлиза във вътрешните дела на Турция, след като двама германски граждани бяха арестувани в Турция, предава Deutsche Welle. Турският външен министър Мевлют Чавушоглу заявя по адрес на германските власти, че последните задържания „не им влизат в работата“, цитира Фокус. „Когато арестуваме заговорник, Германия се ядосва. Но какво да правим? Това е и турски гражданин, но Германия ни пита защо арестуваме техен?“, каза той. Изказванията на Мевлют Чавушоглу идват един ден, след като премиерът Бинали Иълдъръм заяви на германските депутати „да си гледат работата“.", "date": "2017.09.04", "title": "Чавушоглу: Арестите на немски граждани в Турция не влизат в работата на Германия"}
{"url": "https://www.24chasa.bg/novini/article/6425654", "text": "Севернокорейският лидер Ким Чен-ун е жесток и зъл. Китай трябва да положи усилия да спре агресията му, заяви австралийският премиер Малкълм Търнбул, цитиран от ДПА и БТА. Търнбул каза пред телевизия Ей Би Си, че ако Китай спре доставките на петрол за Северна Корея, ще окаже силен натиск над режима на Ким. \"Китай може да направи повече\", каза австралийският премиер. Той добави, че непрекъснато получава информация за вариантите на ответни действия, които могат да предприемат САЩ. \"Китайците са разочаровани и смаяни от поведението на Северна Корея, но Китай има най-силните средства за въздействие и с тях идва по-голямата отговорност. Точно сега Ким Чен-ун е решил да предизвика Китай и това налага по-силен китайски отговор\". Търнбул каза, че Северна Корея не е марионетка на Китай, но според него Китай може да ограничи още повече икономическите връзки с Пхенян, за да му окаже натиск за прекратяване на ядрените опити. На въпрос дали според него Ким Чен-ун е зъл, австралийският премиер каза, че той редовно избива членове на собственото си семейство. \"Това е жестока и зла диктатура. Той обрича собствения си народ на глад. Това е опасен, провокативен, незаконен режим, който застрашава мира и сигурността в района и в света и единствената му цел е да запази диктатурата на едно семейство в Северна Корея\", добави Търнбул, цитиран от ДПА.", "date": "2017.09.04", "title": "Австралийският премиер: Китай може да възпре Ким Чен-ун"}
{"url": "https://www.24chasa.bg/novini/article/6425666", "text": "Губернаторът на Калифорния Джери Браун обяви извънредно положение в Лос Анджелис, застрашен от огромен пожар, предаде ДПА. Обявяването на извънредно положение освобождава щатски ресурси за борба с пожара, обхванал 2350 хектара северно от централен Лос Анджелис, в планината Вердуго. Заради пожара бе затворена важна магистрала, информира БТА. Осемстотин пожарникари се опитват да угасят разрастващия се огън. Само 10 на сто от стихията е овладяна, а температурата постоянно се покачва, съобщи противопожарната служба.  ", "date": "2017.09.04", "title": "Обявиха извънредно положение в Лос Анджелис заради огромния пожар (Снимки)"}
{"url": "https://www.24chasa.bg/novini/article/6425679", "text": "Забавено е преминаването през първия тунел на автомагистрала\"Люлин\", в посока София, заради възникнал инцидент, информира МВР. Според първоначалната информация са се ударили лек автомобил и бус, няма данни за пострадали. Пътни полицаи подпомагат преминаването в района на катастрофата.                                                                                                                                                                                                                                                                                                                       ", "date": "2017.09.04", "title": "Забавено е преминаването през първия тунел на автомагистрала\"Люлин\""}
{"url": "https://www.24chasa.bg/novini/article/6425661", "text": "Тежка катастрофа затвори за неопределено време прохода Хаинбоаз. В района на Вонеща вода са се сблъскали турски тир и два български тежкотоварни автомобила. Верижната катастрофа е станала около 6 ч. Пострадали са шофьорът на тира, един от българските водачи и неговия спътник. Откарани са в болница с различни наранявания. Леките коли се пренасочват през Габрово и прохода Шипка, а товарните изчакват на място", "date": "2017.09.04", "title": "Тежка катастрофа затвори прохода Хаинбоаз, трима са пострадали (Обновена)"}
{"url": "https://www.24chasa.bg/novini/article/6425673", "text": "Съветът за сигурност на ООН ще заседава днес след поредния ядрен опит на Северна Корея. Съединените щати предупредиха, че са готови да отвърнат при всяка заплаха,  Тя може да бъде използвана като заряд за ракета с голям обсег. САЩ обмислят глобално търговско ембарго срещу Северна Корея, написа президентът Доналд Тръмп в „Туитър”. Междувременно министърът на отбраната Джим Матис заяви, че са обсъдени различни военни възможности.", "date": "2017.09.04", "title": "Съветът за сигурност на ООН заседава днес заради Северна Корея"}
{"url": "https://www.24chasa.bg/novini/article/6425702", "text": "Драстичната разлика между цената на труда у нас и в другите истински развити страни. Евродепутати  събират подписи, които да внесат в евроинституциите, за да променят това, предава  „Става дума за европейска гражданска инициатива. Такава процедура е провеждана само веднъж досега и е било допитване, свързано с качеството на водата. Целта на това начинание е да се съберат достатъчно брой подписи, които биха удостоверили желанието на тези хора въпросът да бъде поставен пред Европейската комисия”, поясни Ангел Джамбазки. „Например, българските превозвачи могат да си позволят стандарт на своите служители в размер на 1500-2500 евро. Това очевидно дразни техните западни конкуренти и се опитват да откраднат бизнеса и да го преместят в Западна Европа. Именно затова искаме да спрем тази практика, защото логиката на ЕС е единен пазар”, каза Ангел Джамбазки. „Съгласен съм с тази подписка, но е безспорен факт, че не е възможно с административно решение на който и да е парламент да забогатее дадена нация”, на мнение е Владимир Каролев. „България винаги е била най-бедната държава в ЕС. До 2008 г. страната ни доста бързо настигаше средното равнище на Съюза. След това обаче този темп се забавя, защото липсват реформи”, на мнение е икономистът. ", "date": "2017.09.04", "title": "Могат ли евродепутатите да постигнат еднакви заплати у нас и в ЕС с подписка?"}
{"url": "https://www.24chasa.bg/novini/article/6425704", "text": "Нови разкрития за убийството във Виноградец. В нощта на четвъртък срещу петък в ресторант в селото беше застрелян 47-годишен мъж. Kъм момента е, ясно, че 6-годишно момче е държало пистолета, с който е произведен фаталния изтрел, но не е категорично доказано, че именно детето е натиснало спусъка. Собственикът на оръжието е Лазар Влайков, председател на Общинския съвет в Септември. Той беше задържан за 24 часа, но след това беше пуснат на свобода, без повдигнати обвинения. Прокуратурата проверява дали Лазар Влайков е имал нерегламентирани разговори с прокурор с намерение случаят да бъде потулен. ГЕРБ вече изключиха от редиците си Лазар Влайков. „Този човек е представил в централата на ГЕРБ свидетелство за съдимост, че не е осъждан. При неговата номинация, а и след това при избора му за общински съветник, той е бил неосъждан”, съобщи Десислава Атанасова от ГЕРБ. Жители на Виноградец пък разказват, че това не е първият инцидент с Лазар Влайков, Той често предизвиквал скандали и побоища в заведения. Веднъж набил син на общинска съветничка, но делото потънало. Втори път нарязал лицето на човек със счупена бутилка. Трети път счупил крака на 20-годишно момиче, което се опитало да защити от него 16-годишния си брат. За вторите два случая не са падавани жалби, защото хората смятали, че няма смисъл.", "date": "2017.09.04", "title": "Лазар Влайков нарязал лицето на мъж с бутилка, счупил крака на момиче (Видео)"}
{"url": "https://www.24chasa.bg/novini/article/6425713", "text": "След последните арести на германски граждани в Турция министърът на външните работи на ФРГ Зигмар Габриел призова за ответен отговор на действията на Анкара, пише националният ежедневник Die Zeit, цитиран от Фокус. Според първия дипломат на Берлин миналото е показало, че „само икономическият натиск помага срещу Турция“, поради което Германия ще затегне съветите за пътуване в страната и ще намали икономическата помощ за нея. „Ще поговорим и с други в Европа да направят същото“, увери германският социалдемократ. Въпреки че преговорите за турското членство в Европейския съюз са „до голяма степен фарс“, Габриел все пак се противопостави на преустановяването им. Вицеканцлерът на ФРГ посочи турския президент Реджеп Тайип Ердоган като отговорен за отчуждаването. „Той се опитва да създаде впечатление сред гражданите си, че германците и европейците се отдалечават от Турция. В действителност той отдалечава Турция от Европа с главоломна скорост“, увери германският външен министър. На фона на новото изостряне на двустранните отношения между Берлин и Анкара, турският външен министър Мевлют Чавушоглу отправи нови атаки към федералното германско правителство. Германия се разстройва, когато турските власти предприемат мерки срещу превратаджиите. „Какво да кажем за това?“, заяви Чавушоглу пред местни медии. По данни на агенция DHA арестуваните миналия четвъртък са германски граждани от турски произход, заподозрени в предполагаема връзка със събитията в Турция от юли 2016 г. Те са обвинени в поддръжка на гюленисткото движение, което според Анкара е организирало опита за държавен преврат.", "date": "2017.09.04", "title": "Зигмар Габриел: Срещу Турция помага само икономическият натиск"}
{"url": "https://www.24chasa.bg/novini/article/6425722", "text": "Рап изпълнителят Лил Уейн е откаран в болница, след като е намерен в безсъзнание в хотелската му стая в Чикаго. 34-годишният Лил Уейн е припаднал, съобщи сайтът TMZ. Неговият говорител потвърди за сайта, че рап звездата е получил няколко припадъка, вторият, от които, е бил в болницата. Преди 4 години, когато Уейн отново беше в болница, но тогава в Лос Анджелис, призна, че е епилептик и има склонност към пристъпи. Участието му в Лас Вегас, което е трябвало да се състои снощи, е било отложено.", "date": "2017.09.04", "title": "Откриха рап изпълнителя Лил Уейн в безсъзнание в хотелската му стая в Чикаго"}
{"url": "https://www.24chasa.bg/novini/article/6425725", "text": "Антикорупционният закон ще бъде приоритетен за народното събрание през новата сесия. Прехвърлянето на избора на ръководител на антикорупционното звено към президента ми се струва като отказ от правомощията на народното събрание, което реално е отказ от отговорности, и това не е нормално. Така председателят на парламента Димитър Главчев коментира по дебатът между ГЕРБ и БСП кой да избира председателя на новия орган за борба с корупцията. Когато става дума за отказ от отговорности, място за компромиси няма, смята Главчев. Той изрази надежда, че скоро ще бъде проведен и избор за новите членове на ВСС, защото гражданите искат работеща и справедлива съдебна система. Партньорството с обединените патриоти е поставено на принципни позиции и за това е налице една полезна и работеща коалиция, смята още той. По повод предстоящото европейско председателство, председателят на парламента смята, че това е шанс за нас да участваме в нови законодателни инициативи на европейско ниво.", "date": "2017.09.04", "title": "Главчев: Парламентът, а не президентът трябва да избира ръководителя на антимонополното звено"}
{"url": "https://www.24chasa.bg/novini/article/6425745", "text": "Президентът на САЩ Доналд Тръмп е решил да сложи край на програма, позволяваща на стотици хиляди имигранти, дошли нелегално като деца, да останат в страната, предава БТА, като се позовава на публикация на \"Политико\". Много конгресмени от Републиканската партия на Тръмп подкрепят тази програма, създадена с президентски указ от неговия предшественик Барак Обама през 2012 г. Тя касае около 800 000 души. Очаква се Тръмп да обяви какво е неговото решение по въпроса утре. Според \"Политико\" обаче той вече се е произнесъл и негови сътрудници са се събрали вчера в Белия дом, за да подготвят премахването на програмата. Тя защитава от депортация хора, дошли като деца незаконно в САЩ и им позволява да работят или да учат в университет. Ако Тръмп отмени програмата, от одобрените вече по нея 800 000 души ще се изиска да напуснат страната.", "date": "2017.09.04", "title": "Тръмп иска да спре програма на Обама за мигранти, дошли нелегално като деца в САЩ"}
{"url": "https://www.24chasa.bg/novini/article/6425767", "text": "Южнокорейски вестник призова днес Сеул да се сдобие с ядрено оръжие, предаде Франс прес, цитирана от БТА. В Южна Корея има 28 500 американски военнослужещи. По силата на споразумение между нея и САЩ от 1974 г. на страната е забранено да разработва ядрена военна програма. САЩ поемат ангажимента да защитават с техния \"ядрен чадър\" Южна Корея. Но все по засилващата се заплаха от страна на Северна Корея кара някои южнокорейци да заговорят за еманципация на Юга от американското ядрено покровителство. \"В момент, в който заплахата на ядрените оръжия тегне над главите ни, ние не можем завинаги да сме зависими от американския ядрен чадър и от американското ядрено възпиране\", се казва в редакционен коментар на южнокорейския в. \"Донга илбо\". В него се припомня, че вече не може да се говори за свободен от ядрени оръжия Корейски полуостров, а само за свободна от ядрени оръжия Южна Корея. Така че Южна Корея не трябва да се колебае и да позволи завръщането на територията си на тактически ядрени американски оръжия, както и да започне да разработва свои собствени ядрени оръжия, допълва изданието. САЩ разположиха за известно време ядрени оръжия в Южна Корея след Корейската война, но ги изтеглиха през 1991 г., когато Югът и Северът заедно изразиха намерение да работят за един свободен от ядрени оръжия Корейски полуостров. Същевременно Асошиейтед прес съобщава, че по време на военни учения Южна Корея е симулирала ракетна атака срещу севернокорейски полигон за ядрени изпитания. Вчера Пхенян изпита шестата си ядрена бомба.", "date": "2017.09.04", "title": "Южнокорейски вестник призова Сеул да се сдобие с ядрено оръжие"}
{"url": "https://www.24chasa.bg/novini/article/6425778", "text": "Известният американски поет-авангардист и лауреат на наградата \"Пулицър\" Джон Ашбъри почина на 90-годишна възраст, предаде Асошиейтед прес, цитирана от БТА. Ашбъри се е споминал в своя дом в американския град Хъдсън в щата Ню Йорк, като смъртта е настъпила в резултат на естествени причини. Роденият през 1927 година в щата Ню Йорк Ашбъри се счита за един от най-видните поети на САЩ от втората половина на миналия век. Той оказва силно влияние върху младата американска поезия. Ашбъри се изявява и като художествен критик, превежда произведения на чуждестранни автори на английски език. Поетът е лауреат на многобройни награди, включително и на \"Пулицър\", която получава за своя сборник \"Автопортрет в изпъкнало огледало\" през 1975 година.", "date": "2017.09.04", "title": "На 90 години почина поетът Джон Ашбъри"}
{"url": "https://www.24chasa.bg/novini/article/6426130", "text": "Говорителят на турското Президентство Ибрахим Калън буквално изригна срещу последните изявления и действия на Германия спрямо Анкара, предаде информационната агенция Догу хабер ажансъ (ДХА). „Атаката срещу Турция и лично против президента Реджеп Тайип Ердоган, която пренебрегва основните и неотложни проблеми на Германия, а и на Европа, е отражение на стесняването на хоризонта вътре в самата Европа. Преклонението и съгласието с германска политика на популизъм и враждебност като основна тенденция в Европа, само по себе си и от само себе си подхранва дискриминацията и расизма.”, подчертава говорителят на Ердоган, предава Фокус.", "date": "2017.09.04", "title": "Говорителят на Ердоган за Германия: Популизъм и враждебност, подхранващ дискриминацията и расизма"}
{"url": "https://www.24chasa.bg/novini/article/6426141", "text": "Политическо-дипломатическият начин за уреждане на кризата около Северна Корея остава единственият подход. Това заяви днес руският заместник-министър на външните работи Сергей Рябков, предаде ТАСС, цитирана от БТА. \"Смятаме, че Пхенян трябва да спре провокационните си действия, дестабилизиращи обстановката, но не мога да не отбележа, че единственият начин за решаване на тази проточила се криза остава политическо-дипломатическият\", каза Рябков. Той предупреди, че всяко безразсъдно действие може да доведе до \"експлозия\" и призова онези, които са по-силни и по-мъдри, да бъдат сдържани, предаде Ройтерс. Рябков каза, че продължаването на политиката на санкции срещу Северна Корея е безпереспективно и че Русия е изтъкнала това пред САЩ, предаде ТАСС. Китай съобщи днес, че е протестирал официално пред Северна Корея по повод последния ядрен опит, извършен от Пхенян, най-мощния досега, предаде Франс прес. Пекин отправи \"строг упрек пред управляващия посолството на Северна Корея в Китай\", каза пред журналисти говорителят на китайското министерство на външните работи Гън Шуан. \"Очакваме съответната реакция от Съвета за сигурност на ООН\", добави той, цитиран от ТАСС. Китай неотклонно се обявява за денуклеаризация на Корейския полуостров, насърчава мирния диалог с цел укрепване на регионалната стабилност, допълни дипломатът.", "date": "2017.09.04", "title": "Рябков: Пхенян трябва да спре провокационните си действия"}
{"url": "https://www.24chasa.bg/novini/article/6426148", "text": "До 15 септември ще бъде пуснато движението по бул. „Княз Ал. Дондуков“ в частта, където в момента тече ремонт. Това каза кметът на София Йорданка Фандъкова по време на инспекция на ремонтните дейности на столичния бул. „Княз Ал. Дондуков“, предаде  „Фокус“. „Ремонтът на бул. „Княз Ал. Дондуков е един от най-тежките ремонти. Проектът се работи в срок и за 15-ти септември ще бъде пуснато движението от ул. „Сердика“ до ул. „ Георги С. Раковски“ и от ул. „Кракра“ до бул. „Васил Левски“. След 15 септември по график ще бъде затворен участъкът от бул. „Васил Левски“ до ул. „Георги С. Раковски“. Работниците ще работят с удължено работно време и се надявам хората, които живеят наоколо, да бъдат търпеливи“, каза още тя. Фандъкова уточни, че се прави се ремонт и на велоалеята. „Полагат се специални павета, които да позволят да има равна повърхност и в същото време да са в подходящо съчетание с гранитните павета. Надявам се тя да бъде подходяща и да имаме един изцяло обновен булевард. Велоалеята е с дължина от Министерски съвет до бул. „Васил Левски“, като има идеята след това да бъде удължена до бул. „Мария Луиза“. Ремонтират се частично и автобусните мрежи, стълбовете, осветлението и тротоарите, така че бул. „Княз Ал. Дондуков“ да бъде цялостно реконструиран“, обясни кметът на София. Ремонтите на бул. „Княз Ал. Дондуков“, бул. „Тодор Каблешков“ и бул. „Монтевидео“ ще продължат и след 15 септември, каза още Фандъкова. Тя уточни, че след 15 септември по график ще бъде затворен участъкът на бул. „Княз Ал. Дондуков“ от бул. „Васил Левски“ до ул. „Георги С. Раковски“. „В неделя пуснахме бул. „Прага“, предстои до края на тази седмица да бъде готов и бул. „Овча купел“. Преди 15 септември ще бъде пуснат и бул. „Шипченски проход“. Навсякъде, където е възможно, съм възложила с приключването на тротоарите да се очертават и велоалеи“, обясни Фандъкова.", "date": "2017.09.04", "title": "До 15 септември пускат движението по ремонтирания \"Дондуков\" в София"}
{"url": "https://www.24chasa.bg/novini/article/6426160", "text": "Лидерите на петте най-големи развиващи се пазарни икономики от групировката БРИКС решително осъждат поредния ядрен опит на Северна Корея, но смятат, че проблемът за нейната ядрена програма трябва да бъде решен само с мирни средства и чрез пряк диалог на Корейския полуостров, се казва обща декларация от срещата им в китайския град Сямън, предадоха ТАСС и Ройтерс. Във форума участват китайският президент Си Цзинпин, руският президент Владимир Путин, бразилският президент Мишел Темер, южноафриканският президент Джейкъб Зума и премиерът на Индия Нарендра Моди, предава БТА. \"Ние изразяваме дълбока загриженост от неотслабващото напрежение около продължаващия вече дълго време ядрен проблем на Корейския полуостров и подчертаваме, че той може да бъде решен само с мирни средства и чрез пряк диалог на всички заинтересовани страни\", се казва в документа, публикуван днес на сайта на Кремъл. Лидерите на Брикс се изказват също така за създаване на широка световна антитерористична коалиция, като подкрепят централната координираща роля на ООН в тази област. Те призовават към най-скорошно приключване на работата над всеобхватна конвенция за борба с международния тероризъм, която да бъде приета от Общото събрание на ООН. Те също така призовават всички страни да се придържат към комплексен подход в борбата с тероризма, който да включва противодействие на радикализацията, на вербуването и придвижването на терористите, включително чуждестранните бойци терористи, блокиране на източниците за финансиране на тероризма и на доставките на оръжие, борба с незаконната търговия с наркотици и с друга престъпна дейност, унищожаване на базите на терористите и противодействие на използването на интернет за престъпни цели. Лидерите на петорката от БРИКС също така призовават всички страни за спазват изцяло Парижкото споразумение за климата. В декларацията петимата лидери призовават и всички страни по иранската ядрена сделка да изпълняват произтичащите от нея задължения.", "date": "2017.09.04", "title": "БРИКС осъди ядрения опит на КНДР, но настоя за мирно решение на кризата"}
{"url": "https://www.24chasa.bg/novini/article/6426171", "text": "Подадените заявления за отпускане на целева помощ за отопление към 1 септември 2017 г. са 169 312, отпуснатите помощи са 100 911, отказите - 17 966. Това съобщиха от Агенцията за социално подпомагане. Сумата на новия месечен размер на целевата помощ за отоплителен сезон 2017/2018 година е 73,02 лв., общият размер за петте месеца на целия отоплителен сезон - 365,10 лв. Кандидатстващите лица и семейства подават своите документи в дирекциите \"Социално подпомагане\" по настоящ адрес, кампанията ще продължи до 31 октомври 2017 г. Увеличеният размер на пенсиите и на месечните помощи за деца с трайно увреждане не се отразява при определяне на диференцирания минимален доход за достъп до този вид помощ. За отоплителен сезон 2016/2017 г., когато размерът на помощта бе 72,46 лева месечно или общо 362,30 лева, целева помощ за отопление беше отпусната на 217 635 лица и семейства. В ход е и кампанията за отпускане на еднократна целева помощ от 250 лева за първокласници. До 1 септември 2017 г. подадените заявления са 28 398, издадените заповеди за отпускане на помощта са 23 199, които се отнасят за 23 764 деца. Отказите са 376, няма издадени заповеди за отпускане на помощта в натура. Срокът за подаване на заявление-декларация за отпускане на помощта след записване на детето в първи клас е не по-късно от 15 октомври на учебната 2017-2018 година. За миналата учебна година с еднократна целева помощ от 250 лева бяха подпомогнати 43 999 семейства за 44 849 деца, записани в първи клас. Изплатената сума за цялата страна бе 11 212 250 лева.", "date": "2017.09.04", "title": "Към 1 септември са отпуснати 100 000 \nцелеви помощи за отопление"}
{"url": "https://www.24chasa.bg/novini/article/6426204", "text": "Министерството на вътрешните работи предлага за всеки отработен час през нощта или за част от него между 22.00 и 06.00 часа на държавните служители в системата на МВР да се изплаща допълнително възнаграждение за нощен труд в размер на 0,25 лв. Това става ясно от проект на заповед, публикуван на сайта на ведомството днес. От предложението следва, че полицаите ще получават допълнително два лева за осем отработени часа през нощта. Освен това със заповедта се определя и допълнителното възнаграждение, когато служителят се води \"на разположение и се намира извън местоработата си\" на място, определено със заповед и/или график. Тогава ще му се изплаща допълнително за всеки час или част от него в размер на 0,10 лв. Заповедта определя и размера на допълнителните възнаграждения и на официални празници за полицаите. Това ще става като се удвои сумата за всеки отработен час, която получава служителя според основното му месечно възнаграждение. Според мотивите към проекта на заповед, тя няма да доведе до необходимост от допълнителни финансови средства по бюджета на МВР.", "date": "2017.09.04", "title": "МВР предлага да плаща допълнително по 0,25 лв. на час за нощен труд"}
{"url": "https://www.24chasa.bg/novini/article/6426246", "text": "56-годишен мъж е стрелял по играещи деца в Дупница, съобщиха от пресцентъра на Областна дирекция на МВР – Кюстендил. Служители на Районно управление – Дупница са задържали 56-годишния Н. В., който е стрелял по играещи деца на ул. „Орлинска“ в града. Няма пострадали. При извършените процесуално-следствени действия в дома му са открити и иззети 9 пистолета, 400 бойни патрона, 300 газови боеприпаса, въздушна пушка, старинни монети. Оръжието и боеприпасите са незаконно притежавани. Започнато е досъдебно производство по случая, уведомен е дежурен прокурор.", "date": "2017.09.04", "title": "56-годишен стреля по играещи деца в Дупница, иззеха 9 пистолета от дома му"}
{"url": "https://www.24chasa.bg/novini/article/6426252", "text": "67-годишен турски тираджия е в критично състояние в реанимацията на търновската болница след тежката катастрофа, която затвори тази сутрин прохода Хаинбоаз. Мъжът е с кръвоизлив в корема, разкъсан далак, черепно-мозъчна травма. На няколко пъти изпадал в клинична смърт на операционната маса и в интензивното отделение. Лекарите се въздържат от прогнози за оцеляването му. Общо трима пострадали са били откарани в областната болница след сблъсъка на турски тир и български камион и микробус. Единият мъж е с по-леки наранявания и вече е освободен за домашно лечение, състоянието на третия ранен продължава да се уточнява в спешното отделение. Верижната катастрофа станала около 6 ч. между великотърновските села Вонеща вода и Въглевци. При рисково изпреварване последвал челен сблъсък между двата камиона, а в тях се ударил и бус. Турският тир се е преобърнал на платното. Предстои претоварването на стоката в него и изместването му. Движението е затворено за неопределено време. На място са пожарна, полиция и пътни служби. Леките автомобили се пренасочват през прохода Шипка, а товарните изчакват в дълги колони.", "date": "2017.09.04", "title": "67-годишен турчин бере душа след катастрофа\nс тирове, затапила Хаинбоаз"}
{"url": "https://www.24chasa.bg/novini/article/6426329", "text": "Трябва да осъзнаваме като нация, че на пътя всеки иска да се придвижи до някъде, а не да загине. Това каза пред журналисти премиерът Бойко Борисов, който присъства на откриване на разширение на производствен корпус за заваряване на стоманени компоненти на австрийски завод в индустриалната зона на Червен бряг, предаде „Фокус“. Попитан за взаимодействието между местната власт и полицията, той коментира, че са назначени 1000 нови служители. „Доста напредват и по плановете и възстановяването на техниката. Виждате в Търговище един месец ни трябваше да хванем тези, дето бяха били възрастните, а то се оказа, че е внукът. Колкото повече инвестиции се правят, толкова повече се въздига и градът, и регионът. Най-ценното за една държава, е когато има производство и индустрия. Когато е близо 100% взаимност, това е печалба за държавата“, заяви премиерът. На въпрос да ли са необходими законодателни промени за взаимодействието с полицията, министър-председателят отговори: „Закони много имаме, просто трябва да се изпълняват и всеки да работи с душа. Ето сега от София дотук на всеки 100 метра са помлени мантинелите. Какво ли не се изговори, какво ли не се направи? Кара се безобразно. И санкции, и коли изкарахме, снимки има, налагат се глоби, свалят се номера. Това, ако не го осъзнаем ние… Знаете ли колко паметници има по пътищата? Може всеки да не се прибере“, коментира Борисов. Той подчерта, че трябва просто да осъзнаваме като нация, че на пътя всеки иска да се придвижи до някъде, а не да загине. „Не можем да сложим на всяка пресечка полицай. Не може във всяко нещо да сложиш полицай. Нали всички ние от джоба си плащаме за това като данъкоплатци. Просто дисциплина трябва“, каза още Бойко Борисов.", "date": "2017.09.04", "title": "Борисов: Не може на всяка пресечка да сложим полицай (Видео)"}
{"url": "https://www.24chasa.bg/novini/article/6426341", "text": "25-годишен от пловдивското село Първенец е с мярка за неотклонение за 72 часа, след като в петък нападнал медицинска сестра от спешното детско отделение на УМБАЛ \"Св. Георги\" на бул. \"Васил Априлов\", съобщиха от полицията. Малкият син на бияча Васил Сотиров бил докаран първоначално в спешното от майка си, тъй като по-рано глътнал една лъжица прах за пране. Лекарите установили, че няма опасност за момченцето, тъй като е повръщало. Дали му хапче и го насочили за домашно лечение. Родителите обаче не останали доволни, завели детето в друга болница, но после пак се върнали. Тогава хлапето било поставено на система. Сотиров искал да го вижда, влизал и излизал от стаята и медицинската сестра Мария Н. му направила забележка. Сотиров я хванал за шията, ударил я с юмрук в главата и я ритнал в корема.  \"Образувано е бързо производство за нанасяне на лека телесна повреда на медицинско лице при и по повод на задълженията му. Предвиденото наказание е от 1 до 5 г.\", коментира говорителят на Районната прокуратура в Пловдив Атанас Илиев. Утре изтича 72-часовият арест на бияча. Тогава от обвинението ще съобщят дали ще бъде поискана постоянна мярка задържане под стража. Сотиров не е осъждан.", "date": "2017.09.04", "title": "Арестуваха мъж, набил медицинска сестра в спешното"}
{"url": "https://www.24chasa.bg/novini/article/6426613", "text": "Моя кауза е да няма волфрамова мина във Велинград, каза по време на среща в града председателят на Парламентарната група и заместник- председател на партия Цветан Цветанов. Това съобщиха от пресцентъра на ГЕРБ. Той коментира, че когато се вземат управленски решения, се оказва, че в повечето случаи те се вземат от политиците. \"Това е политическо и управленско решение, защото през 2009 година, дни преди да си тръгне, то е взето от тогавашното правителство. В община Велинград живеят над 42 хил. души, а мината ще осигури работни места на около 400 души. Кое е по-важно, да бъде защитен общественият интерес или да бъде продаден?\", коментира Цветанов. Той допълни, че в района няма изградена инфраструктура за развитието на рудодобив. \"В село Кръстава се срещнах и разговарях с хората и се оказа, че няма такива, които да подкрепят мината. Това, което поемаме като ангажимент е пътищата да бъдат прехвърлени на общината, за да може тя да кандидатства по проекти и да има необходимата инфраструктура\", каза също Цветанов.  \"Ние ще защитим каузата на Велинград, ние ще защитим вашия интерес, ние искаме Велинград да се развива. Аз няма да участвам в тази игра, искам да идвам при вас с високо вдигната глава. Вие сте тези които назначават политиците. Преди година вие ми дадохте много на брой подписи и всичко необходимо сме го направили. Екипът на министър Нено Димов ще бъде подкрепен от ПГ на ГЕРБ, защото Велинград е част от България и е перлата на минералните избори на Балканите. Ето защо ние сме готови да я запазим дори и с цената на законодателни промени\", подчерта председателят на ПГ на ГЕРБ. Той благодари на хората за подкрепата им и уточни, че именно те определят бъдещето на своя град. „Ще работя за баланс в името на това максимален брой хора да живеят по–добре. Тук съм да гарантирам, че системата ма МОСВ ще гарантира този баланс така, че хората и бизнеса в града да не пострадат. Тази история започва през 2009 г. МОСВ се е опитала да прекрати ОВОС, но за съжаление след съдебно жалене сме принудени да продължим. На 27 септември ще се гледа ОВОС във Велинград, на 28 август бяха обявени пред Басейнова дирекция-Пловдив вододайните зони 1 и 2. Те гарантират чистотата на водата и забраняват каквато и да е дейност“, каза екоминистърът Нено Димов.  Няма да допуснем да се реализира концесията за добив на волфрам на територията на община Велинград. За всеки непредубеден човек е ясно, че тя е вредна за общината, заяви кметът на Велинград д-р Костадин Коев. Той поиска от Цветан Цветанов съдействие за промяна на концесионния договор и настоя пред министър Ненов МОСВ да сезира Министерството на енергетиката, което да промени концесионния договор въз основа на това, че водата в обсега на мината вече не е за санитарно-хигиенни нужди, а за питейно–битови цели. 75% от водата на тези водохващания е за Велинград, а останалите 25 на сто се изпращат към Ракитово, обоснова се кметът Коев.", "date": "2017.09.04", "title": "Цветан Цветанов: Каузата на Велинград да няма волфрамова мина е и моя (Снимки)"}
{"url": "https://www.24chasa.bg/novini/article/6426683", "text": "29-годишният Стефан Станев,   от ревност, е вменяем и може да носи наказателна отговорност за действията си. Това е показала съдебно-психиатричната експертиза, която бе направена на Станев в болницата към затвора в Ловеч, съобщи говорителят на Софийската градска прокуратура Зорница Таскова. Той бе изпратен там на 18 юли с решение на съда. До този развой се стигна по искане на прокуратурата, след като на 11 юли Станев нападна съкилийник в ареста. После той бе преместен в самостоятелна килия, но ден по-късно подпали леглото си. Разследването за убийството продължава, каза още Таскова.  ", "date": "2017.09.04", "title": "Експертиза показа, че убиецът на Виола е вменяем"}
{"url": "https://www.24chasa.bg/novini/article/6426682", "text": "21-годишният Тодор Николов, който наби слепи туристи в Несебър на 24 юни, обжалва мярката си неотклонение \"домашен арест\". Преди минути делото започна в Бургаския окръжен съд. Сред мотивите на неговия защитник е това, че Тодор имал сериозни заболявания и трябвало да е на свобода. Той самият влезе безмълвен в сградата на Съдебната палата, подминавайки репортерите без коментар. Скандалът със слепите туристи от Словакия стана, след като очевидец на боя пусна клипче от случилото се в социалните мрежи. Така хиляди видяха как младият несебърлия изскача от мерцедеса си и удря мъж и жена с бели бастуни, които пресичали в момента пред колата му. Инцидента стана в центъра на стария Несебър.", "date": "2017.09.04", "title": "21-годишният Тодор, който наби слепи туристи в Несебър, обжалва домашен арест"}
{"url": "https://www.24chasa.bg/novini/article/6426708", "text": "Мая Манолова представи днес промени в Закона за собствеността и ползването на земеделските земи и Закона за арендата в земеделието, които по-късно внесе в Народното събрание, съобщават от пресцентъра на омбудсмана. Повод за новите текстове са десетките жалби на земеделски производители и собственици на земя от цялата страна, в които сезират Манолова за опити за злоупотреби и порочни схеми на отдаване под наем на плодородни имоти, без тяхното знание и съгласие. Проблемът възниква след направена промяна в Закона за арендата в земеделието, буквално в последния ден от работата на 43-ото Народно събрание. С нея отпада изискването за представяне на скица за имотите при регистрирането на договор за аренда в Агенцията по вписванията. В дискусията, озаглавена „Белите петна“ и „черните дупки“ в законите за земеделските земи“, по време на която бяха обсъдени промените, участваха експерти от министерството на земеделието, храните и горите, зам.-председателят на Комисията по земеделието и храните в НС Йордан Апостолов и колегата му Румен Георгиев, представители на Нотариалната камара, на Агенцията по вписванията, зам.-областната управителка на Монтана Нина Петкова, кметът на Община Вълчедръм Иван Барзин, браншови земеделски организации, земеделски производители и собственици на земи. Манолова благодари на хората, че са я сигнализирали за порочните практики и пробойните, които дават възможност за кражба на хиляди декара земеделска земя в цялата страна. „Само в един измамен договор са засегнати над 600 имоти. Схемата позволява несобственици да сключват договори за наем на чужд имот за срок от 3 години, без знанието на стопаните. Освен това нотариусите сега заверяват договорите без проверка на собствеността. Договорите се регистрират в службата по вписванията отново без проверка. Създава се ситуация, „измаменият ще сее, а измамникът ще жъне\", обясни порочната практика омбудсманът. По тази причина общественият защитник предлага да се въведе изрично изискване договорите за наем и аренда на земеделска земя да се сключват само от собствениците на имоти. При съсобственост вариантите за сключване са два, според предложението на Манолова – без праг на идеални части и от 25% идеални части. Общественият защитник настоява и нотариусът да проверява собствеността при сключването на договорите за наем и за аренда. Тя предлага още да се представят скици при вписване на договорите за наем и аренда. Омбудсманът предлага общинската служба по земеделие да не регистрира договори, сключени от несобственици. Вече сключени договори от несобственици да могат да се потвърдят в едномесечен срок само от собствениците с нотариално заверена декларация. Манолова иска таксата за нотариалната заверка на декларацията да е 5 лева. Тя изрично предупреди народните представители да не превръщат предлаганите изменения в партийно-политическа дъвка, а да приемат така належащите промени до 1 октомври, когато започва стопанската година. Решението е в ръцете на законодателите, защото ако минат през земеделското министерство, ще отнеме повече време заради съгласувателните процедури и общественото обсъждане.", "date": "2017.09.04", "title": "Мая Манолова внесе в парламента промени срещу измами със земеделски земи"}
{"url": "https://www.24chasa.bg/novini/article/6426761", "text": "България и Гърция ще подпишат меморандум на 6 септември в гръцкия град Кавала, който ще стартира дейности по обособяването на транспортен коридор \"Sea2Sea\". Това каза на пресконференция министърът на транспорта Ивайло Московски. \"Целта е интегрираност, свързаност, развитие на индустрията по протежението на този коридор\", каза министър Московски. Той уточни, че транспортният коридор е комбинация на железопътна и пристанищна инфраструктура. В основната си част той представлява железопътна интегрирана свързаност, информира БТА. Транспортният коридор включва пристанищата Солун, Кавала и Александруполис с железопътна връзка през Свиленград. Той включва и българските пристанища Бургас и Варна и дунавското пристанище Русе. Индикативната стойност на проекта в българския участък е на стойност 1,070 млрд. евро, като транспортните съоръжения трябва бъдат изградени за около 10 години. Министър Московски уточни, че анализите за норми на възвращаемост и трафик ще бъдат правени съвместно от двете държави. Обсъждат се вариантите и начините на неговото финансиране. \"Проектът би могъл да намери интерес сред значителна част инвеститори, да бъде финансиран по плана \"Юнкер\", или да провокира интереса на Европейската инвестиционна банка и другите големи банки\", поясни транспортният министър. По думите му проектът създава алтернатива, не отнема възможността на другите транспортни трасета, по никакъв начин няма да намали и развитието на коридор номер 8 или на някой друг.", "date": "2017.09.04", "title": "България и Гърция ще подпишат Меморандум за транспортен коридор \"Sea2Sea\""}
{"url": "https://www.24chasa.bg/novini/article/6426777", "text": "37-годишен мъж от Лясковец се самоуби със законно притежаван ловен автомат в дома си. Той сложил край на живота си в неделя след обед. Ивайло Н. оставя дете и бременна съпруга. От няколко седмици мъжът бил изпаднал в депресия и постоянно говорел, че някой го преследва. Той работел във Велико Търново, но близките му не знаят да е имал проблеми. Наскоро споделил с жена си, че няма да може да отгледа децата си. В почивния ден излязъл в двора на къщата, като преди това извадил оръжието от заключения сейф и с един изстрел се прострелял в главата. По случая е образувано досъдебно производство.", "date": "2017.09.04", "title": "Млад баща се гръмна в двора на дома си в Лясковец"}
{"url": "https://www.24chasa.bg/novini/article/6426759", "text": "В резултат на предприети незабавни действия е задържан 29-годишен криминално проявен и осъждан варненец. Полицаи се отзовали на сигнал, постъпил на 31 август, за непознат, който държи против волята му непълнолетно момиче, предаде \"Фокус\". След проведени бързи оперативно-издирвателни и процесуално-следствени действия е установено, че извършител на деянието е М.Т. /29 г./ от Варна. Той бил задържан за срок до 24 часа. Материалите по образуваното досъдебно производство са докладвани в Районна прокуратура – Варна. На М.Т. е повдигнато обвинение по чл. 142А, ал. 3 от НК, наложена му е мярка за неотклонение „задържане под стража“.", "date": "2017.09.04", "title": "Задържаха 29-годишен варненец, осъждан за отвличане на непълнолетно момиче"}
{"url": "https://www.24chasa.bg/novini/article/6426772", "text": "Израелската полиция съобщи, че е арестувала бивш министър и член на израелския Съвет за национална сигурност в разследване на корупция при закупуването на три германски подводници и други плавателни съдове, предаде ДПА, цитира БТА. Самоличността на министъра засега е поверителна информация. Арестът е извършен в рамките на разследване на сделката за подводниците в размер на няколко милиарда долара, в която са замесени личният адвокат на премиера Бенямин Нетаняху Давид Шимрон, бившият началник на канцеларията на премиера Давид Шаран и бившият командващ израелските ВВС Елиезер Маром. През октомври 2016 г. Нетаняху подписа рамково споразумение за купуване на подводниците от германската фирма ТисенКруп въпреки отрицателното становище на тогавашния министър на отбраната Моше Яалон и други представители на израелския отбранителен сектор. Нетаняху не е сред заподозрените в това разследване. Вчера полицията е задържала шестима заподозрени, включително Шаран.", "date": "2017.09.04", "title": "Арести в Израел в разследване на корупция при закупуване на подводници"}
