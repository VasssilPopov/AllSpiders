{"url": "https://www.24chasa.bg/novini/article/8025182", "text": "Протестиращи срещу пенсионната реформа музиканти от Парижката опера изнесоха импровизиран протестен новогодишен концерт пред множество в центъра на френската столица, предаде Асошиейтед прес, цитирана от БТА. Музикантите изсвириха откъси от оперите \"Кармен\" и \"Ромео и Жулиета\" пред хората, събрали се пред Операта \"Бастилия\" на Площада на Бастилията. Днес беше 27-ият ден на протести срещу пенсионната реформа във Франция. Заради стачката беше затворен днес и дворецът във Версай. Музикантите от Парижката опера се включиха още от началото в стачните действия. Заради това операта трябваше да анулира от 5 декември насам общо 63 постановки.", "date": "2019.12.31", "title": "Протестиращи срещу пенсионната реформа музиканти изнесоха импровизиран концерт в Париж"}
{"url": "https://www.24chasa.bg/novini/article/8024511", "text": "Невероятен късмет споходи участник в играта „Лото 6 от 47“ в навечерието на Нова година. Щастливецът позна и шестте печеливши числа в тегленето на 30 декември и си спечели джакпота в размер на 2 000 000 лева, включващ къща, спортна кола и 10-дневна почивка за двама в Дубай. Той е играл със залог от 2 лева на сайта  . Печелившата комбинация, която го превърна в милионер, е съставена от числата: 2, 8, 12, 17, 21 и 24. Те бяха изтеглени от водещата Нора Шопова на живо по NOVA. Джакпотът в играта „Лото 6 от 47“ пада за втори път в рамките на този месец. На 1 декември печалбата отиде при международния шофьор Любомир Левчев от град Видин. Честито на големия късметлия, който ще има двоен повод за празник и ще посрещне новата 2020 година като милионер! В съдбоносното теглене на 30 декември има и четирима участници, които улучиха пет от шестте печеливши числа и грабнаха по 5000 лева. Двама от късметлиите са от град Славяново. Петици познаха и щастливци от Велинград и Кюстендил. А джакпотът в играта „Лото 6 от 47“ отново е презареден. Следващото теглене за 2 000 000 лева, включващи къща, спортна кола и 10-дневна почивка за двама в Дубай е в новогодишната вечер, 31 декември, в централната емисия новини на NOVA.", "date": "2019.12.31", "title": "Късметлия спечели джакпота в играта „Лото 6 от 47“ преди Нова година"}
{"url": "https://www.24chasa.bg/novini/article/8024236", "text": "Десетки колеги, близки и приятели се събраха в църквата \"Свети Седмочисленици\", за да кажат последно сбогом проф. Драгомир Драганов - сладкодумен разказвач и проницателен анализатор на новата ни история. Проф. Драганов почина в съня си на 71 години в нощта срещу понеделник. Той беше авторитетен преподавател и учен, политик от зората на прехода и един от най-ярките автори на в.\"24 часа\". Сред хората, които изпратиха проф. Драгомир Драганов бяха бившите министри Соломон Паси, Румен Петков и Александър Томов, бившият председател на Народното събрание Георги Пирински, политиците Янаки Стоилов и Михаил Миков, журналистката Велислава Дърева, историчката Искра Баева, Венцеслав Димитров, който беше депутат във Великото народно събрание. На поклонението имаше венец от \"24 часа\". В днешния брой публикувахме последното интервю, която проф. Драганов даде миналия петък.", "date": "2019.12.31", "title": "Историци, бивши министри, журналисти казаха последно сбогом на проф. Драганов (Снимки)"}
{"url": "https://www.24chasa.bg/novini/article/8024564", "text": "\"Само един месец от четирите години се занимавам с избори, после – всички кметове са ми любими и еднакви\", заяви министър-председателят Бойко Борисов в община Руен, където се срещна с представители на местната власт. Кметът на Руен Исмаил Осман благодари за подкрепата, която правителството оказва на общините и по-специално по отношение на инфраструктурните проекти. Конкретно за населените места в рамките на община Руен кабинетът е отпускал средства за ремонти на улици и за изграждане на спортни обекти. „Нали искаме да задържим хората тук, а не да идват в София или Бургас. Виж каква красота е. Така че – уважавайте се, помагайте си“, добави премиерът Бойко Борисов. Министър-председателят пое ангажимент да бъдат ускорени дейностите по строително-ремонтните работи на пътя Айтос – Провадия. Проектът се финансира от Оперативна програма „Региони в растеж“ 2014-2020 г. Айтоският проход е най-удобната и бърза връзка за шофьорите от Варненска област с автомагистрала „Тракия“. Премиерът Борисов изтъкна, че се работи усилено по множество инфраструктурни обекти в страната, като специално акцентира върху АМ „Хемус“ и АМ „Струма“. „Хемус е жизненоважен. Обещавам и ще го правим!“, категоричен беше премиерът.", "date": "2019.12.31", "title": "Борисов в Руен: Всички кметове са ми любими и еднакви (Видео, снимки)"}
{"url": "https://www.24chasa.bg/novini/article/8024596", "text": "Българската народна банка обяви, считано от 1 януари 2020 г., че основният лихвен процент (проста годишна лихва) остава в размер на 0.00 на сто.                                                                                                                                                                                                                                                                                                                                ", "date": "2019.12.31", "title": "Основният лихвен процент остава 0.00 на сто"}
{"url": "https://www.24chasa.bg/novini/article/8024607", "text": "Архиерейска Света литургия и молебен за Новата 2020 година ще бъдат отслужени на 1 януари в патриаршеската катедрала \"Св. Александър Невски\". Това съобщиха от Българската патриаршия. На 1 януари, когато Светата Православна църква отбелязва Господския празник Обрезание Господне и празника на Свети Василий Велики, в патриаршеската катедрала \"Св. Александър Невски\" от 10.00 часа ще бъде отслужена тържествена архиерейска Света литургия. Молебенът за настъпващата Нова година ще бъде отслужен от Негово Светейшество патриарх Неофит. Началото на молебена е от 11.30 часа в патриаршеската катедрала. От Българската православна църква приканват православните християни да вземат молитвено участие в тържествените богослужения.", "date": "2019.12.31", "title": "Патриарх Неофит ще отслужи молебен за Новата 2020 година"}
{"url": "https://www.24chasa.bg/novini/article/8024785", "text": "Дванайсет членове на иракски милиции са ранени при днешния щурм на комплекса на посолството на САЩ в Багдад, предаде Ройтерс, като се позова на източници от здравните органи, съобщи БТА. По думите им те са пострадали от сълзотворния газ и зашеметяващите гранати, използвани, за да бъде разпръсната тълпата. Протестиращи и членове на иракски милиции щурмуваха комплекса на посолството и подпалиха приемната на дипломатическата мисия, но не стигнаха до основната сграда на комплекса, разказва очевидец, цитиран от Ройтерс. Около главния вход бяха разположени иракски специални сили, за да им попречат да влязат в самото посолство. След това към тези сили се присъединиха подкрепления от обучените и екипирани от САЩ иракски сили за борба с тероризма.", "date": "2019.12.31", "title": "12 са ранени при щурма в комплекса на US посолството в Багдад"}
{"url": "https://www.24chasa.bg/novini/article/8024827", "text": "В навечерието на 2020 г. Китайската медийна група предаде новогодишната реч на председателя на КНР Си Дзинпин, съобщи  Скъпи приятели, дами и господа, Днес посрещаме 2020 г. и бих искал да използвам тази възможност, за да отправя новогодишни поздрави към всички вас от столицата Пекин. През 2019 г. положихме усилия за постигането на плодотворни резултати и работихме упорито. Качественото развитие върви стабилно, БВП на нашата страна се предвижда да достигне 100 трилиона юана, средно по 10 000 долара на глава от населението. Трите големи битки, които Китай води, постигнаха ключов напредък. Съвместното развитие на Пекин, Тиендзин и Хъбей, на икономическия пояс по течението на река Яндзъ и в района на големия залив Гуандун-Хонконг-Макао, както и интеграцията в делтата на Яндзъ се ускориха, опазването на екологията на река Хуанхъ и качественото развитие станаха държавни стратегии. Около 340 окръга в страната с население от над 10 милиона души се избавиха от бедността. Сондата „Чан'ъ-4\" кацна на обратната страна на Луната за първи път в историята на човечеството, успешно бе изстреляна ракета-носител „Чанджън-5\", китайският ледоразбивач „Сюелун-2\" стигна за първи път до Южния полюс, изграждането на китайската система за глобално позициониране „Бейдоу\" навлезе в ключов етап, ускорено бе въвеждането на 5G мрежата за търговска употреба, новото международно летище „Дасин\" в Пекин официално отвори врати. Тези постижения са пример за упорита работа и мъдростта на трудещите се в новата епоха, както и за невероятния дух и сила на Китай. През тази година задълбочихме реформите и отварянето към света. Успешно бяха извършени промени в Партията и държавните органи и ведомства. Изградихме редица експериментални зони за свободна търговия и нов район в Шанхайската експериментална зона за свободна търговия. Пазарът за технологични компании се развива успешно. Общата сума от намалението на данъците и таксите надхвърли 2 трилиона юана. Подоходният данък спадна, а много лекарства за масова употреба поевтиняха, скоростта на Интернет стана по-висока, разделното събиране на отпадъци е нова мода за нисковъглероден живот. „Годината за намаляване тежестта на низовите органи и институции\" даде нови сили на местните ръководители в малките градове и селата. В цялата страна се виждат нови промени и се усеща нова атмосфера. През тази година реформите в отбраната и въоръжените сили продължиха и народната армия показа своя нов облик в новата епоха. Проведохме военен парад по случай 70-та годишнината от създаването на КНР, тържество по случай 70-та годишнината от основаването на военновъздушните и военноморски сили, както и Седмите световни военни игри. Първият произведен в Китай самолетоносач бе пуснат на вода. Народната армия и нашите войници стоят винаги в решителна защита на Родината, и бих искал да използвам тази възможност, за да поздравя всички воини, които защитават нашите домове. През 2019 г. най-незабравимото събитие бе честването по случай 70-та годишнина от основаването на Китайската народна република. Празнувахме забележителните успехи на нашата страна през тези години, вдъхновени от силата на патриотизма. Военният парад бе грандиозен, присъстващите изпълнени с емоция, а площад „Тянанмън\" стана море от радост. В цялата страна хората носеха червения цвят, по широко усмихнатите им лица бе изписана гордост, песента „Аз и моята родина\" звучеше навсякъде. Затрогващият до сълзи патриотизъм сплоти всички в духа на националното единство. Всичко това намери отражение в похвалите и високите оценки за Нов Китай и за упорития труд в новата епоха, а на нас донесе безкрайна сила. Тази година посетих много места в страната и видях лично бързото развитие на района „Сюн'ан\", пристанището в Тиендзин, оживеният вече нов административен център до Пекин, красивата природа на Вътрешна Монголия, новия живот на канала „Хъси\", величествената Хуанхъ, спокойния живот на хората от двата бряга на река Хуанпу. Навсякъде в Китай се усеща живот. Изминах пътя от люлката на китайската революция – град Юду в провинция Дзянси до музея на революцията в окръг Синсиен, провинция Хънан, от паметника на Западната армия в град Гаотай, провинция Гансу, до революционния лагер в планината Сяншан, и навсякъде бях впечатлен, а първоначалните идеи и мисия са сила за нас в новата епоха. Както преди, независимо колко бях зает, се виждах и с обикновените хора. Те ми казваха много сърдечни думи, които ще пазя завинаги в сърцето си. Хората от етноса дулун в село Гуншан, провинция Юннан, селяните от Сядан в провинция Фудзиен, всички войници от поделението „Уандзие\", студените в Пекинския спортен университет, деца и възрастни доброволци в Макао ми писаха писма. В отговорите си до тях оцених високо резултатите на всички и изразих моите пожелания към тях. Тази година бяхме трогнати от много хора и събития. От Джан Фуцин, който цял живот кри предишните си успехи и авторитет; от Хуан Уънсю, който даде принос за избавянето от бедността, от 31-те, които загинаха, борейки се с пожар; от Ду Фугуо защити своя партньор с тялото си; от китайския женски отбор по волейбол, който спечели Световната купа без нито една загуба. Много обикновени герои се трудиха скромно през целия си живот, без да търсят известност и така написаха необикновена страница в нашата история. През 2019 г. Китай продължи да се отваря към света. Организирахме Втория форум за международното сътрудничество „Един пояс, един път\", градинарското ЕКСПО в Пекин, Азиатския междукултурен диалог, Второто международно изложение за внос в Китай, което показа пред света един цивилизован, отворен и толерантен Китай. Срещах се с много държавни и правителствени ръководители, споделях с тях позициите на Китай, увеличихме приятелството и задълбочихме консенсуса. Няколко страни в света установиха дипломатически отношения с нас и броят им вече достигна 180. Кръгът от приятели на Китай непрекъснато се разширява. Настъпващата 2020 г. представлява важен жалон в нашата история. Тя е последната от целта за всеобхватното и цялостно изграждане на общество със средно ниво на благосъстояние и ще маркира реализирането на първата от двете цели за стогодишнините. 2020 година е ключова също за борбата срещу бедността. Окончателният щурм започна и ние трябва да положим общи усилия и да работим упорито, да създадем по-здрава основа, да се борим решително с бедността, и да реализираме навременно целта си за пълното изкореняване на абсолютната бедност в селските райони. Преди няколко дни, участвах в тържествата по случай 20-годишнината от връщането на Макао в страната. Изключително съм радостен от процъфтяването и стабилността на Макао. Успешната практика в този район доказва, че политиката „една държава, две системи\" е правилна и се ползва с подкрепата на макаоските граждани. През последните няколко месеца всички следят с повишено внимание събитията в Хонконг. Без хармония и стабилност, няма да има спокойствие в дома, затова се надявам от все сърце Хонконг и нашите сънародниците там да бъдат по-добре. Процъфтяването и стабилността на Хонконг са желание, както на неговите граждани, така и на всички китайци. Историята е като река, която не спира своето течение, понякога е бурна, друг път спокойна. Ние не се страхуваме от бурите и трудностите. Китай ще върви решително по пътя на мирното развитие, ще защитава световния мир и ще стимулира общото развитие. Желаем, заедно с народите от целия свят, да изграждаме „Един пояс, един път\", да съдействаме за формирането на общност на споделена съдба, както и за откриването на по-проспериращо и красиво бъдеще за всички хора. В този момент много хора продължават да се трудят упорито, част от тях бранят сигурността, други работят, за което трябва да им благодарим. Нека да работим упорито, тъй като времето не чака. Да посрещнем заедно новата 2020 година. Честита Нова година!", "date": "2019.12.31", "title": "Си Дзинпин в новогодишната си реч: Имаме ключов напредък в 3-те битки, които Китай води"}
{"url": "https://www.24chasa.bg/novini/article/8024844", "text": "Единството на гражданите на Русия е основа за постигането на най-високите цели на страната, заяви руският президент Владимир Путин в новогодишното си послание, излъчено в руските региони на Далечния изток, предаде ТАСС, цитирана от БТА. \"Личните ни планове, мечтите ни са неотделими от Русия. От усилията и приноса на всеки от нас зависи нейното настояще и бъдеще, бъдещето на децата ни. Единствено заедно ще решим задачите, които стоят днес пред обществото и страната. Нашето единство е основа за постигане на всякакви най-високи цели\", каза Путин и добави: \"Тези ценности са ни предали предците ни - героично, непоколебимо поколение на победители\". Руският президент отбеляза, че съвсем скоро ще настъпи 2020 г. и светът вече е изправен на прага на третото десетилетие на 21 век. \"Живеем в бурно, динамично, противоречиво време, но можем и сме длъжни да направим всичко за успешното развитие на Русия, за това всичко в нашия живот да се променя само към по-добро\", подчерта Путин в посланието си. Всяко дете трябва да знае, че е обичано, заяви руският президент. \"Нека родителите бъдат здрави и винаги да чувстват вашето внимание, а всяко дете знае, че то е най-любимото\", добави Путин, който отбеляза също, че в навечерието на Нова година всички хора са обединени от топлотата на човешките отношения и приятелското общуване. Путин похвали подвизите на руския народ - \"героично, непреклонно поколение от победители\", на фронта и в тила по време на Великата Отечествена война. Той отправи специален поздрав до \"хората от по-старото поколение, до всички, минали през най-тежки изпитания заради нас, заради бъдещето\" на Русия. На 9 май 2020 г. ще се честват 75 години от победата на Съветския съюз над нацистка Германия, отбелязват Франс прес и ТАСС. Кремъл покани на тържествата в Москва представители на много държави. ТАСС съобщава също така, че Путин е наредил да се обмислят допълнителни мерки в подкрепа на ветераните. Днес се навършват 20 години, откакто Владимир Путин застана начело на Руската федерация. По време на новогодишното си послание по телевизията през 1999 г. тогавашният държавен глава Борис Елцин, губещ сили, заяви за всеобщо учудване, че излиза в оставка и до изборите оставя държавното кормило на премиера Путин, назначен на поста преди месеци и все още не особено известен, напомня АФП.", "date": "2019.12.31", "title": "Путин зове за единство на нацията в празничното си послание"}
{"url": "https://www.24chasa.bg/novini/article/8024857", "text": "На база данните от месечните отчети за касово изпълнение на бюджетите на първостепенните разпоредители с бюджет приходите, помощите и даренията по консолидираната фискална програма /КФП/ към ноември 2019 г. са в размер на 39 853,8 млн. лв. или 90,9 на сто от годишните разчети. Това съобщава пресцентърът на министерството на финансите, цитиран от БТА. Бюджетното салдо по КФП на касова основа към ноември 2019 г. е положително в размер на 1300,8 млн. лв.(1,1 на сто от прогнозния БВП) и се формира от превишение на приходите над разходите по националния бюджет в размер на 1640,6 млн.а лв. и дефицит по европейските средства в размер на 339,8 млн. лева Размерът на фискалния резерв към 30 ноември е 10,545 млрд. лв. Съпоставени със същия период на предходната година приходите, помощите и даренията по КФП нарастват номинално с 4044,2 млн. лв., в т.ч. данъчните и неданъчните приходи - с 3 780,7 млн. лв. (11,1 на сто) и постъпленията от помощи и дарения (основно грантове по програмите и фондовете на ЕС) - с 263,6 млн. лв. (15,5 на сто). Общата сума на данъчните постъпления, включително приходите от осигурителни вноски, възлиза на 31 988,0 млн. лв., което представлява 92,6 на сто от планираните за годината данъчни приходи. Приходите от преки данъци са 5635,5 млн. лв. или 85,9 на сто от предвидените в разчетите за годината. Приходите от косвени данъци са 15 701,6 млн. лв., което е 95,5 на сто от разчетите за годината. Постъпленията от ДДС са 10 355,7 млн. лв. или 95,6 на сто от планираните. Приходите от акцизи възлизат на 5088,0 млн. лв. (95,4 на сто от разчетените за годината). Постъпленията от мита са 213,3 млн. лв. или 90,1 на сто от годишните разчети. Постъпленията от други данъци (вкл. имуществени), са 1091,1 млн. лв. или 93,3 на сто изпълнение на годишните разчети. Приходите от социални и здравноосигурителни вноски са 9559,8 млн. лв., което представлява 92,1 на сто от разчетените за годината. Неданъчните приходи са 5899,4 млн. лв., което представлява 89,0 на сто от годишните разчети. Приходите от помощи и дарения са в размер на 1966,5 млн. лева. Разходите по КФП (вкл. вноската на България в бюджета на ЕС) към ноември 2019 г. възлизат на 38 553,0 млн. лв., което е 83,3 на сто от годишните разчети. Нелихвените разходи са 36 810,1 млн. лв., което представлява 83,4 на сто от годишните разчети. Текущите нелихвени разходи към ноември 2019 г. са в размер на 31 254,3 млн. лв., капиталовите разходи (вкл. нетния прираст на държавния резерв) възлизат на 5521,7 млн. лева. Предоставените текущи и капиталови трансфери за чужбина са в размер на 34,1 млн. лева. Лихвените плащания са в размер на 607,3 млн. лв. или 90,7 на сто от планираните за 2019 година. Частта от вноската на България в бюджета на ЕС, изплатена към 30 ноември 2019 г. възлиза на 1135,6 млн. лв.", "date": "2019.12.31", "title": "Бюджетното салдо по КФП на касова основа към края на ноември е положително"}
{"url": "https://www.24chasa.bg/novini/article/8024868", "text": "На база на предварителни данни и оценки се очаква бюджетното салдо по консолидираната фискална програма /КФП/ за 2019 г. да бъде отрицателно в размер на 1142,6 млн. лв. (0,96 на сто от прогнозния БВП), съобщава пресцентърът на министерството на финансите, цитиран от БТА. Съпоставено с разчетите към Закона за изменение и допълнение на Закона за държавния бюджет за 2019 г. се отчита номинално подобрение на бюджетното салдо с около 1,3 млрд. лева. Отчетеният за годината дефицит се дължи на извършените еднократни разходи във връзка с реализирането на инвестиционния проект за придобиване на нов тип многофункционален боен самолет за българските военновъздушни сили. С разчетите към Актуализираната средносрочна бюджетна прогноза 2020-2023 е предвидено бюджетното салдо да бъде балансирано и да остане на това равнище през целия хоризонт на бюджетната прогноза, пише в съобщението. Приходите, помощите и даренията по КФП за 2019 г. се очаква да бъдат в размер на 43 896,1 млн. лв., което е 100,1 на сто спрямо годишния разчет, като изпълнението на данъчните приходи е 102,1 на сто. Съпоставени с 2018 г. приходите по КФП нарастват с 4245,2 млн. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. В частта на приходите по националния бюджет най-значително се увеличават постъпленията от данъци (с 3,0 млрд. лв.), като ръст се отчита при всички основни данъци и осигурителни вноски. Косвените данъци нарастват с близо 1,4 млрд. лева спрямо предходната година. Значителен ръст се отчита и при приходите от социални и здравноосигурителни вноски, корпоративните данъци и други. Разходите по консолидираната фискална програма (вкл. вноската на България в бюджета на ЕС) за 2019 г. са в размер на 45 038,7 млн. лв., което е 97,3 на сто от годишния разчет. За сравнение разходите по КФП за 2018 г. бяха в размер на 39 515,7 млн. лева, посочват от финансовото министерство. Вноската на България в бюджета на ЕС, изплатена към днешна дата от централния бюджет, възлиза на 1193,1 млн. лв.", "date": "2019.12.31", "title": "Бюджетното салдо за 2019 година е с дефицит от 1142,6 млн. лв."}
{"url": "https://www.24chasa.bg/novini/article/8018761", "text": "На 9 декември  трябваше да навърши 77 години. Отиде си на 27.11. А винаги празнуваше рождените си дни с торта, постановка и приятели... Стефан Данаилов, наричан още Ламбо, Мастера, Бате Серго, Майор Деянов, българският Ален Делон, е емблематичен български актьор, дългогодишен преподавател по актьорско майсторство за драматичен театър в НАТФИЗ (8 класа), политик от БКП/БСП, министър на културата в правителството на Сергей Станишев г., избиран за народен представител в 6 парламента. В деня, в който го изпратиха във вечния му път в Народния театър, на чиято сцена той изигра емблематични роли, времето беше безмилостно студено към неговите фенове. Това не попречи на хората да се подредят чинно в редица, която обикаляше два пъти фонтана пред театъфра, и да чакат с часове да поднесат цвете. Във фоайето на театъра съболезнования приемаха неговият син Владимир Данаилов и съпругата му, долетели от САЩ, доведеният му син Росен Цанков - от първия брак на съпругата му Мария с режисьора Вили Цанков, и неговите две деца близнаци - любими племенници на Ламбо, дъщерята на сестра му - Росица Обрешкова. Като почетен караул стояха неговите ученици от НАТФИЗ, почти всички успешни актьори днес. Здравето отдавна изневеряваше на Стефан Данаилов. Преди години му откриха злокачествен лимфом, лечението на който срина имунната му система и той беше уязвим за всеки вирус. После го предадоха очите. Не го пожали и паркинсонът. Подхлъзна се на терасата на къщичката край морето, където от години почива, и си счупи тазобедрена става. Но актьора не се кротна. Не го държаха краката, но играеше на скутерче в пиесата “Актрисата”. Връщането му на сцената беше благотворно, но нехайството му към здравето си каза думата, с тъга казва синът му Влади. Легендарната  почина сутринта на 6 декември 2019 г. на 97-годишна възраст. През октомври великата актриса е имала сепсис като усложнение от възпалена жлъчка. “Състоянието ѝ беше много тежко и нямаше никакво подобрение”, съобщи дъщеря ѝ Мария Грубешлиева. И призова всички, които обичат майка ѝ, да се молят за нея. 9 дни, след като на 27 ноември от този свят на 76 г. си замина Стефан Данаилов, в небесния театър го последва и Стоянка Мутафова. Стояна Константинова Мутафова е емблема на българския театър и българското кино. Истинското име на актрисата е объркано в афиш и тя става позната на всички като Стоянка. Родена е на 2 февруари 1922 г. в София. Баща ѝ, писателят Константин Мутафов, е драматург в Народния театър “Иван Вазов”. През 1941 г. завършва Първа софийска девическа гимназия и класическа филология в Софийския университет, театралния отдел на Академията за изкуства в Прага, Чехословакия (1947 - 1949). Работи в театър в Прага, а от 1949 до 1956 г. - в Народния театър. Тя е сред основателите на Държавния сатиричен театър “Алеко Константинов”, където играе от 1956 до 1991 г. Играе в над 90 театрални постановки. Популярна с ролите си във филмови и телевизионни продукции като “Големанов”, “Вражалец”, “Милионерът”, “Новогодишна шега”, “Топло”, “Любимец 13”, “Кит” и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова. На 94-годишна възраст през 2016 г., осъществява мащабно турне в театрални зали в САЩ, Канада, Германия, Холандия, Швейцария и Великобритания, където жъне огромен успех. Госпожа Стихийно бедствие смело играе дори канкан. От 1 ноември 2017 г. пътува в цялата страна заедно с дъщеря си Мария Грубешлиева, с която провежда творчески срещи разговори и представяне на биографичната книга “Добър вечер, столетие мое”. После ескалираха здравословните ѝ проблеми, които я мъчеха от години - счупвания, незаздравяващи рани, катаракта... На 84 години на 25 септември 2019 г. в кардиологията на Александровска болница почина Любомир Левчев. През последните години той страдаше от много болежки, но духом не се предаваше, а продължаваше да пише стихове и да издава книги. Последната стихосбирка на големия поет се казваше “Самосън”. В нея е публикувана и следната негова епитафия: “Hue се отдаваме едновременно на две болки всемогъщи. Ние искаме светът да се променя и да си остава един и същи. Затова атакуваме старото: песни, багери и безсърдечие. А сътвореното от нас - вярваме - трябва да остане вечно… Няма такава вечност! И това е добре. Крадците на огън не са се свършили! А който не е готов да умре - той вече е мъртъв”. Талантът му бе ярък и неповторим, той самият с дарбата си бе цяла една епоха. През 1975 г. Людмила Живкова става председател на Комитета за култура и кани Любомир Левчев за свой първи заместник. Неговата основна задача е да организира писателските срещи в София. На първата през 1977 г. пристигат Гор Видал, Уилям Мередит, Янис Рицос и др. Пленумът на 10 ноември 1989 г. го заварва като председател на СБП. Тогава на трибуната излиза Любомир Левчев и произнася библейската фраза: “Всички сгрешихме и всички непотребни станахме...” Всеки от тогавашните нейни обитатели извървя своя път през “промените”, включително и Левчев. Принуждава се известно време да живее в чужбина. После се върна и доказа, че не е случайно име в българската литература. Някъде отгоре Левчев спокойно ще посрещне всичко, изписано и изговорено по негов адрес след смъртта му. Той беше насяно с всичко. Милчо Левиев, легендарният композитор и джаз пианист, почина на 82 години в Солун. Милчо Левиев е роден на 19 декември 1937 година в Пловдив в еврейско семейство. Той е брат на художника Йоан Левиев. Завършва Държавната консерватория, където негови професори са Панчо Владигеров и Андрей Стоянов. Кариерата си започва в Пловдивския драматичен театър. Назначен е за диригент на Бигбенда на Българското национално радио от 1962 до 1966 г. От 1963 до 1968 г. работи като солист и диригент на Пловдивската и Софийската филхармония. По идея на Радой Ралин създава групата “Джаз Фокус'' 65\", с която гастролира в страната и чужбина до 1970 г. при голям успех. Едно от най-известните му произведения за този период е аранжиментът на песента на Пол Маккартни “Вчера” (Yesterday). Пише и филмова музика, както и симфонии и камерна музика. През 1970 г. по покана на Дон Елис напуска България и заминава за Лос Анджелис. Остава с него до 1977 г. В началото на 1980 г. се завръща за кратко в страната и изнася поредица от концерти. Бил е на многобройни турнета из Европа и САЩ. Преподава в Южнокалифорнийския университет (University of Southern California) и води майсторски клас в Нов български университет. През последните години живееше в Солун. Гениален космополит, Милчо Левиев винаги казваше за себе си: “Аз съм филибелия” (пловдивчанин - б.а.). Когато замина за САЩ и вестта се разнесе, един негов приятел му пожела: “Стой там, бате Милчо, да учиш янките на джаз”, върна се в спомените си президентът Петър Стоянов (1977-2002) - един от първите, отдал почит на големия музикант. “Повече няма да плачем, ще се радваме на това, на неговата музика”, каза певицата Вики Алмазиду. С Левиев я свързваше не само голяма любов, но и блестяща творческа дейност. Дни преди да навърши 80 г. издъхна легендарният български политик Жорж Ганчев. През декември м. г. той бе покосен от втори сърдечен удар. По-рано през 2018-а той претърпя друг масивен инфаркт. След втория случай той сподели, че не се чувства добре, трудно говори и се движи Многократният кандидат за президент, депутат и основател на Българския бизнес блок Георги Ганчев Петрушев, станал известен като Жорж Ганчев, е роден на 29 август 1939 г. в Пловдив. Занимава се активно със спорт, шампион е на България по фехтовка, играе баскетбол. В началото на 60-те години се жени за британка и емигрира. В Англия завършва Британската академия по фехтовка. Главен треньор е на 200-годишния Лондонски фехтовален клуб. Треньор на британските олимпийци за две олимпиади. В САЩ политикът, който съветваше приживе българина да не гледа тъпо, получава пълна стипендия в Холивуд и завършва театралния институт на Лий Страсбърг. Пише сценарии. В българския политически живот се включва активно след 10 ноември 1989 г. Съосновател на СДС с Любомир Собаджиев, председател на Българския бизнес блок от неговото създаване до 1996 г., когато съпартийците му устройват комплот и вземат името на партията му. Ганчев получи на президентските избори през 1992 г. 17% от гласовете, което го нарежда на 3-о място сред кандидатите на първия тур. Депутат е в 37-ото и 38-ото народно събрание. Голямата слабост в живота на политика бяха конете, китарата, музиката и поезията. На 48 години почина Иван Ласкин. Публично призна за проблемите си. “Аз съм алкохолик, боря се! Имам проблеми с алкохола. Тежък проблем. Пия много”. И обясни, че пие, защото нищо край него не му харесва, защото държавата не цени труда на талантите и младите. До последно до него неотлъчно бе голямата му любов - актрисата Александра Сърчаджиева. Той често казваше колко силно я обича, пише ѝ мили послания: “Толкова те обичам, защото ме правиш добър и нежен, защото цериш просташкия ми характер само с поглед... защото те обичам! Обичам дишането срещу лицето ми, когато спиш и аз те гледам! Обичам да те галя и ти да се усмихваш насън...” Ласкин става известен още 16-годишен - играе в култовия сериал “Васко да Гама от село Рупча”. Следват “Дунав мост”, “Църква за вълци”, \"Хайка за вълци\". Александра признава, че когато той си отива, няма пари да го погребе... Виолета Гиндева почина на 72 години. Известната актриса издъхна след проблеми със сърцето. Имала е и неприятности със стомаха. Уви, явно фатални... Боледуването било неприятно и тежко. “Милата, милата моя Виолета!”, възкликна тогава Стефан Данаилов, неин приятел и партньор в много филми. Виолета Гиндева е родена на 14 юни 1946 г. в Сливен. Ще запомним актрисата с ролите ѝ в “Черните ангели” и “Чичо Кръстник”, в които си партнира със Стефан Данаилов, Йосиф Сърчаджиев, Апостол Карйамитев, Коста Цонев и др. Животът на Виолета Гиндева е низ от непрекъснати кръговрати на провал и ново възземане. Тя пристъпи на сцената на Народния театър след 20-годишно изгнание по покана на директора Мариус Донкин. Днешните поколения театрални фенове не я познават, защото изключителната хубавица има и изключителна воля. След като е уволнена, Гиндева напуска София, живее в провинцията и нито веднъж не пожелава да излезе на която и да е софийска сцена, макар да има над 120 театрални роли. Години по-късно признава, че е имало дни, в които семейството й е гладувало. Отглежда дъщеря си Яна-Мария, която завършва две висши във Франция и работи като кинопродуцентка, и сина си Данаил, който се занимава с медийна реклама, преподава актьорство, става общински чиновник в Пазарджик. В киното сме я гледали в “Иконостасът”, “Сватбите на Йоан Асен”, “Князът”, “Снаха” и т.н. Легендарният блус музикант и радиоводещ  почина внезапно само на 58 г. Той винаги е живеел на ръба, но така му харесваше и му отиваше. Буги беше невероятен образ. Той измисляше страхотни лафове и вицове. Буги направи групата си “Бараби Блус Бенд”. Наскоро бандата записала и нов албум, който ще излезе в негова памет. “Буги искаше да правим музика, за да имат младите хора още един избор да чуят нещо различно. Това бе най-голямата му цел”, казват негови колеги. На 66 г. почина    - един от емблематичните спортни журналисти и бивш директор на БНР. Завършил е ВИФ и журналистика в СУ “Св. Климент Охридски\". През 1976 г. постъпва в БНР, бил е зам.-главен редактор на спортната редакция. Оглавява радио “Експрес” през 1992 г., после става шеф на Радио 99. Основател е на първото спортно радио у нас. Шеф на спортната редакция на bTV. Генерален директор на БНР от 2013 до 2016 г. Защо актьорът  , който имаше участие в 11 спектакъла в трупата на Народния театър, си отиде на 47 години, оставяйки трите си дъщерички, все още се питат колегите му. Версиите са много, но надделява тази, че не е издържал на напрежението да издържа семейството си, на безпаричието, на което май са обречени българските актьори, и е развил синдрома на прегарянето. “Няма живот за мен вече. Загубих детето си. Моята обич и гордост си тръгна от нас. Йосе, маме, няма слънце и въздух за мен вече до края на дните ми. Йосенце, защо съдбата беше така жестока, рожбо ненагледна, златно мое талантливо момче?”, проплака във фейсбук майката на актьора журналистката Искра Банкова. “Сбогом, обич моя. Сърцето ми се къса...”, сподели съпругата му Полина Костова. В последния сезон той беше част от спектаклите ,,Нощна пеперуда” ,,Наблюдателите”, ,,Калигула”, ,,Спускане от връх Морган”. Йосиф Шамли има роли в BG сериалите “Под прикритие”, “Дървото на живота”, “Откраднат живот”, “Дяволското гърло” и др. На 71 г. почина нашият колега - журналистът  основателят на отдел “Кореспонденти” във в. “24 часа”. Достолепен и ерудиран човек - фин, достоен, горд, забележим и честен. На 81 години си отиде един от доайените на българската журналистика   - наричан “бащата на сутрешните блокове”. Големият бургаски художник  почина на 72 г. Картини на Цанев са притежание на наши и световни галерии. На 85-годишна възраст почина вицепрезидентът на републиката (1997-2002 г.)  . “ Тодор Кавалджиев беше достоен човек и достоен вицепрезидент, заяви президентът Петър Стоянов (1997-2002). Бизнесменът  получи масивен инфаркт на ски писта. “Винаги съм обичал журналистиката, но в един момент реших да погледна какво имам в джобовете си, казва той и става един от най-богатите в България. Тв продуцентката  печели личната си битка с дрогата и от години помага на другите. Отиде си на 45 г. Малко след кончина ѝ излезе филм за нейната съдба “Доза щастие”. Един от създателите на групата “Тоника” - първият соло китарист  , си отиде на 75 г. след кратко боледуване. Почина  - вокалът на “Гравити Ко.\". През годините Явор се бори със зависимостта си към дрогата. Рак на белия дроб скоропостижно покоси известния преводач, поет и литературен критик  Той си отиде на 63 г. Дъщерята на голямата поетеса Маргарита Петкова -  почина след дълга битка с рака. На 85 г. след боледуване почина  . Той е инженер и математик, член на БСП от 1954 г., бил е и дипломат. На 86 годишна възраст ни напусна големият български фотожурналист   Масивен инфаркт покоси прoчутия билкaр и лeчитeл Един от тримата собственици на търговската верига “Зора” -  , почина месеци преди да навърши 59 години. На 78 г. възраст почина хумористът и имитатор . Сърдечна недостатъчност покоси един от най-богатите българи - 55-годишният  - собственик на група “Аякс\" - най-големият производител у нас на свинско месо.  Напусна ни   - един от доайените в театъра, уважаван актьор, режисьор и театрален педагог.  Внезапно на 66 г. почина журналистът  - основател и зам.-главен редактор на “Свободен народ”, главен редактор на в. “Експрес”, автор на “24 часа” и “168 часа”. Отиде си проф.   - депутат, зам.-председател на НС. изкара почти година в будна кома, след като получи тежък инсулт в Москва, където бе шеф на българския културен институт. С помощта на Вежди Рашидов бе пратен правителственият самолет с екип невролози, които прибраха режисьора в България. Наричаха го един от последните софийски бохеми и най-прочутия мустак. Павел Васев е бивш шеф на Съюза на българските филмови дейци, директор на Народния и на Сатиричния театър и талантлив режисьор. Режисьорката  е известна и с това, че като пионерче е снимана с Георги Димитров, който я е вдигнал на ръце. Снимката е култова, но талантът ѝ я извади извън сянката на прочутия кадър. Тя почина на 80 г. - беше една от големите личности зад кадър на малкия екран, лице в художествените и детските предавания, постави началото на поредицата “Хуморът не е от вчера”, беше душата на предаванията, свързани с Международната детска асамблея “Знаме на мира”, остави диря в редица музикални заглавия. Отиде си и големият патриот   - наричан Поручика, който до последния си дъх отстояваше и защитавашебългарщината. Създател на първата българска частна информационна агенция „Фокус“.", "date": "2019.12.31", "title": "Тъжна година - простихме се със Стефан Данаилов и Стоянка Мутафова. Но и с още.."}
{"url": "https://www.24chasa.bg/novini/article/8024942", "text": "В телефонен разговор днес с държавния секретар Майк Помпейо иракските лидери са гарантирали сигурността на американския персонал и обекти в Ирак, съобщи Държавният департамент след днешния щурм на американското посолство в Багдад, предаде Ройтерс, цитирана от БТА. Помпейо разговаря с иракския премиер Адел Абдел Махди и с президента Бархам Салих поотделно от офиса си във Вашингтон. \"Държавният секретар даде да се разбере, че САЩ ще защитават и отбраняват своите граждани, които са там, за да подкрепят суверенен и независим Ирак. И Махди, и Салих увериха държавния секретар, че ще се отнесат с цялата сериозност към отговорността си да гарантират безопасността и сигурността на американския персонал и американските обекти\", се казва в изявление на говорителката на държавния департамент Морган Ортегас.", "date": "2019.12.31", "title": "От Багдад гарантирали пред Помпейо сигурността на US обектите в Ирак"}
{"url": "https://www.24chasa.bg/novini/article/8024953", "text": "І. МЕТЕОРОЛОГИЧНА ОБСТАНОВКА: Температурите са в интервала от - 6° до + 15°С Времето над страната е предимно ясно. Слаб до умерен вятър духа в областите Смолян, Кърджали, Търговище, Монтана, Силистра, Русе, Добрич и Враца. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Карта с възможните обходни маршрути на участъци от РПМ, ограничени за движение на тежкотоварни автомобили над 12 т - http://www.api.bg/bg/karti/karta-obhodni-marshruti/ ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението посока Варна от км 16+760 до км 19+690 се осъществява с повишено внимание поради ремонт на виадукт при км 19+260 /Потоп/ в аварийната лента. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Троянски“ - забранен за МПС над 12 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.01.2020 г.; Въвежда се реверсивно движение по път I-1 София – Перник при Владая от км 276+040 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.01.2020 г. Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”. Срок 31.05.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г.; Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово - Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.01.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: няма ограничения. Ремонтни дейности: няма. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 01.01.2020 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.202019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 07.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.202019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 01.01.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 01.01.2020 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2019.12.31", "title": "Виж ситуацията и ограниченията по пътищата на страната в момента"}
{"url": "https://www.24chasa.bg/novini/article/8024962", "text": "Малко село в Испания отбеляза навлизането в Новата година и новото десетилетие още на обед вместо в полунощ, предаде ДПА, цитирана от БТА. Причината не е, че часовниците напредват по-бързо в село Вияр де Корнехя, а просто защото неговите жители са едва 30 и повечето от тях са над 80-годишни. Възрастните хора не искат да стоят будни до полунощ и затова са решили да празнуват 12 часа по-рано, спазвайки ритуала, който се спазва на другите места в Испания в полунощ. Те се чукат с чаши с шампанско и ядат по 12 гроздови зърна, докато часовникът на камбанарията на кметството отмерва 12 часа. Изтеглянето на празнуването на Нова година с 12 часа по-рано в селото датира от 2004 г. В последните години младежите от Вияр са се преместили в градовете. През 50-те години на миналия век селото е имало няколкостотин жители.", "date": "2019.12.31", "title": "В испанско село навлязоха в новото десетилетие с 12 часа по-рано"}
{"url": "https://www.24chasa.bg/novini/article/8024976", "text": "Френските власти забраниха на \"жълтите жилетки\" да протестират тази вечер на \"Шан-з-Елизе\", прочутия парижки булевард, където традиционно се събират множество хора, за да отпразнуват заедно настъпването на Нова година, предаде Франс прес, цитирана от БТА. \"Полицейският префект издаде заповед, забраняваща всякакви митинги, шествия и демонстрации от името на \"жълтите жилетки\" на булеварда и в част от околните улици\", обяви днес столичната полиция. Забранени са събиранията и в други райони на Париж, а за нарушителите се предвиждат глоби от 135 евро. Демонстрация на \"жилетките\" - протестно движение срещу социалната и данъчната политика на властите, проведена на \"Шан-з-Елизе\" през март, бе съпроводена с насилие и причини значителни материални щети, напомня АФП. Между 250 000 и 300 000 души се струпват всяка новогодишна вечер на парижкия булевард, за да се полюбуват на зарята, организирана от градската управа. \"В контекста на засилена терористична заплаха\" органите на реда ще поставят тази вечер пропускателни постове около \"Шан-з-Елизе\" и ще правят проверки, включително лични обиски. В района ще бъде изграден и периметър за сигурност, който ще действа до 03.00 ч. Тази нощ за реда в цяла Франция ще бдят близо 100 000 полицаи и жандармеристи, подпомагани от военни и пожарникари. Магазините, баровете и ресторантите по \"Шан-з-Елизе\" трябва да затворят терасите пред заведенията и да разчистят пространството от \"всякакви предмети\", които могат да бъдат хвърляни или използвани като оръжие. В западната част на Париж уличното движение е спряно, а паркирането - забранено. Метрото обичайно е отворено през новогодишната нощ, но графикът в момента е твърде объркан заради стачка в знак на протест срещу проекта за пенсионна реформа. До късно ще работят само две автоматизирани линии на метрото от общо 16. Градската транспортна служба съобщи, че значително ще увеличи броя на нощните автобуси, добавя АФП.", "date": "2019.12.31", "title": "Забраниха на \"жълтите жилетки\" да протестират на \"Шан-з-Елизе\" тази нощ"}
{"url": "https://www.24chasa.bg/novini/article/8024289", "text": "Президентите на Русия и Украйна Владимир Путин и Володимир Зеленски проведоха телефонен разговор и се споразумяха да започнат незабавно работа по нова размяна на затворници, предаде Ройтерс, като цитира изявление на украинското президентство. Путин и Зеленски се договориха да направят списъци на украинци, включително задържани в анексирания от Русия украински полуостров Крим, които да бъдат разменени за задържани в Украйна руснаци. Двамата президенти си размениха поздравления по случай Нова година и се обявиха за развитие на руско-украинските отношения през 2020 г., съобщава пресслужбата на Кремъл, цитирана от ТАСС и БТА. Путин и Зеленски приветстваха и извършената на 29 декември размяна на пленници между украинските власти и проруските сепаратисти в Източна Украйна, както и сключването на договора за транзит на руски газ през територията на Украйна, отбелязва пресслужбата на украинското президентство. Двамата са изразили надежда, че в най-скоро време ще започне пълно прекратяване на огъня в Донбас. Президентите Путин и Зеленски \"подчертаха значението на сключената \"пакетна\" сделка, предвиждаща продължаването на транзита на руски газ за Европа през територията на Украйна\", се казва в изявлението на Кремъл за телефонния разговор. Двамата са отбелязали също \"конструктивния характер на проведените преговори, резултатите от които създават благоприятна атмосфера за решаване на други двустранни проблеми\". Извършената размяна на пленници \"следва споразуменията, постигнати на срещата на върха на \"нормандската четворка\" на 9 декември в Париж и способства за укрепването на взаимното доверие\", се казва още в изявлението на Кремъл. Двамата президенти \"наблегнаха на необходимостта страните във вътрешноукраинския конфликт да продължават постепенната реализация на Минския \"комплекс от мерки\".", "date": "2019.12.31", "title": "Путин и Зеленски се споразумяха да работят по нова размяна на затворници"}
{"url": "https://www.24chasa.bg/novini/article/8024332", "text": "Специалисти от Харвардския университет се натъкнаха на фосилизирани останки от мозък на членестоного, съобщи сайтът \"Физ.орг\", цитиран от БТА. Били открити фосили от безгръбначно от вида Alalcomenaeus в щата Юта. То е живяло през камбрийския период, преди 541-485 милиона години и е имало твърд екзоскелет. Обикновено в подобни находки не се откриват меки тъкани, но в случая палеонтолозите попаднали на симетрично разположени петна в средата на обвивката на безгръбначното, които напомнят централната нервна система у днешните членестоноги. В петната били открити следи от въглерод. Изобилие от подобни следи има в нервните тъкани. Следите стигат до местата, където са се намирали четирите очи на животното. Авторите на изследването заключили, че петната са фосилизирани нервни тъкани. Подобни структури са открити и у други екземпляри от вида Alalcomenaeus, а това потвърждава заключенията на учените от Харвард.", "date": "2019.12.31", "title": "Откриха фосилизирани останки от мозъка на членестоного от преди 485 млн. години"}
{"url": "https://www.24chasa.bg/novini/article/8024182", "text": "Когато Европейският съюз насочи милиони евро в Либия, за да намали потока от мигранти, пресичащи Средиземно море, този паричен ресурс бе свързан с обещания за подобрения в центровете за задържане, станали печално известни с малтретирането в тях, и за борба с трафика на хора. Това обаче не се случи. Напротив, мизерията и нищетата, в която живеят мигрантите в Либия, породи една процъфтяваща и високодоходна бизнес мрежа, финансирана частично от ЕС и организирана от ООН, констатира разследване на Асошиейтед прес. ЕС е изпратил над 327,9 млн. евро в Либия, като още 41 млн. бяха допълнително одобрени в началото на декември. Повечето от тези пари се предоставят чрез агенции и структури на ООН. АП констатира, че в тази страна без функциониращо правителство огромни суми европейски пари се отклоняват към свързани мрежи от членове на местни военизирани групировки, трафиканти и служители на бреговата охрана, които експлоатират мигрантите. В някои случаи служители на ООН са знаели, че парите отиват към мрежите на военизираните групировки (милициите), сочат разменени вътрешни имейли. Милициите подлагат на мъчения, рекетират и по всякакъв друг начин тормозят мигрантите за откупи в центровете за задържане под носа на ООН, често в лагери, които получават милионни суми от Европа, показва разследването на АП. Много мигранти също така просто изчезват от центровете за задържане, като биват продадени на трафикантите или на други центрове. Същите тези милиции влизат в сговор с някои служители от частите на либийската брегова охрана, която е обучавана и получава оборудване от Европа, за да държи мигрантите далече от нейните брегове. Но нейните служители връщат някои мигранти в центровете за задържане чрез сделки с милициите, откри АП, и получават подкупи, за да пуснат други на път за Европа. Милициите, участващи в тормоза и трафика на хора, също отклоняват европейски фондове, предоставяни чрез ООН, за да хранят и да оказват друга помощ на мигрантите, които обаче гладуват. Например, водят се преговори за милиони евро по договори на ООН за доставка на храни, с фирма, контролирана от лидер на една милиция, въпреки че други екипи на ООН биха тревога за глад в неговия център за задържане, сочат имейли, получени от АП, и интервюта с поне половин дузина либийски чиновници. В много случаи парите се прехвърлят за изпиране в съседен Тунис и после се връщат обратно при милициите в Либия. Проблемът за миграцията терзае Европа откакто масова бежанска върна заля континента през 2015 и 2016 година. Тогава над милион души нахлуха в континента, бягайки от насилие и нищета в Близкия Изток, Афганистан и Африка. През 2015 г. Европейският съюз създаде фонд за пресичане на миграцията от Африка, пари от който се изпращат в Либия. Но Либия е затънала в корупция и се раздира от гражданска война. Западната й част, включително столицата Триполи, се управлява от правителство, договорено с посредничеството на ООН, докато източната част се управлява от друго правителство, подкрепяно от армейския командир Халифа Хафтар. Този хаос е идеална среда за печалбарите да правят пари на гърба на мигрантите. Въпреки ролята, която играят в либийската система от центрове за задържане, и ЕС, и ООН твърдят, че искат центровете да бъдат закрити. В писмено изявление до АП, ЕС посочи, че според международното право той не е отговорен за онова, което става в центровете.\"Либийските власти трябва да предоставят на задържаните бежанци и мигранти адекватна и качествена храна, както и такива условия в центровете за задържане, съответстващи на договорените международни стандарти\", се казва в документа. ООН пък заяви, че трябва да работи с всеки, който управлява центровете за задържане, за да запази достъп до уязвими мигранти. \"Върховният комисариат на ООН за бежанците не избира своите партньори, - каза Чарли Яксли, говорител на комисариата, който е една от основните агенции на световната организация в Либия. - Тези (местни) служители се назначават от министерството на вътрешните работи. . . , но някои вероятно са свързани и с местните милиции.\" След двуседмични разговори с АП комисариатът на ООН каза, че ще промени политиката си да сключва договори за храна и помощи за мигрантите чрез посредници. \"Частично заради ескалиращия конфликт в Триполи и заради възможен риск за почтеността на програмата на комисариата на ООН, комисариатът реши от 1 януари 2020 г. да сключва преки договори за такива услуги\", посочи Яксли. Мрежите на въоръжените милиции правят пари пряко от тормоза над мигрантите, като ги подлагат на мъчения и понякога изпращат на техните семейства видеозаписи, за да искат откупи от тях. Те също така работят съвместно с трафикантите и с някои служители на бреговата охрана, констатира АП. Понякога служители на бреговата охрана печелят пари, като правят точно онова, което ЕС иска от тях да предотвратят: пускайки мигрантите да прекосяват (Средиземно море), казва Тарик Ламлум, лидер на либийската правозащитна организация \"Белади\". Трафикантите плащат на бреговата охрана подкуп от около 10 000 долара на лодка, която да бъде пропусната, и ако условията позволяват, пускат по 5-6 лодки едновременно, каза той. Шефът на либийската агенция за борба с незаконната миграция (АБНМ), която отговаря за центровете за задържани към вътрешното министерство, признава наличието на корупция и сговор между милициите, бреговата охрана и трафикантите, а дори и в самото правителство. \"Те са в едно легло с тях, както и хората от моята агенция\", каза Ал Мабрук Абдел-Хафез. Освен чрез пряк тормоз над мигрантите, мрежата на милициите печели и чрез пряко присвояване на пари от фондовете на ЕС, изпратени за тяхното изхранване и сигурност, разкриват над дузина служители и хуманитарни работници в Либия и Тунис, както и вътрешни имейли на ООН и протоколи от срещи, които АП успя да види. Милиони евро по договор за храна и помощ за мигранти са отишли при най-малко една компания, свързана с Мохамед ал Ходжа - лидер на милиция, който летя до Рим през 2017 г. за среща на ООН по миграцията, сочат вътрешни имейли на ООН, видени от АП, двама високопоставени либийски служители и международен хуманитарен работник. Ал Ходжа е също така заместник-шеф на посочената по-горе АБНМ. Един от либийските служители показа многомилионен договор в евро за кетъринг с компания, наречена \"Ард ал Уатан\" (\"Земята на народа\"), която е под контрола на Ал Ходжа. По времето, когато са се водили преговорите за договора, Ал Ходжа вече е управлявал друг център за мигранти - \"Тарик ал Сика\", печално известен с тормоза, включително побои, тежък принудителен труд и мощна мрежа за изтръгване на откупи. Имейли на ООН показват, че мигрантите са страдали от тежко недохранване, имало е и епидемия от туберкулоза. (БТА)", "date": "2019.12.31", "title": "Европейските пари носят нови нещастия на мигрантите в Либия"}
{"url": "https://www.24chasa.bg/novini/article/8024372", "text": "Вчера Министерството на земеделието и селските дейности на Китай издаде две нови разрешителни за внос на генно модифицирана соя и папая. Министерството публикува също пълнен списък на действащите към момента 12 разрешителни за внос на ГМО продукти, като новите са на американския производител на соя „Кортева Агрисайънс\" (Corteva Agriscience) и за папая, разработвана съвместно от Министерството на земеделието на САЩ и Хавайския университет. Всички разрешителни са за срок от три години, предаде  Предоставянето на разрешения за внос на ГМО продукти идва в критичен момент, когато Китай и САЩ постигнаха търговско споразумение от първа фаза, и може да се разглежда като жест на добра воля от страна на Пекин. САЩ са най-големият производител на ГМО храни, докато Китай е най-големият вносител на генно модифицирана соя и рапица. „Разрешителните за внос са само първата стъпка. Дали Китай ще внесе на практика повече продукти зависи от напредъка в преговорите с Вашингтон\", смята Ли Гуосян от Института за селскостопански изследвания към Китайската академия за социални науки. „Ако двете страни постигнат споразумение за земеделския сектор в първата фаза на търговската сделка, Китай ще удържи обещанието си. Надяваме се САЩ също да го последват\", добавя той. Всяка година китайското Министерство на земеделието и селските дейности публикува списък на разрешителните за внос на ГМО продукти. През миналата година такива получиха BASF, DuPont Pioneer и Corteva Agriscience. Пекин прилага изключително стриктна и сравнително тромава процедура за оценка на риска при вноса на ГМО продукти.", "date": "2019.12.31", "title": "Китай с жест към САЩ, предостави две нови разрешителни за внос на ГМО продукти"}
{"url": "https://www.24chasa.bg/novini/article/8024371", "text": "Китайският президент Си Цзинпин заяви в новогодишното си обръщение към нацията, че искрено желае най-доброто на Хонконг и жителите му, добавяйки, че обстановката там \"е обезпокоила всички през последните няколко месеца\", предаде Ройтерс. \"Без хармонична и стабилна среда как би могло там да бъде дом за хората, в който те да могат да живеят и работят щастливо?\", попита риторично Си в посланието си, което бе излъчено по китайската държавна телевизия. Процъфтяващият и стабилен Хонконг е стремеж не само на хората в Хонконг, това е очакването и на хората в континентален Китай, добави той.", "date": "2019.12.31", "title": "Китайският президент заяви, че искрено желае най-доброто\nна Хонконг"}
{"url": "https://www.24chasa.bg/novini/article/8025008", "text": "В часовете преди настъпването на новата 2020 г. кметът на София Йорданка Фандъкова публикува обръщение към столичани в профила си във Фейсбук, в което заявява:   Уважаеми съграждани, няколко часа преди началото на Новата година искам да Ви благодаря. Благодаря за подкрепата, за насърченията, за участието и съпричастността. Благодаря и за критичните, и понякога заслужено, остри думи. Благодаря за здравия скептицизъм и здравия реализъм в желанието за промяна. Истината е, че те заедно правят промяната възможна и ни карат да вървим напред по-устремени и по-мотивирани. Пожелавам Ви щастливо посрещане на Новата година. Нека тя да Ви донесе успехи и радост. Да продължим да съграждаме с вяра в доброто. Да не губим надежда пред трудностите и предизвикателствата и да излизаме от тях по-силни и по-мъдри. Да намираме време за близките си хора и да бъдем щедри в обичта, която даваме без да търсим в замяна. Сбъдвайте мечтите си със смелост и надежда. Желая здраве на Вас и Вашите семейства. Весело посрещане на Новата 2020 година!", "date": "2019.12.31", "title": "Фандъкова към софиянци: Благодаря ви за здравия скептицизъм"}
{"url": "https://www.24chasa.bg/novini/article/8025017", "text": "Дългът на подсектор \"Централно управление\" към края на ноември 2019 г. възлиза на 12 063,5 млн. евро. Вътрешните задължения са 2982,6 млн. евро, а външните 9080,9 млн. евро, съобщава министерството на финансите, цитирано от БТА. В края на отчетния период съотношението на дълга на подсектор \"Централно управление\" към брутния вътрешен продукт (БВП)възлиза на 19,9 на сто, като делът на вътрешния дълг е 4,9 процента от БВП, а на външния дълг - 15,0 на сто. В структурата на дълга на подсектор \"Централно управление\" в края на периода вътрешните задължения заемат дял от 24,7 процента, а външните - от 75,3 на сто. гарантираният дълг на подсектор \"Централно управление\" към 30 ноември 2019 г. е в размер на 69,3 млн. евро. Вътрешните гаранции са 33,6 млн. евро, а външните - 35,7 млн. евро. Съотношението гарантиран дълг на подсектор \"Централно управление\"/БВП е в размер на 0,1 на сто. Съгласно водения от Министерството на финансите официален регистър на държавния и държавногарантирания дълг, държавният дълг към края на ноември 2019 г. достига до 11 282,3 млн. евро или 18,6 на сто от БВП. Вътрешните задължения са в размер на 2801,6 млн. евро, а външните - в размер на 8480,7 млн. евро. Държавногарантираният дълг през ноември 2019 г. възлиза на 896,8 млн. евро. Вътрешните гаранции са 33,6 млн. евро, а съотношението държавногарантиран дълг/БВП - 1,5 на сто.", "date": "2019.12.31", "title": "Дългът на подсектор \"Централно управление\" към края на ноември е 12 063,5 млн. евро"}
{"url": "https://www.24chasa.bg/novini/article/8025045", "text": "\"Булгаргаз\" и руската \"Газпром експорт\" сключиха допълнително споразумение към Договора за доставка на природен газ от 15 ноември 2012 г., посочват днес от българската компания, цитирани от БТА. С подписването на допълнението от утре, 1 януари, се променя пунктът на доставка - от \"Исакча\" и \"Негру-Вода\" на \"Странджа 2/Малкочлар\". Постигнатите договорености са в интерес на \"Булгаргаз\" ЕАД и на потребителите на природен газ в страната. Финансовите ползи от смяната на пункта на доставка се оценяват в приблизителен размер на 81 млн. лева, съобщава \"Булгаргаз\". Икономията се дължи на отпадането на разходите за достъп и пренос през територията на Румъния в приблизителен размер на 76 млн. лева. В допълнение \"Булгаргаз\" ЕАД ще спести 4.6 млн. лева от по-ниските такси от новия пункт за получаване на природен газ. Част от икономията е отразена в предложеното намаление на цената на природния газ за първото тримесечие на 2020 г., пише в съобщението. \"Булгаргаз\" ЕАД продължава преговорите с \"Газпром експорт\" за намаление на доставната цена на природния газ за страната, пише в съобщението. Българската страна настоява доставната цена да отразява развитието на цените на ликвидните континентални газови хъбове и действащите гранични цени за Германия, Франция и Италия. Интересът на двете страни предполага преговорите да бъдат финализирани в най-кратък срок в началото на 2020 г., допълват от \"Булгаргаз\".", "date": "2019.12.31", "title": "Пестим 81 млн. лева от новата точка на доставка на природен газ"}
{"url": "https://www.24chasa.bg/novini/article/8025058", "text": "С поздравления, молитви, фойерверки и сълзи редица страните от Азиатско-Тихоокеанския регион отпразнуваха настъпването на Нова година, предаде Асошиейтед прес, цитирана от БТА. Кирибати - държава, разпростираща се върху 3200 коралови атола - бе сред първите, влезли в 2020 г. Тя е на предна линия в борбата срещу климатичните промени, заплашена от суша и повишаването на морското равнище. В Самоа посрещнаха Нова година в по-мрачно настроение от обичайното, въпреки че в полунощ небето над столицата Апия бе озарено от фойерверки. Епидемия от морбили в края на тази година отне живота на 81 човека, предимно малки деца, в островната държава. В страната с население от малко под 200 000 души бяха регистрирани над 5600 случая на заразата. В Сидни в Австралия над един милион души се събраха по традиция в зоната на пристанището и околните райони, за да се насладят на традиционната новогодишна заря и да забравят за малко за опустошителните пожари, обхванали страната от септември насам. Зарята в Сидни обаче закъсня с 15 минути заради силния вятър. На много други места в страната заради пожарите и смога, който те причиняват, зарята за Нова година бе отменена. В големите градове на Нова Зеландия също настъпването на Нова година бе отбелязано със заря. Жителите на островната държава се радват да приключат с една година, белязана от трагедии. На 15 март мъж застреля 51 души в две джамии и рани още десетки хора в Крайстчърч на Южния остров. Този месец пък изригването на вулкан на туристическия остров Уайт отне живота на най-малко 19 души. В Хонконг, мегаполиса, белязан тази година от големи продемократични протести, нямаше традиционна заря, а имаше поредна протестна инициатива - жива верига. За утре е планиран нов протест. В Япония хората се събират в храмовете, за да се помолят за успех през новата година. Тя е първата от новата ера Рейва, белязала възкачването на престола на император Нарухито. В Индонезия десетки празнуващи се събраха по улиците на Джакарта въпреки проливния дъжд в очакване на зарята. Агенцията по вулканология обаче предупреди за евентуално изригване на вулкана Анак Кракатау. Миналата година той изригна точно преди Коледа и предизвика цунами, което уби над 430 души. В Южна Корея хиляди хора също изпълниха улиците на Сеул, за да присъстват на церемонията по биене на стара камбана точно в полунощ близо до кметството. Традицията за биене в новогодишната нощ на \"камбаната на мира\" в парк близо до демаркационната линия със Северна Корея бе отменена заради карантината, въведена заради епидемия от африканска чума по свинете. Празнуването на Нова година започна и в най-отдалечените райони на Русия, която се разпростира на 11 часови зони.", "date": "2019.12.31", "title": "Азия посрещна 2020 г.  с поздравления, молитви, фойерверки и сълзи"}
{"url": "https://www.24chasa.bg/novini/article/8025071", "text": "\"Топлофикация София\" ЕАД продаде за първи път на търг електроенергия на енергийната борса, съобщиха от дружеството, цитирани от  . Фирмата продаде 43 670 МВтч електрическа енергия на цена 99,23 лв. за МВтч. Това ще донесе над 4.33 млн. лв. приход на столичната Топлофикация, пише в съобщението. \"Дружеството участва за първи път самостоятелно на борсовия пазар на електрическа енергия и успешното представяне ни дава увереност и за следващите ни участия през 2020 година. Решихме да излезем от рамките на консервативния подход на търговия с електрическа енергия чрез координатор на балансираща група, който до сега прилагахме и считаме, че началото е добро. Така ще успеем да внесем повече финансова стабилност в работата на компанията\", коментират от ръководството на компанията. Кметът на София Йорданка Фандъкова обяви във фейсбук, че купувач на енергията е \"ЧЕЗ Трейд\", а през следващите месеци \"Топлофикация\" ще продължи с активното участие на енергийната борса. \"В средата на 2020 г. изтичат договорите с \"Гранд енерджи дистрибюшън\" и \"Топлофикация София\" ще има и възможност, и опит да участва активно и самостоятелно на енергийната борса\", пише още Фандъкова.", "date": "2019.12.31", "title": "\"Топлофикация София\" продаде за първи път ток на свободния пазар"}
{"url": "https://www.24chasa.bg/novini/article/8025082", "text": "САЩ изпратиха днес военно подкрепление в Багдад, за да защитава американското посолство, щурмувано от разгневена тълпа. Това съобщи американският министър на отбраната Марк Еспър, предаде Франс прес, цитирана от БТА. \"Взели сме подходящи предпазни мерки, за да гарантираме сигурността на хората от американски произход, на американските военни и дипломати в страната и за да упражним правото си на самозащита. Изпращаме допълнителни сили в подкрепа на персонала на посолството\", заяви той в комюнике. Според военен източник на АФП става дума за неголям брой морски пехотинци. \"Американският персонал е в безопасност и не е имало никакъв пробив. Изобщо не се предвижда да бъде евакуирано посолството в Багдад\", увери говорител на Държавния департамент в изявление, изпратено до медиите. Той уточни, че посланикът на САЩ Мат Тюлър, отсъстващ поради \"частно пътуване\", се придвижва сега към сградата на дипломатическата мисия в столицата на Ирак.", "date": "2019.12.31", "title": "САЩ изпратиха военни в Багдад, но не планират да евакуират посолството си"}
{"url": "https://www.24chasa.bg/novini/article/8004239", "text": "1 Вече официално - втората ни пенсия изгоря във финансова пирамида* Виктор Иванов 1220640 2 Алекс Сърчаджиева изпрати любимия си Иван Ласкин с аплодисменти (Снимки, видео) 24 часа онлайн 898656 3Климатологът проф. Георги Рачев: Застудява от вторник, но зимата ще е с около 1 градус по-топла и суха Ярослава Прохазкова 834992 4 Сергей (Михаил) от Мокреш гуляе по кръчми, влюбената банкерка го \"спасява\" Камелия Александрова 789136 5 Почина Стефан Данаилов 24 часа 659408 6 Актьори скърбят за Йосиф Шамли: Ако нещо го е убило, е безпаричието 4 часа онлайн 647260 7 Почина актьорът Иван Ласкин 24 часа онлайн 638280 8 Съпругата на Пламен Шляпашки: Даде ми 500 лв. за слухов апарат на сина ни, но едва ли са от убитите, пера го, щях да ги намеря Димитър Мартинов 583192 9 Стефан Данаилов издъхва за 15 мин. след полиорганна недостатъчност 24 часа 560976 10 Продуцентката Весела Тотева почина по време на сутрешния си крос (Обзор) 24 часа 558264 11 Юлиан Вучков починал от инфаркт, два пъти екип на ВМА го убеждава да отиде в бол ница 24 часа онлайн 552332 12 Бизнесменът, от чиято кола отмъкнаха 140 бона, догонил крадеца и го питал къде са парите Александра Николаева 551320 13 Соня Васи: Майка ми умря вечерта, след като видя по телевизията извинението ми Митьо Маринов 540572 14 Последната заръка на Пенка Стоянова: Христо Стоичков да кръсти внучето ми Найден Тодоров 540128 15 Отнемат титла на Анди Руис заради Кубрат Пулев 24 часа 530012 16 20 минути преди да загине край Ихтиман, Вяра пратила на майка си снимка на самолета Анелия Перчева 525316 17 Приеха промени в Наредбата за пенсиите и осигурителния стаж 24 часа онлайн 519860 18 България отказала да разследва Илан Цоря и Гал Барак за 90 млн. лв. от измами с бинарни опции Кирил Борисов 507612 19 Милиардерът Келнер купи Би Ти Ви, политикът Слави - телевизия “Стара Загора”, а БНР остана без началник (Обзор) 24 часа 498236 20 Николина умира в полунощ, без да разбере, че в началото на деня е починала и дъщеря й Антоанета Маскръчка 494752 21 Откриха кой е виртуалният любовник на банкерката,  получил източения милион 24 часа онлайн 485208 22 Ученичката от Враца не е починала от респираторен вирус Любомира Николаева 484296 23 Забраняват вноса на дизели втора ръка Христо Николов 479724 24 Мъж и жена паднаха от тераса на 9-ия етаж, докато правели секс - тя загинала, той се върнал на купон 24 часа онлайн 479116 25 Намериха 23-годишна стюардеса мъртва в банята на хотелска стая, резервирана от мистериозен мъж Искра Иванова 472528 26 Плажове под вода, 3-метрови вълни подгониха туристи от първа линия Димчо Райков 469680 27 Анджелина Джоли на сбогуване с Мадокс в Южна Корея: Опитвам се да не плача (Видео) Лилия Гавлашка 467740 28 Александър Михайлов, синът на прочутия актьор Васил Михайлов, починал от тежка болест 24 часа онлайн 467732 29 Жена забравена 6 часа в скенера в болницата в Павликени 24 часа 465184 30 Мълниеносна белодробна болест убила ученичката от Враца Валери Ведов 463376 31 Калин Терзийски за Иван Ласкин: Артистите умират от пиене, аз случайно съм жив 24 часа онлайн 462756 32 Собствениците на Efbet спешно разпродават имоти в София 24 часа 455696 33 Отмъщението на принцеса Даяна - денят, в който тя и нейната рокля шокираха света (Снимки) Искра Иванова 450848 34 2 месеца преди аварията в \"Чернобил\" пожарникарят Игнатенко казал: “Станах на 25 г., стигат ми” 24 часа 445880 35 Близка до семейство Ласкин: Звънят цяла нощ на Алекс, тя има нужда да се погрижи за София 24 часа онлайн 444092 36 Иван Ерменков снима премиера, патриарха, “Мис Свят” и фестивала \"Ла Томатина\" - прочутите боеве с домати Димитър Мартинов 444064 37 Гадателката на Берлускони: Ще има голяма икономическа криза и след 10 г. българите ще се върнат в родината Капка Тодорова, Берлин 439956 38 Българин, обявен за мъртъв, се обади след 11 г. от Шотландия Валентин Хаджиев 436984 39 Учителка бута 2 км контейнер с убития си мъж, опитва да го хвърли в морето от моста в Бургас Тони Щилиянова 433588 40 Писмо на гроба на убитите Дарина и дъщеричката й Никол: Аз можеше да съм следващата жертва 24 часа онлайн 425788 41 Журналистът Марио Трифонов   бил открит мъртъв в дома си 24 часа онлайн 417964 42 Телевизията на Слави ще тръгва скоро, също и партията му Паола Хюсеин 416988 43 Дъщерята на хижарите от Черни връх: Бедстващият е играл хоро, бил е до печката 24 часа онлайн 416700 44 Слави е същият, но тв “Стара Загора” не е Би Ти Ви, уви Паола Хюсеин 409004 45 Телевизията на Слави май ще се казва \"Седем осми\" Паола Хюсеин 408024 46 Кой ще замести Слави в Би Ти Ви Паола Хюсеин 407616 47 Дядо изпусна 19-месечната си внучка от 11-ия етаж на круизен кораб, детето загинало Ивет Арабова 405472 48 Кристиян Бойков към шефа си: НАП заминава, окрадохме всички документи (Обзор) Стоян Нешев 398664 49 Водачът на взривената на бензиностанция кола сипал метан вместо пропан бутан 24 часа онлайн 393552 50 Тунели под гробницата на жената котка в Странджа засече георадар Тони Щилиянова 377176 51 Не е ясно кога 19-годишното момиче е паднало в пропастта, имало книжка от май (Снимки) Ненко Станев 376456 52 Почина Стоянка Мутафова 24 часа 367628 53 Виолета на Илияна Раева и Наско Сираков вдигна магична сватба 24 часа 367456 54 Ерген и омъжена жена издъхнаха в гараж, докато се любят (Обзор) Радко Паунов 362192 55 21-годишната сервитьорка, издъхнала на работа, била с уголемено сърце и микроинфаркти Тони Щилиянова 359632 56 Стефан Данаилов има голяма метастаза в областта на белия дроб 24 часа 356500 57 Най-великият мъж, прости се с Жорж любимата му Шуши (Обзор) 24 часа 355456 58 Бизнесмен разстреля бивш полицай и сина му в Пловдив (Обзор, снимки) Анелия Перчева 353808 59 Босът на банда лихвари Данчо Графа умря от болест преди да стигне до съд 24 часа 352880 60 Пътуването на първата дама (Снимки) Лиляна Клисурова 350992 61 Намериха изчезналата Стефани 24 часа 348584 62 Пробив: Убиват те с лед, за да живееш 24 часа 348444 63 Доведеният син на Ламбо: Има 2 вида хора на света - Стефан Данаилов и останалите 24 часа онлайн 348392 64 “Браво, татко“, каза Владимир на Стефан Данаилов след премиерата на \"Актрисата\" Мила Вачeва 347540 65 21.07.1981 г.: Как умря Людмила Живкова  Пенчо Ковачев 346976 66 Ето я убитата фризьорка Милена от Костенец 24 часа 346296 67 Мариана Векилска напуска БиТиВи, отива в Брюксел 24 часа 345108 68 Алекс Сърчаджиева и ловната дружинка на Ласкин почетоха рождения му ден (Снимки) 24 часа онлайн 342448 69 23 470 лв. за майстор, пазил в Пловдив 1 час звука от вятъра (Обзор) 24 часа 340468 70 Актьорите, които не доживяха до 50 години заради алкохола 24 часа 338508 71 Катастрофа с Деси Банова-Плевнелиева. Няма сериозни травми (Обновена) 24 часа 338484 72 Разстреляната брокерка Станка Марангозова пребивана и заплашвана от измамени с милиони (Обзор) Димитър Мартинов  335280 73 Миролюба Бенатова: Наистина съм шофьор на такси, не е експеримент 24 часа онлайн 333104 74 Трета жертва на убийците от Негован? 24 часа онлайн 328884 75 Бивша съпруга на Ал Багдади: 7 години не знаех, че съм омъжена за най-опасния човек в света Искра Иванова 328756 76 Жена си свали дрехите и скочи в морето, откриха трупа й до Моста в Бургас (Обновена) 24 часа онлайн 324844 77 Защо никой не смее да каже исината за американските изтребители Борислав Зюмбюлев 323808 78 Полицейско куче откри следа от Зайков, на 6 км от дома му намериха разглобена пушка и патрони (Обзор)  24 часа 320748 79 Проф. Иво Петров: Нищо не ми е дадено наготово – тръгнах от $ 12 заплата, 15 г. сме живели в 1 стая, специализирах със заем и работа на 2 места Любомира Николаева 315912 80 Подземното общество на Лас Вегас: Порно звезда е сред живеещите в канализацията (Видео) Джейн Димитрова 315724 81 Всички загинали при катастрофата край Силистра са били с колани 24 часа онлайн 314372 82 Коя е принцеса Хая бинт ал Хюсеин и защо избяга от шейха на Дубай с 31 млн. паунда? Искра Иванова  313744 83 Откриха 39 трупа в камион във Великобритания, пътувал е от България (Видео, снимки) Лилия Гавлашка 310344 84 Юлиан Вергов: Аз съм един софийски дришльо, на когото му се е случило едно от най-хубавите неща Паола Хюсеин 307868 85 Бенатова: Отново е убита организаторка на финансова пирамида. Справедливост от бездействие 24 часа онлайн 305836 86 Доц. Сотир Марчев: Формулата на здравословното хранене е: Средиземноморска диета плюс пълноценни млечни продукти минус алкохол Любомира Николаева 304792 87 Вижте българите, летели в падналия самолет в Македония (Снимки, видео) 24 часа онлайн 304508 88 Вижте данни от екзитполовете за цялата страна 24 часа онлайн 304372 89 Вижте застреляните в Чикаго българи 24 часа онлайн 303348 90 Дюната, която никога вече няма да видим заради гледката на един простак (Видео) Слави Ангелов 302657 91 Фандъкова, Борисов, Зарков след гнусни снимки: Има граници, които не се прекрачват! 24 часа онлайн 302360 92 Банев-син: Мама написа, че не трябва да бъда воден при “чернилката”, Евгения излъга, за да ме осинови Ана Михова 300520 93 Пилотът герой спаси 233-ма, като не спази инструкциите (Обзор) 24 часа 299512 94 Алекс Сърчаджиева: Нямах пари да погреба Иван Ласкин (Видео) 24 часа онлайн 298276 95 Шумахер е в съзнание след операцията в Париж  24 часа онлайн 297180 96 Изпратиха Юлиан Вучков в последния му път. Васил Петров: Беше невероятен ерудит и сладкодумец (Видео, снимки) Мила Вачeва 295644 97 8-месечно бебе остана сираче след убийството с нож в Стара Загора (обзор) Ваньо Стоилов 295416 98 Иван Ласкин изведен от комата. Майка му: Дръж се, моето момче! 24 часа онлайн 294224 99 Скица за имот се вади вече за 5 минути Христо Николов 293008 100 Катастрофиралите край Монтана - баба и дядо с внучетата, били на екскурзия до Белоградчишките скали ", "date": "2019.12.31", "title": "Вижте 100-те най-четени материала за годината в сайта ни"}
{"url": "https://www.24chasa.bg/novini/article/8025098", "text": ", бил посещавал няколко пъти църквата тази година. Давали му храна, но той поискал пари и когато получил отказ, се ядосал, разказа свещеникът на религиозната общност, предаде Асошиейтед прес, цитирана от БТА. В неделя по време на служба 43-годишният Кийт Томас Кинунън, влезе с пушка в църква в градчето Уайт Сетълмент, откри огън и уби двама души. Нападателят бе застрелян от двама енориаши, които били от охранителния екип на църквата. Очевидци казаха, че нападателят бил с перука, изкуствена брада, шапка и дълго палто. Затова привлякъл вниманието на екипа за сигурност. По-късно, след като видял снимка на стрелеца без дегизировката, свещеник Брит Фармър разказа за вестник \"Крисчън кроникъл\", че е разпознал мъжа. Той бил идвал и преди в църквата, получавал храна, но веднъж поискал пари и се ядосал, когато му отказали. Мотивите му още не са ясни. Случилото се в тексаската църква - ликвидирането на нападателя от въоръжени енориаши, бе използвано като аргумент в подкрепа на схващането, че носенето на законно притежавано оръжие може да предотврати по-големи трагедии. Президентът Доналд Тръмп подчерта в Туитър ролята, която са изиграли двамата въоръжени енориаши, които са спрели стрелеца, и написа, че изказва голяма благодарност.", "date": "2019.12.31", "title": "Мъжът, стрелял в църква в Тексас, я посещавал и преди, като искал пари"}
{"url": "https://www.24chasa.bg/novini/article/8025117", "text": "Гръцкият премиер Кириакос Мицотакис изрази своята увереност, че гърците ще успеят да преодолеят всички препятствия, които застанат на пътя им през новата година, включително всички предизвикателства спрямо териториалната цялост на страната, съобщава в. \"Катимерини\", цитиран от БТА. В новогодишното си послание Мицотакис, който встъпи в длъжност, след като като консервативната Нова демокрация победи лявата СИРИЗА на изборите през юли, изтъкна необходимостта от \"ново национално самочувствие\", базирано на \"по-освободено мислене и по-смели действия\". Премиерът заяви, че след като Гърция се е освободила от наследените от СИРИЗА \"стагнация, несигурност и демагогия\", страната най-накрая се движи напред с помощта на комплекс от политически, икономически и образователни реформи. По отношение на нарастващите провокации от страна на Турция в Егейско море и Източното средиземоморие гръцкият премиер заяви: \"Геополитическите предизвикателства не ни плашат. Правото е на наша страна. Ние имаме силни съюзници. Имаме възпиращи способности, за да отблъснем всякакви претенции към нашите суверенни права\".", "date": "2019.12.31", "title": "Мицотакис: Гърция може да възпре всяка провокация срещу суверенитета си"}
{"url": "https://www.24chasa.bg/novini/article/8025130", "text": "Босненската прокуратура за военни престъпления повдигна днес обвинение срещу босненски сърбин, бивш армейски генерал, за участие в клането на около 8000 мюсюлмански мъже и момчета в Сребреница през 1995 г., признато за геноцид от две международни съдилища, предаде Ройтерс, цитирана от БТА. Миломир Савчич, сега 60-годишен, е обвинен в подпомагане на геноцид за това, че през юли 1995 г. като командир в босненската сръбска армия е наредил на свои подчинени да заловят, убият и заровят възрастни босненски мюсюлмани от източния анклав Сребреница, намиращ се под защитата на ООН. Савчич съзнателно е помогнал на Младич и на полковник Любиша Беара, както и на другите командири на босненската сръбска армия, извършили клането в Сребреница, целящо да унищожи мюсюлманите като етническа група в региона, изтъкна прокуратурата в обвинението. Босненските сръбски сили, водени от генерал Ратко Младич, атакуваха Сребреница на 11 юли 1995 г., като отделиха мъжете от жените и децата и убиха около 8000 мюсюлмани, които след това заровиха в масови гробове. Клането в Сребреница бе признато за най-жестокото престъпление в Европа след Втората световна война. Международният трибунал за военните престъпления в бивша Югославия осъди Младич и Беара на доживотен затвор за геноцида в Сребреница. Савчич, който не е арестуван, е председател на организацията на ветераните от войната в Република Сръбска. Той има двойно босненско и сръбско гражданство.", "date": "2019.12.31", "title": "Повдигнаха обвинение срещу босненски сръбски генерал за геноцида в Сребреница"}
{"url": "https://www.24chasa.bg/novini/article/8025145", "text": "Американският президент Доналд Тръмп приветства днес \"отличната координация\" между САЩ и Русия, благодарение на която бе предотвратен атентат в Санкт Петербург, предаде Франс прес, цитирана от БТА. \"Руският президент Путин ми се обади, за да благодари на мен и на САЩ, че ги информирахме за подготвяно терористично нападение в чудесния град Санкт Петербург\", написа Тръмп в Туитър от Флорида, където е на почивка. \"Те успяха бързо да арестуват заподозрените, спасен бе животът на много хора. Отлична и важна координация!\", добави президентът на САЩ. На 17 октомври директорът на руската Федерална служба за сигурност (ФСС) Александър Бортников информира, че в рамките на постоянните контакти между тайните служби САЩ са споделили с Русия данни за ред лица, подготвяли терористични престъпления в Русия. Той изтъкна, че размяната на информация от този род не е единичен случай. САЩ съдействаха например за разследване на планиран атентат в петербургската Казанска катедрала през 2017 г., а Русия помагаше на САЩ да разследват терористичния атентат на маратона в Бостън, напомня по този повод ТАСС.", "date": "2019.12.31", "title": "Тръмп приветства отличната координация с Русия, предотвратила атентат"}
{"url": "https://www.24chasa.bg/novini/article/8023376", "text": "Двама души загинаха при горските пожари в Австралия, а петима са в неизвестност, предаде ДПА, като се позова на властите. Общият брой на потвърдените жертви достигна 12 в момент, когато свирепите горски пожари, които бушуват от два месеца в югоизточната част на страната, продължиха да набират сила днес, посочва БТА. Баща и син загинаха, опитвайки да защитят дома си близо до историческото село Кобарго, на 380 километра южно от Сидни, съобщи пожарната служба в щата Нов Южен Уелс. Друг мъж, останал в района, за да запази къщата си, е в неизвестност. Четирима души са изчезнали в съседния щат Виктория, на юг. Вчера един пожарникар загина и двама негови колеги бяха ранени, когато огнена стихия буквално вдигна във въздуха 12-тонна пожарна кола и я разби в земята по покрив, отбелязва ДПА. Няколко града по крайбрежието на Нов Южен Уелс са обкръжени от пожари. Хората в райони по южното крайбрежие на щата бяха посъветвани да намерят убежище по плажове. Горските пожари в Австралия изпепелиха 3,4 хектара растителност и разрушиха близо 1000 къщи от октомври. Краят на огнения ад, причинен от горещото и сухо време, не се вижда, отбелязва ДПА.", "date": "2019.12.31", "title": "Двама загинаха при пожарите в Австралия, петима\nса в неизвестност (Видео)"}
{"url": "https://www.24chasa.bg/novini/article/8023404", "text": "Първо бяха стоманата и алуминият. От октомври обаче на карта са заложени по-важни неща. Ще могат ли американските потребители да продължат да се наслаждават на традиционните джинджифилови сладки и бисквитите Choco Leibniz, след като на храни от ЕС бяха наложени наказателни мита? Известни германски сладкари усещат горещината, но този път тя не идва от кухнята. Американците по традиция и този коледен сезон би трябвало да си похапват джинджифилови сладки и ядки с подправки. Всъщност е най-добре тази година да им се насладят повече от обикновено, тъй като не е ясно дали през 2020 година цялото това джинджифилово удоволствие няма да стане жертва на наказателните мита върху хранителни стоки от ЕС. \"Митата са тежко бреме за нашия износен бизнес\", заяви в Хановер говорител на компанията за сладкарски изделия Bahlsen. Новите американски налози, станали част от спора за държавните субсидии в самолетостроенето, удариха тежко германските производители на сладкарски и захарни изделия, откакто бяха наложени в края на октомври. Представители на сектора, включващ популярни имена като Bahlsen и Lambertz, казват, че тази година коледната търговия е била оживена. Само че това е било преди влизането в сила на тарифите. Bahlsen приема САЩ като \"обещаващ пазар, на който показваме продължителен растеж\", отбеляза говорителят. Той не можа да посочи в цифрово изражение влиянието на вносните мита, защото договорите за доставка по принцип са дългосрочни. През новата година обаче се задават трудности, макар и все още никой да не може да остойности отражението върху цените и продажбите на джинджифиловите човечета. Едно е ясно: \"Определено ще ни засегне\", допълва говорителят на Bahlsen, отбелязвайки, че компанията няма производствени съоръжения в САЩ, които биха й помогнали да устои на бурята. Преди два месеца Асоциацията на германската сладкарска промишленост (BDSI) излезе с предупреждение за митата от 25 % върху сладкишите и вафлите. \"Тези наказателни мита излагат на сериозна опасност многогодишните усилия, полагани от германските производители на фини сладкарски изделия на американския пазар\", предупреди асоциацията, прогнозирайки \"катастрофални последици\". В търговския конфликт между САЩ и ЕС Вашингтон най-напред атакува стоманата и алуминия. Сега се е прицелил в хранителни продукти като вина, сирена, зехтин, които тясно се свързват с Европа и се ценят от мнозина от другата страна на Атлантика. Сладкарите страдат от ескалиращия конфликт, който започна с отговора на САЩ спрямо незаконните субсидии на ЕС за самолетостроителя Airbus, основен международен конкурент на Boeing. Производителят на джинджифилови сладки и бисквити Lambertz, чиято централа е в Аахен, също се безпокои за бъдещето на висококачествените си изделия. \"Това удари лошо сектора ни\", коментира главният изпълнителен директор Херман Бюлбекер, без обаче да може да посочи цифри за щетите. \"През последната счетоводна година имахме оборот от 28 милиона евро (31 милиона долара) в САЩ. Ако сега бъдат прибавени допълнителните разходи от наказателното мито от 25 %, никой няма да ни компенсира\". Бюлбекер засега е доволен от тазгодишния коледен бизнес, започнал с началото на подготовките за празничния сезон през септември. \"Продажбите бяха силни. За разлика от миналата година, имахме типично есенно време и можем да приемем, че декември също мина добре\", разказва Бюлбекер. Студеното време има свойството да предизвиква апетита към шоколадова бисквитка, допълва той. За Lambertz САЩ са вторият по важност пазар след Полша, където компанията има два завода. \"Там растем поетапно и вече сме добре представени в Wal-Mart и други вериги. Сега се избират сектори и страни, които изпращат големи количества от продуктите си за САЩ\", уточнява Бюлбекер. Шефът на Lambertz планира да използва панаира на сладкарски изделия в Кьолн в началото на февруари, за да прецени доколко компанията може да вдигне цените, приспособявайки се към новите мита. \"Американският потребител няма лесно да преглътне това\", прогнозира той. (БТА)", "date": "2019.12.31", "title": "Германските джинджифилови сладки - следваща жертва\nна търговските войни със САЩ?"}
{"url": "https://www.24chasa.bg/novini/article/8023417", "text": "Продължават затрудненията в много части на Гърция заради вълната от лошо време \"Зиновия\", която обхвана страната през последните часове и донесе обилни валежи от сняг, съобщава гръцката телевизия Скай. Шофьорите срещнаха сериозни трудности в понеделник вечер, след като още следобяд магистралата Ламия - Атина беше затворена и в двете посоки заради снеговалежа. По-рано беше ограничено движението само на камиони и автобуси. Движението беше изцяло възстановено към 20 часа, но дейностите срещу снегонавяване и заледяване продължиха през цялата нощ. По разпореждане на премиера Кириакос Мицотакис министрите на инфраструктурата и транспорта и на защитата на гражданите Костас Караманлис и Михалис Хрисохоидис са започнали проверка защо се е стигнало до затваряне на основната пътна артерия. Вчера противопожарната служба се е намесила, за да освободи блокирани пътници в областите Атика и Беотия. Помощ е оказана на 4 души в Дервенохория, 13 в Стефани и 19 във Вилия. Лошото време предизвика и прекъсване на електрозахранването в отделни райони. В Южна и Централна Гърция все още остават затворени пътища. И днес гръцките метеоролози очакват снеговалежи, главно в северната и западната част на страната. Следобяд лошото време ще се измества на изток и ще затихва. В нощта срещу Нова година в Атика се очаква мокър сняг. Температурите ще бъдат от -1 до 10 градуса, в Северна Гърция с 2-3 градуса по-ниски. Ветровете ще бъдат от 8-9 степен по скалата на Бофорт, но постепенно ще отслабват.", "date": "2019.12.31", "title": "Продължават затрудненията с транспорта\nв Гърция заради снега (Видео)"}
{"url": "https://www.24chasa.bg/novini/article/8023436", "text": "Барака, разположена в съседство с психодиспансера в София, вероятно е първоизточникът на  , предаде  . Началникът на столичната пожара Веселин Гетов обясни, че пламъците са се прехвърлили към покрива на поликлиниката на диспансера, в която не е имало хора. Основна цел на огнеборците е била да не пострада скъпата техника вътре, като не е било допуснато огънят да стигне до долните етажи. „Аз веднага реагирах, защото съм нощен по това време. Отворихме вътре, долу, доколкото можахме, запазихме 3 рентгена, опушени са помещенията. Причината не е нашата сграда, ние сме (пострадали) в следствие на пожар в друга сграда”, подчерта управителят д-р Кирил Палавеев. Зам.-министърът на здравеопазването Бойко Пенков посочи, че техниката е спасена, но трябва спешно да се покрие останалата без покрив сграда. „Имаме нужда от помощ и съдействие, имаме нужда от няколко контейнера, персоналът е тук, започваме да чистим”, каза и д-р Палавеев. За да изгасят пожара, на място са изпратени 8 пожарни автомобила. При инцидента, който обхвана общо три сгради, няма загинали и пострадали, посочва БТА. Огънят е поразил основната двуетажна постройка и три бараки. Поразени са около 500 кв. м временни постройки. Унищожен е покривът - около 200 кв. м, на двуетажната сграда. Пациентите са настанени в близкия белодробен диспансер. В горящата сграда е имало скъпа медицинска апаратура, която е била спасена. И към този час продължава окончателното доизгасяване на пожара, причините за който се изясняват. Движението в района не е спряно.", "date": "2019.12.31", "title": "Пожарът, подпалил психодиспансера в София, тръгнал от барака"}
{"url": "https://www.24chasa.bg/novini/article/8023446", "text": "Продължават затрудненията в много части на Гърция заради вълната от лошо време \"Зиновия\", която обхвана страната през последните часове и донесе обилни валежи от сняг, съобщава гръцката телевизия Скай, цитирана от БТА. Шофьорите срещнаха сериозни трудности в понеделник вечер, след като още следобяд магистралата Ламия - Атина беше затворена и в двете посоки заради снеговалежа. По-рано беше ограничено движението само на камиони и автобуси. Движението беше изцяло възстановено към 20 часа, но дейностите срещу снегонавяване и заледяване продължиха през цялата нощ. По разпореждане на премиера Кириакос Мицотакис министрите на инфраструктурата и транспорта и на защитата на гражданите Костас Караманлис и Михалис Хрисохоидис са започнали проверка защо се е стигнало до затваряне на основната пътна артерия. Вчера противопожарната служба се е намесила, за да освободи блокирани пътници в областите Атика и Беотия. Помощ е оказана на 4 души в Дервенохория, 13 в Стефани и 19 във Вилия. Лошото време предизвика и прекъсване на електрозахранването в отделни райони. В Южна и Централна Гърция все още остават затворени пътища. И днес гръцките метеоролози очакват снеговалежи, главно в северната и западната част на страната. Следобяд лошото време ще се измества на изток и ще затихва. В нощта срещу Нова година в Атика се очаква мокър сняг. Температурите ще бъдат от -1 до 10 градуса, в Северна Гърция с 2-3 градуса по-ниски. Ветровете ще бъдат от 8-9 степен по скалата на Бофорт, но постепенно ще отслабват.", "date": "2019.12.31", "title": "Жертвите на тайфуна Фанфон на Филипините станаха 50"}
{"url": "https://www.24chasa.bg/novini/article/8023477", "text": "Гръцкият кораб \"Хепи лейди\" е бил нападнат рано тази сутрин край бреговете на Камерун, като при нападението са били отвлечени осем моряци, съобщи гръцката телевизия Скай, като се позовава на министерството на корабоплаването. Корабът е имал екипаж от 28 души и е бил закотвен на две морски мили от брега. От отвлечените осем моряци петима са гърци, двама - граждани на Филипините и един - на Украйна. По време на инцидента е бил ранен един гръцки моряк, посочва БТА. В началото на ноември пирати нападнаха гръцки петролен танкер край бреговете на Того. Тогава бяха отвлечени четирима моряци. По-късно трима от тях бяха освободени, но четвъртият почина.", "date": "2019.12.31", "title": "Гръцки кораб е нападнат край Камерун, отвлечени са осем моряци"}
{"url": "https://www.24chasa.bg/novini/article/8023490", "text": "Нанесените от САЩ удари в Ирак са били отговор на серия от ръководени от Иран нападения срещу американски сили на иракска територия, пише британският в. \"Гардиън\", цитирайки представители на американското правителство. Много от извършените през последните два месеца 11 нападения срещу иракски бази, в които се намират коалиционни сили, са били извършени от шиитската паравоенна група Катаиб Хизбула (КХ). При една от тези атаки бе убит американец. Ответните удари на САЩ срещу пет бази на КХ в Ирак и Сирия отнеха живота на 19 бойци, а 35 бяха ранени. Държавният секретар на САЩ Майк Помпейо определи КХ като \"подкрепяна от Иран незаконна паравоенна група, чиито действия\" подкопават иракския суверенитет. \"Президентът Тръмп беше много търпелив\", добави първият дипломат на САЩ, цитиран от БТА. Русия и Иран порицаха нанесените въздушни удари. Командващият Силите за народна мобилизация - група, обединяваща предимно подкрепяни от Иран шиитски милиции, включително КХ - заяви, че \"кръвта на мъчениците няма да бъде пролята напразно и нашият отговор ще бъде много тежък за американските сили в Ирак\", отбелязва британското издание. САЩ изразиха недоволство и от реакцията на иракското правителство, което заяви, че ще преразгледа отношенията си с американските сили. През последните месеци Ирак се очертава като основен театър на напрежението между САЩ и Иран, след Персийския залив и Ормузкия проток, пише френският в. \"Либерасион\". Нанесените в неделя вечерта удари бяха окачествени като \"успех\" от американския министър Марк Еспър и като \"терористичен акт\" от Иран, отбелязвайки ясна ескалация на напрежението между двете страни. Ударите, освен това, показват за пръв път очертанията на \"доктрината Тръмп\" за употреба на сила. През юни президентът на САЩ отмени в последния момент ответни удари срещу Иран, след като Техеран свали американски безпилотен самолет. Ударите срещу саудитските петролни обекти през септември, за които Вашингтон също обвинява Иран, не доведоха до военен отговор от страна на САЩ. Събитията от този уикенд показват, че нанасянето на физически вреди на американски граждани е там, където според Белия дом преминава \"червената линия\", която не трябва да се пресича. Макар ударите да изясняват донякъде \"доктрината Тръмп\", те повдигат множество въпроси за възможния отговор на Техеран, за стабилността на Ирак и за бъдещето на международната коалиция срещу групировката \"Ислямска държава\". Иракските политици порицаха почти в един глас американските удари, като бившият премиер Адел Абдел Махди ги определи като \"нарушение на иракския суверенитет\". Според правителството в Багдад \"американските сили действаха в съответствие със собствените си политически приоритети, а не с тези на иракчаните\". Периодично появяващата се в Ирак кампания за прогонване на САЩ извън страната беше подновена с пълна сила. В продължение на години Ирак се колебаеше между двамата си най-влиятелни покровители - САЩ и Иран. През последните месеци общественото мнение беше започнало да се настройва срещу Иран, като улични протести искаха да се сложи край на влиянието на Техеран, припомня в. \"Ню Йорк таймс\". Американските въздушни удари през уикенда обаче насочиха фокуса на обществената враждебност срещу Вашингтон, намалявайки натиска над Иран и организациите, които работят за него. Дори тонът при уличните протести се промени, като антииранските лозунги бяха заменени от антиамерикански. Протестиращите порицаха непропорционалния, според тях, отговор на САЩ - убийството на 24 членове на паравоенна група в отговор на смъртта на един американец миналата седмица. До края на деня имаше призиви за слагане на край на \"американската окупация\" и изтегляне на американските сили от Ирак. Тази промяна идва в много удобен за Иран момент. Подкрепяните от Иран иракски паравоенни групи са все по-голям проблем за САЩ и Ирак. Те участваха в борбата срещу \"Ислямска държава\", в която бяха на същата страна като американците. Сега паравоенните организации са влиятелна фракция в Ирак, както от военна, така и от политическа гледна точка, разполагайки със значително влияние в парламента. Макар че технически са под наблюдението на иракските сили за сигурност, някои от тях имат силни връзки с Иран и значителна независимост. Според анализатори мащабите на американския ответен удар означават, че Катаиб Хизбула вероятно ще се чувства длъжна да отвърне и може да използва антиамериканските настроения. \"Това възпиране ли е или всъщност излага на риск цялото присъствие на САЩ в Ирак?\", пита Ема Скай, преподавател в Института \"Джаксън\" към Йейлския университет.", "date": "2019.12.31", "title": "Ударите на САЩ в Ирак доведоха до ответна реакция срещу Вашингтон"}
{"url": "https://www.24chasa.bg/novini/article/8023544", "text": "Недекларирана валута за близо 89 хиляди лева открили митничари при две отделни проверки на летището в София и на пункта при Малко Търново през последните дни. В първия случай, миналата неделя, на летището са хванати 31 000 евро и 400 щатски долара в ръчната чанта на пътник, пристигащ с полет от Турция, който преминава през зелен коридор - \"Нищо за деклариране\". Това съобщават от Агенция \"Митници\". Недекларираната валута с левова равностойност 61 338 лв. е задържана. Срещу нарушителя - израелски гражданин е съставен акт за установеното нарушение на Валутния закон. Други недекларирани 13 655 евро и 2140 турски лири са открити в дрехите на турски гражданин, влизащ в страната от Турция с лек автомобил през Малко Търново. На българския митнически пункт той е заявил, че няма нищо за деклариране. При извършената съвместна проверка от митническите и гранични служители и личен преглед на пътника, в джобове в дрехите му е открита недекларираната валута в евро и турски лири, в различни купюри, с левова равностойност 27 371 лв. Контрабандната валута е иззета и по случая също е съставен акт за административно нарушение.", "date": "2019.12.31", "title": "Митничари задържаха контрабандна валута за близо 90 000 лева"}
{"url": "https://www.24chasa.bg/novini/article/8023562", "text": "Неотдавна в „Ню Йорк Таймс\" бе публикувана статия, в която се твърди, че китайското правителство изпраща децата в Синдзян в пансиони, принудително ги отделя от родителите им, опитва се да замени майчиния им език с китайския и ги възпитава в патриотизъм. Този репортаж е пълен с фалшива и напълно безпочвена информация, коментира  През юли 2019 г. журналисти от Китайската медийна група посетиха няколко училища в различни градове и села на Синдзян-уйгурския автономен район. Те със собствените си очи видяха, че децата там учат от учебници на китайски и уйгурски език. След часовете те свободно общуват помежду си и на двата езика. Съгласно местната образователна политика учениците от първи до трети клас посещават училища в близост до домовете им. Те стигат до училище за не повече от половин час пеш. Децата от четвърти и пети клас имат право да посещават пансионни училища. Изказванията, че малките деца са принудително отделяни от родителите им, са напълно безпочвени. В статията на „Ню Йорк Таймс\" се посочва, че наистина много семейства от отдалечените райони имат желание децата им да посещават пансионни училища. Американският ежедневник обвинява китайското правителство, че се опитва да замени уйгурския с китайския език и да изкорени културата и обичаите на етническите групи. Но това не отговаря на реалните факти. По време на посещението си в Синдзян китайските журналисти видяха, че там в основните и средни училища се преподава на 7 езика. Програмите на местните радиа и телевизии се излъчват на 5 езика. Китайският е официален език в Китай и е съвсем нормално децата в страната да го изучават. Защо западните медии считат това за нещо недопустимо в Синдзян? В САЩ също живеят различни етноси и ако те не владеят английски ще им бъде трудно да се интегрират в американското общество и да намерят работа. Лъжата си остава лъжа. Китай не допуска нито един етнос да изостава в развитието си. В едно от селата в Синдзян журналист със собствените си очи видя как петгодишно дете и баба му пеят песни на уйгурски. Това е най-добрият пример за развитието на местната култура в Синдзян.", "date": "2019.12.31", "title": "Статията на \"Ню Йорк Таймс\" за децата в Синдзян - пълна с фалшива информация и предположения"}
{"url": "https://www.24chasa.bg/novini/article/8023538", "text": "Трима пациенти са хоспитализирани в Клиника по вътрешни болести (Отделение по пулмология) на УМБАЛ \"Св. Анна\"-София АД, след пожара от тази сутрин, в района на столичната Сточна гара, съобщиха лечебното заведение. Пациентите са от СБАЛПФЗ София-област и не са пострадали от пожара. Настанени са в УМБАЛ \"Св. Анна\"-София АД до възстановяване на инфраструктурата в района.", "date": "2019.12.31", "title": "След пожара в психодиспансера: Трима пациенти са настанени в \"Св. Анна\""}
{"url": "https://www.24chasa.bg/novini/article/8023617", "text": "В първия ден на Новата година изтича валидността на 14 067 годишни електронни винетки за леки автомобили, съобщиха от Агенция \"Пътна инфраструктура\". Общо над един милион е-винетки изтичат в първите два месеца на 2020 г. До днес - 31 декември 2019 г., са валидни последните хартиени винетни стикери. Цените на е-винетките през 2020 г. остават непроменени. Уикенд винетката за леките автомобили е 10 лв., седмичната – 15 лв., месечната – 30 лв., тримесечната – 54 лв. или годишната – 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките остават без промяна. Дневната винетка за всички превозни средства над 3,5 тона струва 23 лв. За превозните средства с тегло между 3,5 и 12 т, екокатегория Евро 0, I или II, седмичната е-винетка остава 53 лв., а месечната – 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв. Проверка за валидността на е-винетка може да се направи на bgtoll.bg. Собствениците или водачите на автомобили могат да използват един от трите бутона, за да получат информация за валидността на е-винетка, за валидността на е-винетка, отпусната чрез Агенцията за социално подпомагане, както и за наличието и валидността на е-винетка в случай на пререгистрация на пътното превозно средство. Електронна винетка може да бъде купена чрез каналите за продажба на Агенция „Пътна инфраструктура“ – на сайта www.bgtoll.bg, чрез мобилното приложение BGTOLL, от терминалите за самотаксуване, както на каса на основните гранични контролно-пропускателни пунктове – ГКПП „Калотина“, ГКПП „Капитан Андреево“, ГКПП „Кулата“, ГКПП „Силистра“, ГКПП „Станке Лисичково“, ГКПП „Илинден“, на Дунав мост – Русе и Дунав мост – Видин, както и в 27-те областни пътни управления в страната. Е-винетка може да се купи и чрез сайтовете www.vinetki.bg, www.tollpass.bg, www.digitoll.bg, www.telenor.bg, www.A1.bg, както и на каса в мрежата на мобилния оператор А1, Български пощи, Easy Pay и в бензиностанциите „Лукойл“, „Еко“, „Петрол“ и ОМВ, а също чрез терминалите “Cashterminal” в мрежата на “Интеркапитал груп”. Системата за купуване на електронни винетки позволява с помощта на един банков превод фирмите да купуват до 100 електронни винетки, при това такива, които са с различен срок на деи?ствие и за различни категории превозни средства. Целта е максимално улеснение на фирмите с голям автопарк. Препоръчително е заявленията за подновяването на безплатните винетки, които се издават чрез Агенцията за социално подпомагане, да бъдат подавани, когато наближи крайната дата на валидността им. Хората, които имат право на безплатна винетка, трябва да подадат заявление в дирекция „Социално подпомагане“ по настоящ адрес – лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура“, която издава е-винетката в рамките на следващия работен ден. Електронната система позволява покупка само на една е-винетка за един автомобил за определен период от време. При опит за купуване на е-винетка за срок, който повтаря частично или напълно такъв, за който вече има платена такса, на екрана на устройството (компютър, мобилен апарат или терминал за самотаксуване) се изписва надпис, който предупреждава за това. Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата не се допускат. Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат. При установено нарушение – липсваща е-винетка, специализираните мобилни екипи на НТУ предлагат на водача да заплати компенсаторна такса, за да може да довърши спокойно пътуването си до 23:59 часа на същия ден. Компенсаторната такса за леките автомобили остава 70 лева за автомобил с обща технически допустима максимална маса до или равна на 3,5 тона. До въвеждането на тол таксуването компенсаторната такса за превозни средства с тегло между 3,5 и по-малко от 12 тона остава 125 лв. и съответно 175 лева за тировете над 12 тона. Тя може да бъде платена само чрез POS терминали на място при мобилните екипи. Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, трябва да плати стойността на най-евтината винетка за съответната категория автомобили – уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да плати компенсаторната такса в рамките на 14 дни. В случай, че в 14-дневния срок не постъпи плащане, влиза в сила наказателно постановление, в резултат на което водачът на пътното превозно средство дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта за установяване на административно нарушение, то той се освобождава от административно-наказателна отговорност и не му се налага глоба.", "date": "2019.12.31", "title": "Над 14 хил. годишни е-винетки изтичат в първия ден на 2020 г."}
{"url": "https://www.24chasa.bg/novini/article/8023630", "text": "Данъчната кампания 2020 г. ще започне на 10 януари заради промени в законодателството, съобщиха от НАП. Декларациите за доходите на физическите лица и тези заоблагане с корпоративни данъци могат да бъдат подадени най-рано на тази дата -както по електронен път, така и на място в офисите на НАП. Срокът за ползване на 5% отстъпка за ранно деклариране и плащане през2020 година е 31 март, а крайният срок за обявяване на доходите 30 април,напомнят от приходната администрация. През март 2020 г. ще е достъпна ипредварително попълнена декларация за доходите на гражданите, които иматперсонален код на НАП или електронен подпис. Годишното приключване на данъчно осигурителните сметки на фирми играждани ще бъде извършено от НАП от 1 до 9 януари, като плащания чрезелектронната система за разплащане без такси (т.нар. виртуален POS) ще сеприемат до 9,00 ч. на 31.12.2018 г. Офисите на НАП ще приемат плащания сдебитни и кредитни карти на ПОС терминали до 13,00 ч. на 31.12.2018 г.Допълнителна информация за данъчните и осигурителните изискванияможе да се получи на телефона на Информационния център на НАП 0700 18 700.", "date": "2019.12.31", "title": "Данъчна кампания 2020 ще започне на 10 януари"}
{"url": "https://www.24chasa.bg/novini/article/8023639", "text": "Основната тема белязала изминалата година в сферата на правосъдието у нас беше изборът на нов главен прокурор. Общественото внимание привлякоха още случаят \"Апартаментгейт\", предсрочното освобождаване на австралиеца Джок Полфрийман от затвора, както и дебатите за конституционни промени в частта за съдебната система, коментира БТА. Процедурата за избор на нов главен прокурор започна още през юли. Единственият кандидат в нея беше Иван Гешев, номиниран от цялата прокурорска колегия. Номинацията породи протести - и срещу кандидата, и в негова подкрепа. Изслушването на Иван Гешев се проведе на 24 октомври и продължи над 10 часа. Той отговори на десетки въпроси зададени от неправителствени и съсловни организации, както и от членовете на ВСС. Иван Гешев беше избран за главен прокурор с 20 на 4 гласа от кадровиците. Държавният глава Румен Радев обаче върна на Съвета предложението за назначаването му, което доведе до прегласуване на номинацията, отново с 20 на 4 гласа в полза на Гешев. На 26 ноември, президентът се срещна с Иван Гешев в президентството и след това обяви пред медиите, че ще подпише указа за назначаването му. В средата на декември Иван Гешев встъпи в длъжност като главен прокурор на България, като в словото си посочи, че прокуратурата трябва да отговори на обществените очаквания за повече справедливост. \"Апартаментгейт\". Той започна след журналистически материали за закупени от политици апартаменти на цени по-ниски от пазарните. Сред засегнатите от скандала бяха председателят на парламентарната група на ГЕРБ Цветан Цветанов, зам.-министърът на спорта Ваня Колева, министърът на правосъдието Цецка Цачева и заместник-министърът на енергетиката Красимир Първанов. Всички те подадоха оставки. Случаят обаче доведе и до други медийни публикации за имоти, а именно - къщи за гости, построени с евросредства. След проверка беше установено, че има множество нарушения, при които къщи за гости не се използват по предназначение. Заместник-министърът на икономиката Александър Манолев подаде оставка, тъй като беше свързан с подобен случай. Той се сдоби и с обвинение от прокуратурата. Злоупотреби с евросредства бяха установени и в ДФ \"Земеделие\", което пък доведе до оставката на министъра на земеделието, храните и горите Румен Порожанов. Имотните скандали засегнаха и председателя на Комисията за противодействие на корупцията и за отнемане на незаконно придобитото имущество /КПКОНПИ/ Пламен Георгиев. Покрай \"Апартаментгейт\" стана известно, че Георгиев има над апартамента си барбекю и сауна, върху тераса, която се води обща част на живущите в блока. Случаят доведе до временното оттегляне от поста на Георгиев, а след това и до оставката му. Малко по-късно той беше назначен за консул на България във Валенсия. На 19 ноември ГЕРБ и Обединени патриоти предложиха действащият все още главен прокурор Сотир Цацаров за председател на КПКОНПИ. От ПГ на \"Воля\" номинираха народния представител Симеон Найденов за поста. Цацаров беше избран от депутатите на 11 декември със 165 гласа \"за\", против него гласуваха само 30 депутати от опозицията. Веднага след това той депозира оставка като главен прокурор, ВСС я гласува, а президентът подписа указа за освобождаването му. Това доведе до възможността Иван Гешев да встъпи в длъжност като главен прокурор още на 18 декември, вместо да изчака официалния край на мандата на Цацаров - 10 януари. Процедурата за избор на главен прокурор повдигна дебата за промени в Конституцията в частта за съдебната власт и конкретно в прокуратурата. За това допринесоха и препоръките на Венецианската комисия, които правителството обяви, че ще изпълни изцяло. Една от основните препоръки беше да се създаде механизъм за независимо разследване на главния прокурор. Правителството прие предложение това да се прави от завеждащия отдел \"Инспекторат\" към Върховна касационна прокуратура, върху актовете на когото обаче главният прокурор да не може да упражнява надзор за законност. Предстои парламентът да вземе решение по този въпрос. Всичко това обаче доведе до иницииран от държавния глава Румен Радев дебат за конституционни промени в частта за съдебната власт. Президентът обяви, че след края на дебатите ще внесе предложение за промени. Дебат в обществото породи и предсрочното освобождаване от затвора на австралиеца Джок Полфрийман, осъден за убийството на студента Андрей Монов. През септември с определение на Софийския апелативен съд Полфрийман беше освободен. Веднага след това той беше отведен в Центъра за настаняване на чужденци в Бусманци, поради липса на лични документи. През това време главният прокурор поиска от ВКС да възобнови делото за предсрочното освобождаване на Полфрийман. Австралиецът напусна центъра в Бусманци на 15 октомври, но беше задължен ежеседмично да ходи да се подписва в районно управление на МВР, докато издадената му забрана за напускане на страната не отпадне. Друг ключов случай от 2019 г., със сериозен обществен отзвук, беше хакерската атака срещу НАП, при която в интернет пространството \"изтекоха\" различни по вид лични данни на милиони български граждани. Те бяха предоставени на няколко медии от анонимен подател. Задържани и обвинени за случая бяха собственикът на фирма ТАД груп, неговият служител Кристиян Бойков и търговският директор на фирмата. Бойков беше обвинен в кибертероризъм, а другите двама в подбудителство. Прокуратурата привлече отново общественото внимание в началото на септември и с обявлението, че разследва председателя на сдружение \"Русофили\" Николай Малинов за шпионаж. На него му бяха повдигнати обвинения, а руският гражданин ген. Леонид Решетников получи забрана за влизане в България, като свързано лице по този случай. Малинов беше пуснат под парична гаранция. В края на октомври прокуратурата уличи и служител на руското посолство у нас в шпионаж. Малко след това той беше отзован от своята държава. През цялата година действията на Спецпрокуратурата бяха във фокуса на обществото. В края на януари бяха повдигнати обвинения за пране на пари на депутата от БСП Елена Йончева. Според прокуратурата парите са били източени от КТБ чрез офшорна сметка. При друг случай, на 7 март, Ветко и Маринела Арабаджиеви бяха арестувани в близост до Барселона. По-късно те бяха екстрадирани у нас и им бяха повдигнати обвинения за данъчни измами, престъпно укриване на данъци и изпиране на пари. Задържан беше и синът им Вълчо Арабаджиев, който също се сдоби с обвинение. На 19 декември прокуратурата внесе в съда обвинителен акт, като се очаква делото срещу Арабаджиеви да започне в началото на 2020 г. Седмица преди местните избори, на 22 октомври, петима души бяха задържани, сред които и кметът на Несебър Николай Димитров. Те са разследвани за нарушаване на изборни права. Въпреки задържането си Димитров беше избран отново за кмет на Несебър. Съдът го остави за постоянно в ареста, а след това той беше конвоиран до общината на морския град да се закълне като кмет. Малко след Коледа съдът пусна от ареста Димитров под гаранция. В края на годината прокуратурата и МВР започнаха разследване и на причините за водната криза в Перник. На 27 декември главният прокурор Иван Гешев взе на специален надзор досъдебните производства за водната криза. Икономическа полиция също се зае със случая. През 2019 г. се стигна и до присъда по делото срещу Десислава Иванчева, Биляна Петрова и Петко Дюлгеров. Те бяха задържани при зрелищна акция в центъра на София през 2018 г. Съдът призна Иванчева за виновна, че е поискала подкуп, а Петрова за виновна, че я е улеснила. Двете жени получиха съответно присъди от 20 и 15 г. затвор. Третият подсъдим по делото Петко Дюлгеров получи 12 години затвор за това, че уговорил срещата и е участвал в уговарянето на подкупа. В обяснението си към присъдата съдебният състав посочи, че делото има определен политически нюанс, който е взет предвид. Делото продължава да се води на втора инстанция. В работата на МВР основни предизвикателства през изминалата година бяха инцидентите по пътищата и футболните хулигани. По темата с пътния травматизъм предстоят нови промени в Закона за движение по пътищата през следващата година. МВР отчете и по-висока събираемост на глобите за нарушения на водачите. Нивата на пътни инциденти със загинали и ранени обаче приблизително се запазват, отчете министерството. През годината бяха разбити няколко групи за телефонни измами в Северна България. При една от тях \"Ало измамници\" от България и Румъния бяха арестувани при специализирана полицейска акция. В следващите месеци от МВР отчетоха сериозен спад при този вид измами. Годината беше белязана и от сериозен инцидент в столичната болница \"Пирогов\". На 27 ноември двама мъже - на 55 и 68 години загинаха при пожар. Близо 100 човека от Второ вътрешно отделение на лечебното заведение бяха евакуирани. При инцидента 15 души бяха леко обгазени. В работата на МВР през тази година се открои и задържането на двама души за убийството на възрастна двойка открита край Негован през август. Освен случаите на разкрити виновници за насилие, полицията проведе множество акции срещу разпространението на наркотици и по линия на акцизните стоки. За първи път с най-високото отличие \"Полицай на годината\" беше удостоен граничен полицай. Бисер Чаушев от Момчилград беше награден за редицата успешни действия по опазване на границата, като той е успял да пресече незаконното влизане у нас на много мигранти.", "date": "2019.12.31", "title": "Изборът на главен прокурор и дебатът за конституционни промени белязаха 2019 г."}
{"url": "https://www.24chasa.bg/novini/article/8023688", "text": "Хърватският премиер Андрей Пленкович предупреди в интервю за \"Файненшъл таймс\", че намаляването на населението в няколко страни от ЕС се превръща в екзистенциален проблем, предаде \"Хина\", цитирана от БТА. Пленкович заяви, че Хърватия и други страни имат проблем с намаляващото население заради ниската раждаемост и емиграцията в по-богати региони. Населението в десет от 28 членки на ЕС е намаляло през 2018 г., включително в Хърватия, Латвия, България и Румъния. Това е структурен, почти екзистенциален проблем за някои нации и ние не сме единствената, каза Пленкович пред \"Файненшъл таймс\". Най-новата членка на ЕС е петата най-бързо намаляваща страна в света и се очаква да загуби 17 процента от населението си от 2017 г. до 2050 година, според данни на ООН, посочва \"Файненшъл таймс\". Ниските нива на раждаемост са едната причина, но също така и емиграцията. Между 2013 г., когато Хърватия се присъедини към ЕС, и 2017 г. около 5 процента от населението на страната се е преместило в други членки на ЕС, посочва изданието. Хърватия иска да постави демографията в центъра на дневния ред на ЕС по време на своето шестмесечно председателство в блока, което започва през януари. Загреб също успя неговият комисар Дубравка Шуица да получи ресора, занимаващ се с демокрация и демография. Пленкович иска Брюксел да проучи кои страни са най-засегнати и какви политики и мерки са въведени за увеличаване на раждаемостта. Ние наистина направихме много за демографската политика - данъци, грижи за децата, парите, които даваме на родителите за майчинство и т.н. , ние правим каквото можем. Но аз смятам, че трябва да бъде направено нещо на европейско равнище, заяви хърватският премиер. ", "date": "2019.12.31", "title": "Хърватия: Намаляването на населението в ЕС става екзистенциален проблем"}
{"url": "https://www.24chasa.bg/novini/article/8023702", "text": "Властите в белгийския град Брюж са решили тази нощ Новата година да бъде посрещната не с обичайните фойерверки, а с представление на дронове, съобщиха местни медии, цитирани от БТА. Отбелязва се, че това е новост за страната, а идеята е взета от Китай. Целта на властите първоначално е била да се устрои тържество без обичайния шум и тътен в полунощ. Медиите отбелязват, че при всяко посрещане на Новата година много животни умират от инфаркт заради уплахата от внезапните шумни изблици. Често животни се нараняват тежко в опит да избягат и да се скрият от суматохата. В Брюксел тази вечер общината е подготвила 18-минутна заря в покрайнините на столицата. Градският транспорт ще работи безплатно от полунощ до 5.00 ч. на 1 януари с движение на 30 минути. Полицията предупреди, че ще бъде навсякъде, за да засича водачи в нетрезво състояние. Още в началото на декември медиите съобщиха, че повечето белгийци са уредили как да се придвижват тази нощ законосъобразно.", "date": "2019.12.31", "title": "Дронове заместват фойерверките в новогодишната нощ\nв Белгия"}
{"url": "https://www.24chasa.bg/novini/article/8023724", "text": "Нова година ще посрещнем май месец. Това каза премиерът Бойко Борисов, докато инспектира пътя от магистрала \"Тракия\" към Поморие и Слънчев бряг. Тогава се очаква проектът да бъде приключен. Той бе посрещнат с гайди, сурвачки за внуците и питка от местните жители. \"5-километровият обход на Поморие трябва да е готов за летния сезон. С него ще бъде довършено цялото разширение на пътя Бургас-Слънчев бряг. Останалите участъци вече са пуснати в експлоатация. Така трафикът от АМ \"Тракия\" към курортите няма да влиза в Бургас. Няма как да има туризъм без нужната довеждаща инфраструктура. Преди в Поморие имаше огромни колони от коли през лятото, катастрофи, жертви. Сега трафикът ще се облекчи значително. Строителните дейности напредват, всичко ще бъде готово в срок\", заяви Борисов. Обходът на Поморие е изключително важен за региона, предвижда се да бъде завършен през май 2020 г. По този начин преди старта на новия туристически сезон пътят Бургас-Слънчев бряг ще е изцяло готов и разширен за удобство и безопасност на придвижването на пътуващите. Помня преди години на 31 декември извозвахме два метра сняг, сега е страшна суша, отбеляза премиерът в компанията на кмета на Бургас Димитър Николов. Борисов обаче изрази задоволство, че работата върви с пълна пара, както и че времето позволява да се напредне в строежите на магистрали и пътища. \"Докато се прави, не се вижда, после минават и е забравено какво е било\", отбеляза премиерът. Той коментира и пожара в София, който избухна рано тази сутрин. \"Прекрасно се справиха пожарникарите. Няма жертви. Имаме много добри професионалисти. Затова всяка година им вдигаме заплатите с по 10%\", отбеляза министър-председателят. След няколко дни ще се срещна и с кмета на Ботевград, ако има нужда да му помогнем. 31 декември е прекрасен работен ден, каза Борисов. На въпрос за критиките на БСП, Борисов се ядоса и каза, че се задават въпроси, които развалят настроението и че при управлението на \"червените\" хората са влизали в морето и са излизали с разстройство. \"Докато партията на Корнелия Нинова беше на власт не беше направена нито една пречиствателна станция. Точно БСП ли ще ни говорят за чист въздух и околна среда? Нали при тях се построи \"Кремиковци\" и азотните заводи, които бълваха отрови. Ще оставим опозицията да критикува, това им е работата. Ние ще строим както досега. Спазваме си обещанията, резултатите са видими и хората затова ни се доверяват\", посочи премиерът.                                                                                                                                                                                                                                                                                                                                ", "date": "2019.12.31", "title": "Посрещнаха Борисов с гайди и сурвачки. Той: Ще посрещнем новата година през май (Обновена)"}
{"url": "https://www.24chasa.bg/novini/article/8022602", "text": "От 1 януари 2020 г. руският газ ще влиза в България от Турция, а не от Румъния. Това обяви министърът на енергетиката Теменужка Петкова на брифинг в понеделник. В пресконференцията участваха и изпълнителните директори на Българския енергиен холдинг Жаклен Коен, на “Булгаргаз” Николай Павлов и на “Булгартрансгаз” Владимир Малинов. Турското трасе излиза по-евтино от това през Украйна и Румъния със 76 млн. на година и това е мотивът за избора му. Причината е, че от юли румънският оператор е повишил тарифите. “В резултат от постигнатите договорености между “Булгаргаз” и “Газпром експорт” доставните цени за българските битови и индустриални потребители на природен газ ще намалеят с близо 5% на годишна база. Тази икономия се дължи на отпадането на разходите за достъп и пренос през територията на Румъния в размер на 76 млн. лева, които няма да бъдат заплащани от “Булгаргаз” и от българските потребители”, обяви Петкова. Очаква се българският доставчик “Булгаргаз” да реализира положителен финансов резултат от 4,6 млн. лева за 2019/2020 газова година от по-ниските тарифи на вход Странджа. Досега входната точка беше беше Негру вода в Румъния. Шефът на “Булгартрансгаз” Владимир Малинов заяви, че газопреносната система на дружеството е готова да поеме руския природен газ от новата точка на доставка. Газопроводът в момента е запълнен, същата операция е извършена и на турска територия. С турския оператор в неделя са приключили последните проверки и от 1 януари няма проблем доставките да започнат. Входната точка с Румъния също ще продължи да функционира. Малинов увери, че “Булгартрансгаз” ще продължава да транзитира природен газ до Гърция и Северна Македония. Въпрос на ползвателите е да изберат оттук нататък по какъв маршрут ще бъдат доставени нужните им количества природен газ. От 2 януари на платформата за търговия на “Газов хъб Балкан” стартира многостранна търговия на организирания борсов пазар - краткосрочен сегмент (spot), дългосрочен сегмент и брокерска услуга. “Това ще даде възможност за пълна либерализация на пазара на природен газ у нас”, каза Петкова. За първи път през тази година “Булгаргаз” проведе няколко търга и сключи договори за доставки на втечнен природен газ, включително и от САЩ, в размер на общо 403 млн. куб. м. За месец януари са договорени още 100 млн. куб. м втечнен природен газ.", "date": "2019.12.31", "title": "Руският газ идва от Турция от 2020 г. (Обзор)"}
{"url": "https://www.24chasa.bg/novini/article/8023216", "text": "\"Газпром\" и украинската страна подписаха комплект от споразумения и договори - тези договоренности представляват пакетна сделка, която възстанови баланса на интересите между страните, заяви пред журналисти председателят на управителния съвет на ПАО \"Газпром\" Алексей Милер, предадоха ТАСС и БТА. \"След пет дни непрекъснати двустранни преговори във Виена бяха приети окончателни решения и бяха постигнати финални договоренности. Едновременно бе подписан цял комплект от споразумения и договори и тези договоренности действително представляват голяма пакетна сделка, която възстанови баланса на интересите на стараните. От днешния ден тези документи придобиват юридическа сила и осигуряват транзита на руски газ през Украйна след 31 декември 2019 година\", каза той. Документите са с дата 30 декември. Милер подчерта, че \"Газпром\" е направил всичко възможно и за пореден път е потвърдил, че е отговорен доставчик и надежден партньор. Както гласи съобщението на\"Газпром\", ПАО \"Газпром\", НАК \"Нафтогаз Украйна\", ООО \"Оператор на газотранспортната система на Украйна\" (ОГТСУ) и Министерството на правосъдието на Украйна в съответствие с протокола от 20 декември са подписали пакет от документи, които позволяват да се продължи транзита на газ през територията на Украйна след 31 декабря 2019 година. \"Газпром\" и \"Нафтогаз Украйна\" са сключили неотменимо споразумение за уреждане. Документът предвижда оттегляне на всички арбитражни и съдебни искове един срещу друг, по които не са приети окончателни решения, и отказ в бъдеще от всички възможни претенции по договорите за доставка и транзит от 19 януари 2009 година. По-рано (в предвидения от протокола срок) \"Газпром\" изплати на \"Нафтогаз\" 2,9 млрд долара в съответствие с решението на Стокхолмския арбитраж. \"Газпром\" и Министерството на правосъдието на Украйна са сключили неотменимо помирително споразумение, предвиждащо прекратяване от Украйна на всички текущи и възможни бъдещи претенции към \"Газпром\", основани на решението на Антимонополния комитет на Украйна. Освен това, \"Газпром\" и \"Нафтогаз\" са подписали споразумение за организация на транспортирането на газа през територията на Украйна. По този начин \"Нафтогаз\" представлява организатор на транзита и поема съответните рискове. \"Нафтогаз\" и ОГТСУ са сключили транспортно споразумение, а \"Газпром\" и ОГТСУ - междуоператорско споразумение. Компанията-организатор е длъжна да резервира мощности на Газотранспортната система (ГТС) на Украйна в общ обем 225 млрд куб. м газ за срок от 5 години: през 2020 г. - 65 млрд куб. м, а през 2021-2024 г. - по 40 млрд куб. м. Действащите договори за доставка и транзит на руски газ през Украйна изтичат на 31 декември 2019 г \"Нафтогаз Украйна\" потвърди, че е подписала с \"Газпром\" споразумение за уреждане на съдебните спорове, предаде ТАСС, като се позова на изпълнителния директор на компанията Юрий Витренко. \"Освен договора за транзит на газа, подписахме и споразумение за уреждане, според което \"Газпром\" напълно прекратява обжалването на решенията на Стокхолмския арбитраж\", съобщи Витренко във Фейсбук, като подчерта, че документът предвижда \"оттегляне на всички текущи искове и жалби от двете страни\", посочва БТА. Шефът на компанията \"Нафтогаз\" изрази днес благодарност към международните партньори, в частност САЩ, за оказаната подкрепа за Украйна на преговорите с руската страна по газовата сделка, в резултат на които вчера бе подписан петгодишен договор с \"Газпром\" за транзита на газ, предаде ТАСС. \"Благодарни сме на Европейската комисия за последователната й позиция, свидетелство за признаване на надежността и ефективността на газопреносната система на Украйна, а също и на американските партньори - за подкрепата за енергийната сигурност на европейския континент\", заяви Андрей Коболев в декларация на сайта на компанията. По думите му постигането на този резултат е станало възможно благодарение на системната работа на екипа на \"Нафтогаз\" за разясняване на рисковете от строителството на \"Северен поток - 2\" и налагането на санкции срещу него от правителството на САЩ. Заместник-председателят на Еврокомисията, бившият комисар за енергийния съюз Марош Шефчович, който продължава да отговаря за въпроса за транзита на руски газ за Европа през Украйна, приветства подписването на договора. \"Високо ценя упоритата работа и усилия! Благодарение на сключеното миналата седмица политическо споразумение между Русия, Украйна и ЕК транзитният договор между съответните компании, гарантиращ постоянен поток на газ към Европа от 1 януари 2020 г., вече е подписан и подпечатан\", написа той в Туитър. На 19 декември стана известно, че е постигнато принципно съгласие за газа между Русия, Украйна и ЕС в резултат от преговори в Берлин. На 27 декември Шефчович подписа писмо, потвърждаващо готовността на украинската газопреносна система да работи в съответствие със законодателството на ЕС, припомня ТАСС.", "date": "2019.12.31", "title": "\"Газпром\" и Украйна сключиха пакетна сделка за транзита на газ"}
{"url": "https://www.24chasa.bg/novini/article/8023227", "text": "Най-малко 17 души са починали в резултат на респираторни заболявания в Кабул през последната седмица, съобщи афганистанският заместник-министър на здравеопазването. Градът продължава да е тормозен от опасни равнища на замърсяване на въздуха, предадoха ДПА и БТА. По време на кампания за раздаване на маски за лице зам.-министър д-р Фида Мохамад Пайкан заяви, че за една седмица 8813 пациенти с респираторни заболявания са посетили болниците в афганистанската столица, а от тях 17 са починали. След призив на президента властите предприеха крути мерки срещу местни стопански обекти, за които се предполага, че допринасят в най-голяма степен за замърсяването на въздуха в Кабул, заяви пред ДПА говорителка на афганистанската Национална агенция за опазване на околната среда. Собствениците на обредни зали, обществени бани и др. са предупредени да спрат да горят гуми и пластмаса за отопление, допълни тя. Населението също е призовано да намали използването на въглища за отопление и да ремонтира старите автомобили. Полицията е затворила няколко обекта, включително обредни зали, съобщиха кабулската община и агенцията по околната среда. Тази седмица ще бъдат затворени още 28 обекта. Много от жителите на Кабул изтъкват бедността и липсата на електричество като основната причина за замърсяването на въздуха и казват, че този въпрос няма как да се реши без по-евтин газ и електричество. Според властите използването на неконвенционални горива, липсата на зелени пространства, неасфалтираните пътища и незаконните селища са други фактори, допринасящи за смога и замърсения въздух над Кабул.", "date": "2019.12.31", "title": "Мръсният въздух в Кабул уби 17 души, 8813 посетиха болниците за седмица"}
{"url": "https://www.24chasa.bg/novini/article/8023240", "text": " предполага принципа \"транзитирай или плащай\" (ship or pay), съобщи изпълнителният директор на компанията \"Нафтогаз Украины\" Юрий Витренко във Фейсбук, предадоха ТАСС и БТА. Фактът, че подписахме договор за транзит по принципа \"транзитирай или плащай\" за пет години е изключително събитие при подобни условия. Това е първият случай в историята на Украйна, когато \"Газпром\" сключва договор за транзит по европейския принцип \"транзитирай или плащай\", написа Витренко. Той уточни, че документът е бил подписан дистанционно - самият той поставил подписа си във Виена вчера следобед, а шефът на \"Газпром\" Алексей Милер - вечерта в Санкт Петербург. \"Ние с него преговаряхме до късно през нощта, надявайки се, че ще подпишем договорите на едно място, но на мен за подписването ми беше нужно съгласуване с управителния и надзорния съвет на \"Нафтогаз\", а също и с министерския съвет. Затова се наложи да отложим подписването и да го направим и дистанционно\", поясни Витренко. Представителят на \"Нафтогаз\" потвърди, че документът е подписан на базата на \"европейските правила\" за транзита на газ, а самата компания се явява \"организатор на транзита\" през Украйна. По думите му договоренността предвижда \"гарантирани обеми\" на доставките на газ за транзита (65 млрд куб. м през 2020 и по 40 млрд куб. м през 2021-2024 г.) При това остава опцията за допълнителни обеми на транзиа \"с по-голяма гъвкавост на резервиране, които ще се плащат по по-висока тарифа\". Витренко потвърди също, че страните са подписали споразумение за уреждане на съдебните спорове, което предвижда \"оттегляне на всички текущи искове и жалби от двете страни\" в съдебни инстанции./МИГ/", "date": "2019.12.31", "title": "Руският газ към Украйна: Транзитирай или плащай"}
{"url": "https://www.24chasa.bg/novini/article/8023265", "text": "Българин загина в Нова Зеландия, след като бе блъснат от кола, съобщи електронното издание NZ City, цитирано от БТА. Злополуката станала в петък вечерта. 44-годишният Николай Андреев, който работел във винения сектор в областта Марлборо, бил блъснат от кола на улица в град Бленъм. На водача на автомобила, 29-годишен местен жител, са повдигнати обвинения в опасно шофиране, причинило смърт.", "date": "2019.12.31", "title": "Българин загина в Нова Зеландия след удар от кола"}
{"url": "https://www.24chasa.bg/novini/article/8023297", "text": "Севернокорейският лидер Ким Чен Ун призова за \"активни дипломатически и военни контрамерки\" за запазване на суверенитета на страната в 7-часова реч вчера на заседанието на ръководството на Корейската трудова партия, което продължи за трети ден, предадоха Асошиейтед прес и БТА. Ким Чен Ун постави национални цели за възраждане на икономиката и подготовка на \"активни и офанзивни политически, дипломатически и военни контрамерки за твърдо запазване на суверенитета и сигурността на страната\", съобщиха държавните медии в Пхенян. Севернокорейската информационна агенция КЦТА съобщи, че пленумът на Централния комитет ще продължи и днес, ден преди Ким Чен Ун да произнесе новогодишното си обръщение, в което се очаква да обяви промени в политиката в икономиката и отбраната. Някои експерти предполагат, че той ще използва традиционната си новогодишна реч, за да обяви, че прекратява ядрените преговори с Вашингтон, и може би ще се върне към конфронтацията, като отмени самоналожения мораториум върху ядрените опити и опитите с ракети с голям обхват.", "date": "2019.12.31", "title": "Ким Чен Ун призова за \"военни контрамерки\" в 7-часова реч\n(Видео)"}
{"url": "https://www.24chasa.bg/novini/article/8023324", "text": "Бившият председател на борда на директорите на \"Рено-Нисан\" Карлос Гон потвърди в кратко съобщение, разпространено чрез негови представители днес, че е напуснал Япония, където го очаква съдебен процес, и е в Ливан, предадоха Асошиейтед прес и БТА. Гон заяви, че \"не е избягал от правосъдието, а от несправедливост и политическо преследване\", че \"повече няма да бъде заложник\" на \"пристрастна японска правосъдна система, където вината е презумпция\" и че \"най-сетне ще може да комуникира свободно с медиите\" и с нетърпение очаква \"това да започне още тази седмица\". Гон бе арестуван в Япония преди около година по различни обвинения във финансови злоупотреби и бе освободен под парична гаранция при условия, непозволяващи пътуване в чужбина. Той многократно е заявявал, че е невинен и че властите са скалъпили обвиненията срещу него, за да предотвратят планирано по-тясно сливане между \"Нисан\" (Nissan Motor Co) и \"Рено\" (Renault SA). Гон бе под домашен арест в Токио от март при строги условия, включващи предаването на паспорта му на властите, припомня Ройтерс. Той не спомена как е напуснал Япония. Възможно е да е заминал без разрешение и под чуждо име, твърди източник от националната имиграционна служба пред японската телевизия Ен Ейч Кей, цитирана от ТАСС. В Токийския окръжен съд са потвърдили, че условията на домашния арест не са променени и той не е получавал разрешение за излизане от Япония, предаде агенция Киодо.", "date": "2019.12.31", "title": "Карлос Гон избяга от японското правосъдие в Ливан"}
{"url": "https://www.24chasa.bg/novini/article/8023337", "text": "Над 2000 полицаи ще се грижат за сигурността по време на посрещането на Нова година на прочутия плаж Копакабана в Рио де Жанейро. Очаква се в тържеството да се включат тази вечер близо 3 милиона жители и гости на града, предадоха Франс прес и БТА. В целия щат Рио ще бъдат разположени близо 15 000 служители на силите за сигурност. На плажа Копакабана ще бъдат инсталирани седем огромни екрана, на които зрителите ще проследят концертите, с които ще се отбележи настъпването на Новата година. Инсталирани са и 800 химически тоалетни и четири медицински пункта. Очаква се новогодишната заря в Рио и тази година да бъде зрелищна, като от 10 платформи в морето ще бъдат изстреляни 16,9 тона фойерверки На следващия ден 120 чистачи ще се заемат с почистването на плажа. Миналата година след тържествата бяха събрани 385 тона отпадъци. ", "date": "2019.12.31", "title": "3 милилона души посрещат 2020-а в Рио, изстрелват 16,9 тона фойерверки"}
{"url": "https://www.24chasa.bg/novini/article/8023350", "text": "Зимна буря доведе до анулирането на стотици полети и остави десетки хиляди абонати без ток в Източна Канада в навечерието на Нова година. Близо 200 полета бяха отменени в тази част от страната заради комбинация от сняг и леден дъжд, съобщи Франс прес, като цитира събрана информация от различни летища. Най-много полети, над 100, са били анулирани от и до международното летище на Монреал. Повечето от тях са били от и до летища в провинция Онтарио и североизточната част на САЩ, посочва БТА. Отменени са и полети от и до летищата в Квебек, Отава и Торонто. Очаква се до тази вечер в южната част на провинция Квебек да падне до 15-20 сантиметра сняг, заяви канадското министерство на околната среда. Монреал посрещна Рождество Христово без сняг - нещо, което се случва веднъж на пет години. От началото на декември в града са паднали само около 13 сантиметра сняг при средна норма за месеца от 49 сантиметра, отбелязва Франс прес. Лошото време остави над 55 000 абонати без ток в Източна Канада, най-вече в провинция Онтарио, предаде ТАСС, като се позова на местния електроенергиен оператор. Леденият дъжд и силният вятър със скорост на поривите до 80 километра в час са причинили много повреди по електропреносната мрежа. Електроснабдяването вече е възстановено на повече от 39 000 клиенти. 16 000 абонати обаче остават без ток.", "date": "2019.12.31", "title": "Буря в Канада анулира стотици полети и остави хиляди абонати без ток"}
{"url": "https://www.24chasa.bg/novini/article/8023755", "text": "Германската канцлерка Ангела Меркел каза в Новогодишното си послание, че се бори с климатичните промени с всички сили, за да могат бъдещите поколения да живеят в мир и просперитет, предадоха Ройтерс и БТА. \"Глобалното затопляне е реалност. То ни заплашва\", се казва в записаната новогодишна реч на Меркел, която ще бъде излъчена по електронните медии тази вечер. Покачването на световните температури и проблемите, предизвикани от глобалното затопляне, са плод на човешката дейност, добавя тя и припомни някои от мерките, предприети от нейното правителство за борба с климатичните промени, включително по-високи цени за емисиите на въглероден диоксид в транспортния сектор и за отопление, както и понижението на ДДС за железопътните билети за далечни разстояния. \"Ние трябва да направим всичко, което е в човешките възможности, за да преодолеем това предизвикателство. Това все още е възможно, - посочва канцлерката. - Аз съм на 65 години - възраст, на която няма лично да изпитам всички последствия на климатичните промени, които ще настъпят, ако политиците не действат. Но нашите деца и внуци ще трябва да живеят с последствията от това, което ние правим или се въздържаме да правим днес. Ето защо полагам всичките си сили за това Германия да даде своя принос - екологичен, икономически, социален - за поставяне на климатичните промени под контрол.\" Меркел призовава германците да мислят държавнически за справяне с тези последствия. \"За тази цел повече от всякога ни е необходима смелост да мислим по нов начин, сила да изоставим утъпканите пътеки, воля да опитаме нови неща и решимост да действаме бързо, с убеждението, че необикновеното може да донесе успех и трябва да донесе успех, за да може днешното поколение млади хора и техните потомци все пак да е в състояние да живее добре на тази Земя\", подчертава канцлерката. За разлика от миналата година, тазгодишното й новогодишно послание не споменава за вътрешните напрежения в нейното коалиционно правителство, съставено от десноцентристкия Християндемократически съюз и левоцентристката Социалдемократическа партия. Все още не е сигурно, че коалицията ще просъществува до края на парламентарния мандат, изтичащ през 2012 г, отбелязва Асошиейтед прес. Канцлерката обаче посочи необходимостта да бъдат защитавани органите на местната власт и \"всички хора в нашата страна от омразата, враждебността и насилието\" и да се води борба \"срещу расизма и антисемитизма\". В тази връзка АП припомня, че през тази година бе убит провинциалният държавен служител Валтер Любке, член на партията на Меркел, който активно подкрепяше нейната политика на отворени врати за бежанците през бурната 2015 г.", "date": "2019.12.31", "title": "Меркел: Децата ни ще живеят с последиците от климатичните промени"}
{"url": "https://www.24chasa.bg/novini/article/8023818", "text": "Китайският външен министър Ван И порица международния \"тормоз\" на среща с иранския си колега Мохамад Джавад Зариф в Пекин, предадoха Асошиейтед прес и БТА. Ван И подчерта стабилността на двустранните отношения във встъпителната си реч в началото на преговорите с Джавад Зариф. Посещението на иранския министър последва след визита в близкия съюзник Русия и точно след първите в историята съвместни учения на трите страни в северната част на Индийския океан. \"Трябва да се изправим заедно срещу едностранния подход и тормоза\", подчерта Ван И. Китай е една от страните, които през 2015 г. подписаха ядреното споразумение с Иран и е отправял критики към САЩ заради отказа от него и замяната му с кампания на икономически и дипломатически натиск, припомня АП. Без да споменава САЩ, Ван заяви, че Китай и Иран трябва да защитават националните си интереси, както и \"да подкрепят многостранния подход и нормите, ръководещи международните отношения\". Зариф отговори, че двете страни са единни в \"общите си усилия за борба срещу едностранния подход и в развитието на многостранния подход\" през 2020 година.", "date": "2019.12.31", "title": "Китай и Иран с критики срещу международния \"тормоз\""}
{"url": "https://www.24chasa.bg/novini/article/8023841", "text": "Бетелгейзе, обикновено една от най-ярките звезди на небосклона, е започнала да се държи странно, пише в. \"Индипендънт\", цитиран от БТА. Макар точната причина да остава неизвестна, според астрономите необичайното избледняване на звездата може да е признак, че тя е на път да избухне във впечатляваща свръхнова. Постепенното намаляване на яркостта на Бетелгейзе се наблюдава от няколко седмици. Звездата обикновено е сред 10-те най-ярки на небосклона. Ако избледняването й продължи, тя може да \"изпадне\" дори от Топ 20. Бетелгейзе - звезда от типа червен гигант, се намира в съзвездието Орион. Масата й е 17 пъти по-голяма от тази на Слънцето. Яркият червен гигант е на около 10 милиона години, но астрономите напомнят, че светила от този тип не живеят дълго. Учените допускат, че колебанията в светимостта са признак, че звездата наближава края на своя жизнен път. Ако Бетелгейзе избухне, събитието ще бъде видимо от Земята с невъоръжено око, тъй като звездата се намира само на 700 светлинни години. Катаклизмът няма да окаже никакъв ефект върху нашата планета, отбелязват авторите на изследването от университета \"Виланова\" в САЩ. Експлозия на свръхнова може да предизвика мощен изблик на гама-лъчи, способен да преодолее и 1000 светлинни години, но Бетелгейзе не е достатъчно голяма за това.", "date": "2019.12.31", "title": "Една от най-ярките звезди - Бетелгейзе, се държи \"странно\""}
{"url": "https://www.24chasa.bg/novini/article/8023885", "text": "В градската болница в Скопие е избухнал пожар, в който за щастие няма пострадали, съобщиха Танюг и БТА, Пожарът избухнал късно снощи в канцелария, в която се пазят архивни материали. Както съобщи агенция МИА, пожарът в болницата \"8 септември\" е бил потушен от петима пожарникари с две пожарни коли. Огънят бързо е бил изгасен и не се е разпространил в други части на сградата. Причинени са само материални щети. Не е ясно какво е причинило пожара.", "date": "2019.12.31", "title": "Пожар и в градската болница в Скопие"}
{"url": "https://www.24chasa.bg/novini/article/8023943", "text": "Руският президент Владимир Путин отбелязва 20 години във властта, като се хвали с постиженията си, но същевременно запазва мълчание за политическото си бъдеще - потайност, която разпалва всякакви спекулации относно намеренията му. Путин изтъква възраждането на глобалното влияние на Русия, промишлената модернизация, бума в селскостопанския износ и възстановяването на силата на руската армия като едни от основните резултати от управлението си, което започна на 31 декември 1999 година. На тази дата първият руски президент Борис Елцин внезапно се оттегли и определи бившия офицер от КГБ за свой наследник, отваряйки пътя за официалното му избиране за държавен глава три месеца по-късно. Критиците обвиняват Путин в отстъпление от постсъветските свободи, за да установи строг контрол върху политическата сцена, да маргинализира опозицията и да задуши критичните медии. Те го държат отговорен за напрежението със Запада след анексирането от Русия на украинската област Крим през 2014 г., което укрепи рейтинга му, но предизвика налагането на санкции от САЩ и Евросъюза. \"Путин спря нормалното развитие на Русия като нормална пазарна икономика и нормална политическа демокрация\" и превърна страната в \"глобален пакостник\", каза Андрей Колесников, изследовател от Московския център \"Карнеги\". Наблюдателите на процесите в Кремъл се опитват да предвидят какво ще стане, след като изтече сегашният шестгодишен мандат на Путин през 2024 година. Те са единодушни за едно: Путин, най-дълго управлявалият руски лидер след съветския диктатор Йосиф Сталин, вероятно ще продължи да бъде начело. Запален по фитнеса, 67-годишният Путин изглежда в добра кондиция да остане във властта. Редовно тренира джудо, кара ски и играе хокей като демонстрация на енергичността си. Той запазва широката си популярност, въпреки че пропагандният ефект от анексирането на Крим се износи на фона на застой в жизнения стандарт, повишение на възрастта за пенсиониране и други вътрешни предизвикателства. Путин лесно може да използва безкритичния парламент, за да премахне ограниченията в броя на мандатите, но повечето наблюдатели очакват той да не предприема чак толкова директен подход. Като възпитаник на правен факултет руският лидер предпочита по-деликатни методи, които да имат демократична украска. По-рано този месец Путин загатна за възможни конституционни изменения за разпределяне на правомощия между президента, кабинета и парламента. Той не уточни какви биха моглида бъдат тези промени, но това обявяване може да е сигнал за намерение от негова страна да ореже президентските правомощия и да продължи да управлява страната като министър-председател. Има и други възможности. Дългогодишният лидер на Казахстан Нурсултан Назарбаев предложи такъв пример тази година, когато внезапно се оттегли и направи така, че протежето му да бъде избрано за президент на предсрочни избори. Седемдесет и девет годишният Назарбаев запази хватката си върху властта, като си осигури важната роля на председател на съвета за сигурност на страната. Има и друга, по-драстична опция. Мнозина в съседен Беларус се опасяват, че Кремъл може да отправи настоявания за пълно сливане на двете съюзнички и бивши съветски републики, за да може Путин да стане ръководител на една нова обединена държава. Запитан наскоро дали обмисля такъв вариант, руският президент отбягна въпроса. Всяка една от тези опции крие своите сериозни рискове. Путин се премести на премиерското кресло в периода 2008-2012 г. след осем години като президент, за да спази конституционно ограничение от два последователни мандата, позволявайки на Дмитрий Медведев да заеме мястото му на най-високия пост в Русия. Путин продължи да командва парада и при Медведев, който чинопоклонно напусна президентския пост след само един мандат. Путин се възползва от решението на пазилия президентското му място да увеличи президентските мандати на шест години, но въпреки всичко не беше много доволен от \"управлението в тандем\". Той бе особено критичен към решението на Медведев да позволи на ООН през 2011 г. да даде зелена светлина за западна военна кампания по въздух в Либия, допринесла за свалянето на дългогодишния диктатор Муамар Кадафи и тласнала страната към хаос. А във вътрешен план обявеното от Путин връщане в президентството предизвика масови протести в Москва през 2011-2012 г. и разцепление сред елитите. Съветниците на Путин заподозряха някои фигури от обкръжението на Медведев, че са подтиквали шефа си да остане и за втори мандат и че са окуражавали протестите. Тазмесечното изявление на Путин за възможна промяна на конституцията за ограничаване на президентските мандати до само два беше интерпретирана от мнозина като сигнал, че той възнамерява да създаде за себе си нова управленска позиция, като същевременно ореже властта на наследника си. Ако Путин реши да стане премиер с нови широки правомощия, това може да породи заплахи от друго естество. Упълномощавайки парламентарното мнозинство да избира премиера, Путин ще стане по-уязвим, защото ще зависи от това как се представя управляващата партия. Макар и неговият рейтинг да е висок, популярността на основната ръководена от Кремъл партия, \"Единна Русия\", тръгна надолу и президентът странеше от нея. Сливане с Беларус с цел да бъде създадена нова ръководна длъжност, крие още по-големи рискове. Такава възможност може и да събужда ентусиазъм у някои руснаци, които мечтаят за възраждане на имперската слава, но това със сигурност ще предизвика силна съпротива в Беларус и ново напрежение в отношенията със Запада. Беларуският авторитарен президент Александър Лукашенко, който е на власт от повече от 25 години, обеща да запази постсъветската независимост на Беларус. Макар и Кремъл да упражни натиск върху него, увеличавайки цените на енергоносителите и орязвайки субсидиите, Лукашенко остана непреклонен и дори наскоро предупреди, че опитът на Русия да превземе страната му може да предизвика война с НАТО. \"Интересът на Лукашенко е да бъде диктатор на своя национална държава, а не да бъде човек, зависим от волята на Путин\", заяви Колесников. Какъвто и път да избере Путин, много хора очакват той да пази намеренията си в тайна до последно. \"Такава несигурност си има своите предимства - можеш да противопоставяш заинтересованите групи една на друга, можеш да ги държиш с тази ситуация на несигурност\", каза московският политически анализатор Екатерина Шулман. \"Но това не може да продължава прекалено дълго, защото предизвиква вътрешни боричкания сред елитите\", добави тя. Шулман отбеляза, че Кремъл може да предизвика предсрочни парламентарни избори (редовните са през 2021 г.), докато рейтингите са още високи. \"Важно е в парламента да има лоялно мнозинство\", каза Шулман. \"Как обаче да се постигне това, е сложен въпрос\", добави тя. Според Шулман казахстанският сценарий изглежда най-вероятен. По думите й оставането му начело, но същевременно споделянето от него на властта с приемника му ще позволи на Путин да урегулира неизбежната битка за наследството си, която ще се разрази сред обкръжението му. \"Трудността в модела с наследника е в това, че цялата тази власт, която е съсредоточена в ръцете на сегашния президент, няма как да бъде прехвърлена в ръцете на който и да е друг човек\", каза Шулман. \"Но ако тази власт бъде разпределена, поне част от нея, то тогава е по-лесно за вземащите решенията да се споразумеят за фигурата на потенциалния наследник\", добави тя. (БТА)", "date": "2019.12.31", "title": "Какви са намеренията на Путин след 20 години във властта? (Снимки)"}
{"url": "https://www.24chasa.bg/novini/article/8024013", "text": "Стотици демонстранти се опитват да щурмуват посолството на САЩ в Ирак, предадоха Асошиейтед прес и БТА. Американският посланик и повечето членове на персонала на дипломатическото представителство са били евакуирани от съображения за сигурност, съобщиха двама представители на иракското министерство на външните работи, цитирани от Ройтерс. В сградата са останали няколко служители на охраната. Хиляди демонстранти и бойци на Катаиб Хизбула се събраха пред посолството на САЩ в Багдад след погребенията днес на бойци на иракската шиитска милиция, убити при американски въздушни удари в края на седмицата. Множеството се опитва да щурмува посолството в строго охраняваната Зелена зона, скандирайки \"Долу, долу САЩ\", казаха журналисти от АП на място. Демонстрантите замерят с бутилки дипломатическото представителство и счупиха охранителни камери. Охранителите се оттеглиха вътре в сградата. Демонстрантите закачиха жълти знамена на Катаиб Хизбула на стените на посолството. 25 бойци на подкрепяната от Иран шиитска милиция бяха убити при американски въздушни удари в Ирак в неделя. Те бяха нанесени, след като един американски цивилен подизпълнител загина при ракетен обстрел на иракска военна база от Катаиб Хизбула в петък.", "date": "2019.12.31", "title": "Посланикът на САЩ в Ирак евакуиран при протест пред сградата в Багдад"}
{"url": "https://www.24chasa.bg/novini/article/8024027", "text": "Няма пострадали пациенти при пожара, обхванал сгради на Центъра за психично здраве - София област и Специализирана болница за активно лечение на пневмофтизиатрични заболявания - София област. Това съобщиха от пресцентъра на Министерство на здравеопазването. От там уточняват, че се извършва релокация на пациентите на двете лечебни заведения, при които има необходимост от медицинско наблюдение. Пациентите на психиатричната болница ще бъдат настанени в други лечебни заведения с психиатрични структури на територията на София, в това число ДПБ \"Св. Иван Рилски\", УМБАЛ \"Александровска\", ЦПЗ \"Проф. Н. Шипковенски\", ВМА и УМБАЛНП \"Свети Наум\". От здравно министерство уверяват, че е осигурена е непрекъсваемост на работата на дневните програми, осъществявани в Центъра за психично здраве - София област. 51 пациенти на този център са били евакуирани. Петима пациенти на Белодробната болница, при които е налице необходимост от медицинско наблюдение и терапия, също биват релокирани. Министър Кирил Ананиев е разпоредил на компетентните дирекции на Министерството на здравеопазването да бъде направена оценка на щетите и да бъдат предприети действия за консервация на покривното пространство до реализирането на ремонтните дейности, информира здравно министерство. В съобщението се посочва още, че вследствие на избухналия по-рано тази сутрин пожар, са унищожени покривът и подпокривното пространство на Белодробната болница, както и поликлиниката на психиатричното лечебно заведение.", "date": "2019.12.31", "title": "Здравното министерство: Няма пострадали пациенти при пожара в психиатричната болница"}
{"url": "https://www.24chasa.bg/novini/article/8022795", "text": "Състоянието на ВиК сектора в България не е просто лошо, то е плашещо - 60,9% от водата се губят по мрежата, става ясно от последния доклад на КЕВР. Една от целите на започващите в момента проекти например не е водопроводните мрежи тотално да се подменят, а на всяко по-голямо отклонение поне да се постави водомер, защото сега повечето нямат. Така ще може да се установи къде са най-големите течове и усилията да се съсредоточат там. Досегашните резултати от опитите за намаление на загубите на вода са повече от скромни. За последната година са се свили само с около 1 процентен пункт. А има дружества, които са увеличили загубите. ( През 2018 г. е имало общо 58 хиляди аварии по ВиК мрежите. КЕВР констатира, че пределно допустимата норма на всички тези пробиви е надмината в някои отношения до 4 пъти. В същото време предстои в сектора да бъдат инвестирани буквално милиарди. Тази година бе отворена приоритетна ос “Води” на програма “Околна среда”. Интегрираните водни проекти, част от които започнаха през предния програмен период, и сега се довършват, както и проектите за развиване на нова и ремонт на съществуваща инфраструктура, са на обща стойност 1,8 млрд. лв. А заедно със собствените инвестиции на самите водни дружества сумата надхвърля 2 млрд. лв. Всичко това трябва да стане от 2020 до 2022 г., а целта е една - процентът на загубената вода да падне под 50. Но направените инвестиции ще повлекат след себе си нови поскъпвания на водата. Което ще постави водния сектор в центъра на общественото внимание за години напред. Засега усвояването на въпросните 2 млрд. все още е символично. А ако се погледнат отчетите за изпълнението, ще се види, че срещу повечето от тях има 0 лева реално усвоени пари. Единствените изключения са суми от под 1 милион лева във Видин, Перник и Ямбол. На повечето места тепърва предстои избор на проектанти, после на изпълнителите. И относно управлението на дружествата има какво да се желае. В повече от половината сега собственици са общината и МРРБ. Язовирите доскоро бяха с най-различна собственост - общинска, държавна, на различни държавни търговски дружества, дадени на концесия. Лошото им управление и безстопанствеността сега си казват думата. От трета страна, вземането на вода се контролира от екоминистерството. “Не сме застраховани от ситуация, в която изпадна Перник. Цялата мрежа е от 60-те години, коментира директорът на ВиК в Благоевград Росица Димитрова. Със собствени средства дружеството прави ремонти за около 2 млн. лв., а само за Благоевград са нужни около 100 млн. лв., а за областта - над 900 млн. Според нея идеята на премиера Бойко Борисов за една държавна ВиК фирма е трудно реализуема. Можело да има окрупняване на териториален принцип. Да има отделно министерство или агенция за ВиК дружествата е разумното решение, смята Даниел Събевски - шеф на ВиК в Ловеч. Според него състоянието на ловешкото дружество е задоволително. Но признава, че от 1800 км водопроводна мрежа са успели да подменят едва 100 км. Ако ВиК дружествата преминат под шапката на едно държавно предприятие, ресурсът им ще се използва по-ефикасно Проблем е, че дружествата не са съпоставими, заяви главният инженер на ВиК в Пловдив Антон Гълъбов. “Състоянието на мрежата в Пловдивска област е малко по-добро от средното за страната, но все още има много съоръжения от 60-те и 70-те години, които се амортизират в геометрична прогресия. Подмяната им не е по силите на отделното дружество”, твърди Гълъбов. Според него Пловдив не е имал досега режим за водата, защото не разчита на повърхностен водоизточник, който може да пресъхне. Градът се снабдява от 4 помпени станции с различен брой сондажи, разположени на двата бряга на река Марица. Част от питейната вода се осигурява от гравитачен източник в Храбрино. В някои населени места от Асеновградския регион обаче при сухи лета се налага да ограничаваме потреблението, тъй като там водоизточниците са повърхностни. До режим може да се стигне и при липса на валежи през зимата, посочи Гълъбов. “Не е лоша идея водоснабдителните дружества от цялата страна да са обединени в държавно предприятие”, смята шефът на ВиК във Враца Ангел Престойски. Но трябвало да се прецени дали това да стане чрез холдинг, агенция или друга форма. Според шефа на ВиК в Бургас Тенев обаче идеята за обединение в държавна фирма не може да се реализира, защото водоснабдителната система е изграждана за отделни региони и всеки имал специфики като воден ресурс, инфраструктура и мощности. Сега единствено Бургас и Варна били с единна водоснабдителна система. “Пред нас въпросът за обединение не стои. Няма опасност от воден режим в Монтана. В язовир “Среченска бара” има 10,78 млн. кубика вода при максимален обем 15,5 млн.”, заяви управителят на ВиК в града Валери Иванов. До 2021 г. ще бъдат инвестирани 4,8 млн. лева. Предприемали се мерки да се намалят загубите на вода, които са 70%.", "date": "2019.12.31", "title": "2 млрд. лева за 2 г., за да паднат загубите на вода под 50%"}
{"url": "https://www.24chasa.bg/novini/article/8024036", "text": "\"Стотици хора и незнайно колко животни претърпяват емоционален стрес и физически наранявания, някои дори губят живота си заради забавлението на други. Недопустимо е!\" Това написа в своята Фейсбук страница общинският съветник от ВМРО и председател на „Патриоти за София“ Карлос Контрера в навечерието на новогодишните празници, придружени щедро с шумни канонади от пиратки и пищни зари. Този вид празненства обаче причиняват много болка и страдания на десетки, стотици хиляди хора и животни, за които никой не се замисля, съобщиха от пресцентъра на партията. Ето защо е нужно да се предприемат спешни мерки на ниво изпълнителна и законодателна власт, категоричен е Контрера. Къде е границата между веселбата и терора? Вижте пълния текст на обръщението му: \"Вчера вечерта около 19.45 три „добре възпитани“ хлапета взривиха с бомбичка химическата тоалетна в градинката зад баня „Мадара“ (градинка „Буката“). След това „геройство“ тоалетната е тотал щета, а бомбаджиите избягаха някъде в тъмното, след като успяха да подплашат няколко кучета и котки с взрива и изкараха акъла на няколко баби. Това с пиротехниката е някакъв вид война по улиците на София, а и не само. Война, която дори взима жертви всяка година. Време е за сериозни разговори на ниво общини и МВР, за да се вземат мерки спрямо тези нрепрестанни гърмежи, които съпровождат всеки един празник. На пазара се продават тонове пиратки и „шашки“, ракети, фойерверки, батерии с неясно качество и произход, които генерират шумове далеч над допустимите от здравните норми. Продават се дори в хипермаркетите, които не отговарят дори на базовите изисквания за съхранение на пиротехника. Има статистика, че гърмежите освен емоционален стрес водят и до наранявания и смърт на уличните и на дивите животни, които живеят в близост до населени места. За домашните животни положението също е страшно. Хиляди са оплакванията на стопани, чиито кучета и котки след гърмежите се тресат от страх и с дни са неспокойни и стресирани. Не разбирам защо всяка година се говори по темата в новинарските емисии, а никой от т.нар. природозащитници до момента не се намеси и не повдигна въпроса? Но техните хора мълчат. Както обикновено правят, когато нямат пряк финансов интерес от действията си. Поредното лицемерие на червено-зелените либерали. Искам да използвам случая и да ги попитам също така дали ходят да броят животните, за които взимат пари да „изследват в естествената им среда“, след една новогодишна канонада. И дали се интересуват колко домашни животни са избягали и не са се завърнали след това при стопаните си? Или колко кучета и котки са намерени мъртви по улиците, блъснати от коли, дезориентирани от гърмежи или обгорели от фойерверките? Силно се съмнявам! Нова година е празник и трябва да носи празнично настроение за всички. Сега пак новинарския поток ще се насити с информация за хора с откъснати пръсти, спукани тъпанчета, обгорели заради използване на пиротехника. Стресът върху децата (особено бебетата), както и върху възрастните хора от тези канонади е голям. Не е нужно да се избиваме или за собственото си забавление да тормозим невинните животни, които не могат да се защитят. За това призовавам всички – нека се замислим преди да хвърлим поредната бомбичка и преди да изстреляме поредния залп от домашната заря. Това може да коства нечий живот.\"", "date": "2019.12.31", "title": "Карлос Контрера от ВМРО: Войната с пиротехника по улиците трябва да спре!"}
{"url": "https://www.24chasa.bg/novini/article/8024066", "text": "Международна група учени установи, че загадъчният хоминид Oreopithecus bambolii е имал специфичен начин на живот, не се е катерил по дървета и не е имал изправена стойка като човешката, съобщи сайтът Физ.орг, цитиран от БТА. Откритието дава възможност да се научат повече неща за еволюцията на различните видове придвижване. Хоминидът Or. bambolii се е срещал на днешната територия на остров Сардиния и областта Тоскана преди 6,7-8,3 милиона години. Първите доказателства за съществуването му са открити още през 1872 г., но досега не бе известно как се е придвижвал. Някои специалисти предполагаха, че Or. bambolii са скачали, а други - че са имали изправена стойка. Сега палеонтолози изследвали открития през 1958 г. във въгледобивна мина цялостен скелет на представител на вида, за да разкрият многогодишната загадка, свързана с начина му на придвижване. Става въпрос за скелет на екземпляр от мъжки пол с тегло около 30 килограма. Фосилите били сравнени с кости на днешни и други древни примати. Оказало се, че торсът на Or. bambolii бил сходен с този на гибоните. Сред останалите особености са 5-те лумбални прешлена, вместо отличителните за днешните маймуни 4 подобни прешлена. Дължината на седалищната кост била характерна за хоминидите през миоцена, преди 23-5 милиона години. Формата на таза е предразполагала към придвижване с изправена стойка, както това правят днешните маймуни, но Or. bambolii не са можели да ходят като хора. Придвижвали са се безопасно и не е било нужно да се катерят по дървета.", "date": "2019.12.31", "title": "Учени разкриха загадка - как са се придвижвали хоминидите"}
{"url": "https://www.24chasa.bg/novini/article/8024102", "text": "Главният финансов директор на „Хуауей\" Мън Уанджоу е подала оставка като член на борда на директорите на Hangzhou Huawei Enterprises Communications Technologies Co – дъщерна фирма на телекомуникационния гигант, става ясно от данни на търсачката за фирмена информация „Тиенйенча\" (Tianyancha), предаде  . Стъпката е част от по-широко преструктуриране на дъщерните дружества на „Хуауей\", което тече през последните месеци, и което – според наблюдатели – показва, че компанията селектира потенциални висши мениджъри и уточнява техните отговорности, така че да се подготви по-добре за набиращата скорост битка със САЩ. Преди година Мън Уанджоу бе задържана на летището във Ванкувър по искане на Вашингтон и в момента чака решението на канадския съд за екстрадицията си в САЩ. По тази причина сравнително дълго време вече тя не е в състояние да изпълнява задълженията си във фирмата. Освен оттеглянето на Мън, директорът на пекинския изследователски институт на „Хуауей\" Тиен Синпу заменя като президент на ротационен принцип Гуо Пин начело на ханджоуското поделение на телекомуникационния гигант. Той ще бъде и новият законов представител на „Хуауей\". През ноември, основателят на „Хуауей\" Жън Джънфей напусна президентския пост на пекинското поделение Beijing Huawei Digital Technology Co, а с него напуснаха и още няколко от старата генерация висши мениджъри. Според Ма Дзихуа, дългогодишен експерт и анализатор на сектора, промените по върховете на „Хуауей\" показват, че компанията започва да прилага „проактивна стратегия\", тъй като се подготвя за продължителна война със САЩ. „Проучванията и развойната дейност са от огромно значение за развитието на „Хуауей\", така че издигането на Тиен е избор, продиктуван от управленски мотиви\", посочва той.", "date": "2019.12.31", "title": "Главният финансов директор на Huawei се оттегли от управлението на ключова дъщерна фирма"}
{"url": "https://www.24chasa.bg/novini/article/8024129", "text": "На годишна база се отчита ръст на индекса на промишленото производство в добивната промишленост с 9.4 процента, а в преработващата промишленост - с 2.5%. Спад има при производството и разпределението на електрическа и топлоенергия, и газ - с 6.8 на сто. Това показват данните от бизнес анкетите на НСИ през декември 2019 г. Календарно изгладените данни за строителната продукция през октомври 2019 г. показват нарастване от 3.1 на сто в сравнение със същия месец на 2018 година. На годишна база нарастването на строителната продукция през октомври 2019 г. се определя от положителния темп при сградното строителство, където увеличението е със 7.9 процента, докато при гражданското/инженерното строителство е регистрирано намаление с 3.0 на сто. По предварителни данни произведеният брутен вътрешен продукт (БВП) през третото тримесечие на 2019 г. възлиза на 31 764 млн. лв. по текущи цени. Сезонно изгладените данни показват растеж от 3.7 на сто на БВП през третото тримесечие на 2019 г. в сравнение със съответното тримесечие на предходната година и 0.8 процента спрямо второто тримесечие на 2019 година, допълват от статистическия институт. През октомври 2019 г. оборотът в търговията на дребно, изчислен въз основа на календарно изгладени данни, нараства с 1.2 процента в сравнение със същия месец на предходната година. Коефициентът на безработица е 3.7 процента и в сравнение с третото тримесечие на 2018 г. намалява с 1.3 процентни пункта. Коефициентът на безработица за мъжете е 3.8 процента, а за жените - 3.4 процента, отчитат още от НСИ. По предварителни данни през третото тримесечие на 2019 г. общите разходи на работодателите за един отработен час от наетите от тях лица нарастват с 10.0 на сто спрямо третото тримесечие на 2018 година. Увеличението в индустрията е с 8.3 процента, в услугите - с 10.5 на сто, и в строителството - с 10.1 процента, се посочва още в съобщението.", "date": "2019.12.31", "title": "9,4% ръст на индекса на промишленото производство в добивната промишленост"}
{"url": "https://www.24chasa.bg/novini/article/8024141", "text": "За свой собствен дом мечтае през Новата година Спасителят от влака. Така стана известен  С две събития ще запомни отминаващата 2019 година роденият в пазарджишкото село Церово Петър Бонев - случката в нощния влак Пловдив - Варна и пожар в Пазарджик, при който младият мъж успял да помогне на семейство да се спаси от пламъците, разказа . \"Трябва да си добър човек, но е нужно и малко смелост да имаш. Ако те е страх от мечки, не отиваш в гората. Трябва да си малко смел, но и трябва да си доста човечен\", споделя мъжът. Петър не се възприема като герой. Но се радва на добротата на хората, които го разпознават и поздравяват за доблестните му постъпки. \"Спира ме полицията, слизам аз от колата да дам документите и той ме посочи и само каза - Петър Бонев, аз викам: Да, същия. Дай да ти стисна ръка, браво, мъжки. Тръгвам да давам аз документите, той вика: Не, не, няма нужда, давай, пътувай. Качвам се аз, тръгвам, след 10 метра пак ме спира, викам нещо направил ли съм, да се снимаме просто с тебе, ти си много добро момче, много голям герой\", разказва още Петър. Мечтата на Петър през Новата година е да завърши къщата, която започнал да строи в родното си село и да се настани там със семейството си. Искам да се оправя в живота. Малко по-добре да съм. Да си живея на село със съпругата ми. Да изгледам здраво, хубаво дете, надявам се да не е едно. Петър мечтае и за повече човечност - и за повече отворени сърца към другите хора.", "date": "2019.12.31", "title": "Спасителят от влака Петър мечтае за дом, деца, работа и повече човечност"}
{"url": "https://www.24chasa.bg/novini/article/8024150", "text": "Тропическите острови Самоа и Кирибати първи ще посрещнат настъпването на новата 2020 г., предадоха ДПА и БТА. С фойерверки над столицата на Самоа Апия местни жители и туристи, дошли тук, за да са сред първите земляни, посрещнали 2020 г., ще приветстват началото на новото десетилетие. Честванията на остров Самоа все пак ще бъдат донякъде помрачени заради епидемията от морбили, причинила смъртта на 81 души от октомври. С камбанен звън на Биг Бен в Лондон ще бъде отбелязяно настъпването на 2020 г. въпреки извършващите се реновационни работи на прочутата часовникова кула. Опасващото в момента голяма част от нея скеле постепенно ще бъде премахнато до края на следващата година. През месец март част от скелето бе свалено и стана ясно, че черните някога цифри и стрелки на часовниците са били боядисани в синьо. Откакто започна реставрацията на Биг Бен през 2017 г., голямата камбана замлъкна, като беше задействана само при специални събития.", "date": "2019.12.31", "title": "На островите Самоа и Кирибати първи посрещат новата година"}
{"url": "https://www.24chasa.bg/novini/article/8024166", "text": "Корпорацията \"Майкрософт\" съобщи, че е установила контрол над уебдомейни, използвани от хакерска група на име \"Талиум\", за да краде информация, предадоха Ройтерс и БТА. За \"Талиум\" се предполага, че действа от Северна Корея, заяви \"Майкрософт\" в блогова публикация. Хакерите са атакували държавни служители, мозъчни тръстове, представители на университети и физически лица, работещи по въпроси, свързани с разпространението на ядрените оръжия. Повечето от мишените са в САЩ, както и в Япония и Южна Корея, заяви компанията. \"Талиум\" примамвала жертвите чрез техника, известна като \"спиър фишинг\" (spear phishing), при която се използват надеждно изглеждащи на пръв поглед имейли. \"Майкрософт\" заяви, че е установила контрол над 50 уебдомейна, използвани от групата за операциите й, което станало след заведено дело в съд в американския щат Вирджиния срещу хакерската група и издадена след това съдебна заповед. \"Талиум\" използвала и зловреден софтуер, за да компрометира системи и да краде данни. Тя е четвъртата национално-държавна хакерска група срещу която \"Майкрософт\" предприема правни действия, заяви компанията.", "date": "2019.12.31", "title": "\"Майкрософт\": Хакери от Северна Корея, са откраднали поверителна информация"}
{"url": "https://www.24chasa.bg/novini/article/8024203", "text": "С последните си стъпки Турция напълно е предотвратила заговор да бъде изключена от Източното Средиземноморие, заяви днес турският президент Реджеп Тайип Ердоган в новогодишното си обръщение към нацията, съобщи Анадолската агенция, цитирана от БТА. \"Планът Турция да бъде изключена от Средиземноморието беше предотвратен с последните стъпки, които ние предприехме\", каза Ердоган. \"С подкрепата на легитимното правителство в Триполи Турция ще осигури прилагането на всички елементи от споразуменията с Либия\", допълни турският президент. В понеделник турското президентство внесе в парламента предложение за изпращане на войски в Либия. Предвидено е парламентът да обсъди искането в четвъртък. На 27 ноември Анкара и признатото от ООН либийско Правителство на националното съгласие подписаха две отделни споразумения: едното за военно сътрудничество, а другото - за морските граници на двете страни в Източното Средиземноморие. \"Вярвам, че 2020 г. ще бъде годината, в която ние ще започнем да берем плодовете на нашите борби, жертви и усилия\", заяви още Ердоган. Той посочи, че проектът за първия турски автомобил е успех, \"защото турската нация го прегърна\". Прототипът на електрическата кола беше представен миналата седмица. Турският президент каза и че мегапроектът за Канал Истанбул, който ще свързва Черно и Мраморно море успоредно на Босфора, ще бъде задвижен \"стъпка по стъпка\" през следващата година.", "date": "2019.12.31", "title": "Ердоган: Турция предотврати заговор да бъде изключена от Средиземноморието"}
{"url": "https://www.24chasa.bg/novini/article/8024234", "text": "Новата година вече настъпи в малки тихоокеански страни, предадоха Асошиейтед прес и БТА. Кирибати - държава, разпростираща се върху 3200 коралови атола - бе сред първите, влезли в 2020 година. Тя е на предна линия в борбата срещу климатичните промени, заплашена от суша и повишаването на морското равнище. В Самоа посрещнаха Нова година в по-мрачно настроение от обичайното, въпреки че в полунощ небето над столицата Апия бе озарено от фойерверки. Епидемия от морбили в края на тази година отне живота на 81 човека, предимно малки деца, в островната държава. В страната с население от малко под 200 000 души бяха регистрирани над 5600 случая на заразата. В Сидни голямо множество вече се събра на пристанището, за да гледа прословутата новогодишна заря, съобщи Ройтерс. Тя ще се състои въпреки призивите да бъде отменена на фона на гъстия смог, обвил най-многолюдния австралийски град заради опустошителните горски пожари, които бушуват в района.", "date": "2019.12.31", "title": "Новата година вече настъпи в Кирибати и Самоа"}
{"url": "https://www.24chasa.bg/novini/article/8024263", "text": "Ветеринари предрекоха на самката Мили от породата кокер шпаньол, че ще живее само 6 месеца, след като й откриха рак на кръвта - лимфома, пише в. \"Метро\", цитиран от БТА. Нейната стопанка Серина Ганън-Лодж била съкрушена от новината, но нямала намерение да се предава. От известно време тя и мъжът й Андрю живеели в САЩ. Но майката на Мили, Коко, останала в Лондон. След като семейството решило да бъдат присадени стволови клетки на болната самка, се наложило Коко да пътува до Америка. Там специалисти взели и отгледали нейни клетки и ги присадили на дъщеря й. Лечението на болното от рак животно струвало на стопаните му 39 хиляди британски лири. Но процедурата дала неочакван резултат и в момента 6-годишната Мили е в ремисия. По време на болничния си престой, в продължение на една седмица, самката била в пълна изолация и само двама лекари имали право да я посещават. В това време стволовите клетки на майка й трябвало да се развият в нейния организъм. Лечението продължило пет месеца, но накрая кучето се излекувало.", "date": "2019.12.31", "title": "Куче със смъртоносен рак беше спасено с присаждане на\nстволови клетки"}
{"url": "https://www.24chasa.bg/novini/article/8025158", "text": "Целият архив на лечебното заведение е заличен от  , съобщи  . Силно засегнати са поликлиниката, както и администрацията на съседния психодиспансер. Пламъците обаче не са засегнали скъпата техника в поликлиниката. „Рентгените са спасени. Проблемът е с покривната конструкция, ако падне сняг, това ще протече надолу”, обяснява зам.-министър на здравеопазването Бойко Пенков. Спешно са евакуирани над 50 пациенти, част от тях са лежащоболни. За щастие, няма пострадали. Сигналът за пожара подават служители на съседния център за Спешна помощ. „Карахме спешен пациент с инфаркт и заобиколихме по път за болницата психодиспансера, като пламъците бяха с повече от 20-тина метра високи”, разказва Теодор Цанков, парамедик в ЦСМП – София. „Пламъците се вдигаха и от задната страна, страшна работа”, допълва неговият колега парамедик Георги Борисов. Не е имало пациенти в горящите сгради. Намирали се обаче в съседна, затова и са изведени. 51 човека, няма опасност за тях. Пожарът е сериозно нещо, барака изгоряла, втора - вероятно ще изгори”, обобщава гл. комисар Николай Николов - директор на ГД \"Пожарна безопасност и защита на населението\". По светло болните бяха преместени отново. Голяма част са в държавната психиатрична болница в Курило. „Стресирани са. Знам колко е трудно да бъдат евакуирани при такива обстоятелства психично болни хора, защото те, поради заболяването и стреса, могат да не реагират адекватно и да създадат опасност за тях самите”, д-р Цветеслава Гълъбова, директор на държавната психиатрична болница „Св. Иван Рилски\". Все още не е ясно кой е виновен за огнения инцидент. Най-силно преживяха инцидента пациентите и персоналът на двете болници. Минути преди 5 сутринта никой в двете болници не предполага какво ще се случи. Д-р Кирил Палавеев очаква с нетърпение края на последната смяна за годината. „В 4 часа и 16 минути пушех цигара и гледах колко е спокойно. И се радвах, че след 4 часа ще ме смени колегата и аз ще си замина за Копривщица”, разказва д-р Палавеев, управител на СБАЛПФЗ София-област. В това време санитарят Людмил Йончев почиства психодиспансера. Той е първият, забелязал пламъците. „И чух нещо, че пука. И видях светлина от едната сграда. Видях, че гори и изтичах до охраната, казах да се обадят на пожарната. Върнах се и толкова бързо гореше, че беше стигнало до половината на сградата”, спомня си Людмил. Огънят се разраства за няколко минути. Персоналът буди пациентите на психодиспансера посред нощ и ги извеждат далеч от пламъците. „Обикаляхме да не сме забравили някой вътре, да не е забравен под кревата. Не мога да кажа, че не съм се страхувал, но гледах да държа ниво”, разказва д-р Палавеев, който е категоричен, че „драма не е имало, но е драма това, което е загубено” .", "date": "2019.12.31", "title": "Изгорял е архивът на психодиспансера, щетите са огромни"}
{"url": "https://www.24chasa.bg/novini/article/8025169", "text": "Изминалата 2019 г. е била най-малко убийствената в Сирия от началото на конфликта в тази страна през март 2011 г., предаде Франс прес, като се позова на сирийския Център за наблюдение на правата на човека, съобщи БТА. През изминалите 12 месеца в Сирия са убити 11 215 души. Сред тях има 3473 цивилни, от които 1021 деца. За сравнение в Сирия конфликтът отне живота на близо 20 000 души през 2018 г., а 2014 г. си остава най-кървавата година в сирийската война с над 76 000 жертви за 12 месеца. През 2019 г. се отвориха няколко фронтови линии, по-специално в Източна Сирия, където кюрдските и арабските бойци, поддържани от международната коалиция, оглавявана от САЩ, обявиха през март края на самопровъзгласилия се халифат на Ислямска държава. През лятото пък силите на режима, подкрепяни от елитната руска авиация, засилиха бомбардировките в провинция Идлиб, доминирана от други джихадисти и в която намериха подслон други отслабени в северозападната част на страната бунтовнически групировки. В североизтока пък Турция и сирийски групировки, които я подкрепят, започнаха офанзива за отблъскване от граничните райони на бойците от основната сирийска кюрдска милиция, смятана от Анкара за терористична организация, но съюзник на Запада в антиджихадистката борба.", "date": "2019.12.31", "title": "2019 г. е била годината с най-малко жертви във войната в Сирия"}
