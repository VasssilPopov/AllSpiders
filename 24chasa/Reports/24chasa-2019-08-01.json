{"url": "https://www.24chasa.bg/novini/article/7587052", "text": "В Пазарджишка област срокът за доброволно умъртвяване на прасета от лични стопанства ще се удължи до 11 август. Това обяви пред журналисти министърът на земеделието, храните и горите Десислава Танева след среща с кметовете на населени места от общината. Заедно със заместник- министър Янко Иванов и областният управител на Пазарджик Стефан Мирев Танева изслуша аргументите им срещу наложените превантивни мерки срещу разпространението на болестта Африканска чума по свинете, съобщава БТА. Позицията им е напълно разбираема и исках да им обясня лично какво налага тези мерки, посочи министърът. Разбирам емоцията и на обикновения човек, и на кметовете, допълни тя. По думите й област Пазарджик е един от регионите в страната с голям брой на животни, отглеждани в лични стопанства без мерки за биосигурност, и реакцията на хората е напълно нормална. Ние оценяваме усилията и разбирането на хората, които се съгласиха доброволно да умъртвят домашните си прасета, за да не се налага властите да предприемат принудителни мерки, каза още Десислава Танева. Министърът съобщи, че във вторник ще се срещне с Витeнис Андрюкайтис - еврокомисар по здравеопазването и сигурността на храните, за да коментират възможностите за финансово поощрение на стопаните за това, че доброволно са подкрепили усилията срещу разпространението на африканската чума. Става дума за нерегистрираните стопанства, за които няма регламент за финансова подкрепа. За всички останали има законово регулирани механизми, уточни Десислава Танева. Тя допълни, че именно личните стопанства са един от най-рисковите фактори за разпространение на заразата. Танева отбеляза също, че България е поискала 11 милиона евро за натрупаните до момента разходи по овладяване на епидемията. Удължаването на срока за доброволно умъртвяване на прасетата ще е валидно само за Пазарджишко, тъй като районът е далече от регистрирани огнища на заболяването, посочи още министърът. По думите й кметовете са декларирали готовност за съдействие, но са поискали още време, за може мерките да бъдат приложени. Нашето желание е хората да могат да усвоят месото, увери Десислава Танева.", "date": "2019.08.01", "title": "Крайният срок за умъртвяване на домашните прасета в Пазарджишко -  11 август"}
{"url": "https://www.24chasa.bg/novini/article/7587077", "text": "Пазарът на акции на Уолстрийт стартира търговията в четвъртък със солиден отскок, заличавайки само в рамките на малко повече от час почти целия вчерашен спад след края на заседанието на Федералния резерв. Изглежда, че инвеститорите преместиха фокуса си на внимание от предпазливите послания на Фед относно лихвената политика в бъдеще и го насочиха отново към корпоративните отчети и надеждите за прогрес в подновените по-рано през седмицата търговски преговори между САЩ и Китай, съобщава  От 296-те компании, влизащи в индекса S&P500, които представиха досега своите финансово резултати за последното тримесечие, цели 74,7% надвишиха пазарните прогнози за печалбите, според данни на Refinitiv. Малко повече от час след старта на днешната търговия, индексът DJIA вече се повишава с близо 250 пункта (с 0,93%), заличавайки значителна част от вчерашния спад с 333 пункта. Най-солиден ръст бележат акциите на технологичните гиганти, влизащи в индекса на \"сините чипове\", като акциите на Microsoft Corp. поскъпват с 2,41%, на IBM - с 2,69%, на Intel Corp. - с 2,1%, на Ciso Systems - с 2,36% и на Apple Inc. - с 1,98%. Широкият индекс S&P500 се повишава с 0,93%, като и тук най-солиден ръст има при технологичните компании. Подиндексът SPDR Technology Select Sector ETF се повишава с 2,04%. Технологичният индекс Nasdaq Comspoite пък вече нараства с 1,56%, заличавайки вече вчерашното си понижение с 1,2%. По-солиден спад с 5,5% бележат единствено акциите на Qualcomm Inc., след като компанията за производство на микрочипове намали прогнозите си за финансовите резултати през текущото тримесечие, отчасти поради въведената неотдавна забрана за износа на продукти на американски компании за китайския технологичен гигант \"Хуавей\".", "date": "2019.08.01", "title": "Уолстрийт заличи почти напълно вчерашните загуби след само час търговия"}
{"url": "https://www.24chasa.bg/novini/article/7586966", "text": "Софийският административен съд   на Разрешението за строеж на многофункционалната сграда „Златен Век“ и  , която ДНСК бе издала. На 1 април 2019 правителството, в лицето на министъра на регионалното развитие и благоустройството г-жа Петя Аврамова, заяви, че трябва да изчакаме решението на Софийският административен съд и тогава ще разберем дали има в момента Разрешение за строеж за този обект, трябва ли да има ново Разрешение за строеж или е в сила старото. Кметът на София Йорданка Фандъкова също призова да изчакаме решението на съда и заяви, че строителството не трябва да продължава, докато съдът не се произнесе еднозначно за валидността на строителните книжа. На 19 април 2019 г-жа Фандъкова каза също, че когато има спорове в една правова държава, те се решават в съда. Решението на съда е вече факт и   на строежа „Златен Век“. „АРТЕКС“ подкрепя усилията на правителството да се   и очаква горепосоченото решение на съда да е един добър пример за тези усилия. В една правова държава  , т.е. очакваме и разчитаме институциите и гражданите да уважат решението на съда и да се съобразят с всички произлизащи от него действия. Решението на съда и усилията на правителството да се спазва законността са рамките, в които „АРТЕКС“ ще продължи строителството на обекта „Златен Век“.   ще допринесе за запазването на работните места на над  . Техните работни места и заплати са пряко и косвено свързани със строителството на сградата „Златен Век“. Бизнес проектът „Златен Век“ се равнява на 0,2% от брутния продукт на страната ни и има своя малък, но важен принос за запазването на добрите показатели на нашата икономика. Вярваме и, че „Златен Век“ ще бъде пореден  , която да насърчи родните и чуждестранните инвестиции в България. Арх. Пламен Пламенов Мирянов е роден 1989г., в гр. София. През 2007г., с отличен успех, завършва средното си образование в 9-та Френска езикова гимназия „Алфонс дьо Ламартин“, специалност „Математика и Информатика“. Следвайки пътя на успешните си родители - арх. Пламен Мирянов и арх. Весела Мирянова – основатели на строително-инвестиционната компания „АРТЕКС ИНЖЕНЕРИНГ“ АД, арх. Пламен Мирянов през 2013г. завършва висшето си образование в Университета по архитектура, строителство и геодезия /УАСГ/, специалност „Архитектура”. Владее перфектно три езика, притежава отлични организационни и лидерски качества, умения за общуване и работа с хора. Още през студентските си години, чрез фотографиите си арх. Пламен Мирянов се отличава с оригиналния си поглед на творец. Със създаването на фондацията „Нашият дом е БЪЛГАРИЯ“, арх. Мирянов намира път за изразяването на своите водещи ценности в живота: родолюбието, вярата в Бог и Доброто. Развивайки се като творец, чрез дейността на фондацията, арх. Пламен Мирянов режисира късометражни филми, посветени на изконните български символи: азбуката, знамето, природата на България и българската роза. Завършвайки висшето си образование и заставайки начело на „АРТЕКС ПРОЕКТ“ ЕООД – дружеството, по чиито архитектурни проекти се реализират всички инвестиционни проекти на „АРТЕКС ИНЖЕНЕРИНГ“ АД, арх. Пламен Мирянов участва в създаването на всички архитектурни проекти на сградите, създавайки „концептуална архитектура“: освен изключителната прецизност и изящество на формите, използването на най-качествените материали, както отвън, така и вътре в сградите, той ги превръща в отделни символи-емблеми на София. Дейността на арх. Пламен Мирянов намира признание и чрез множеството събития и награди, на които е организатор и носител, някои от които са: - Награда „Златно сърце“ на списание и клуб Business Lady в категория „Патриотични дейности“ на фондация „Нашият дом е България“; - Първа награда за жилищна архитектура с проекта на сграда „ДИАМАНТ“ на националния конкурс „Сграда на годината“; - Организиране на най-голямото хоро на Седемте рилски езера; - Организиране на “Балон Фест Казанлък” - полети над яз. Копринка; - Първа Награда от Международния Тур Филм Фест - България “На източния бряг на Европа” за най-добър филм “Магията на българската роза”; - Награда от списание и клуб Бизнес лейди за “Инвеститор в Християнските и морални ценности на обществото”; - Модератор на Multilingualism – united in diversity в Брюксел по повод деня на славянската писменост – 24 май; - Първа награда за жилищна архитектура с проекта на сграда „ЛЕТЕРА“ на националния конкурс „Сграда на годината“; - Удостоен е със званието „Най-достойните българи за 2016г.“ от инициативата на вестник „24 часа“ и БНТ „Достойните българи“ и др.", "date": "2019.08.01", "title": "Съдът потвърди  законността на строежа на Артекс “Златен Век”"}
{"url": "https://www.24chasa.bg/novini/article/7587091", "text": "Президентът на Сърбия Александър Вучич обяви днес, че няма да позволи на опозицията да попречи на провеждането на изборите /които ще се състоят догодина/ и че това е едно от най-тежките престъпления, предаде БТА.  \"Няма да гледате този филм\", каза Вучич за телевизия Пинк и добави, че поотделно Движението на свободните граждани е единственото, което преминава петпроцентната бариера за влизане в парламента от партиите, които подписаха \"Споразумението с народа\". Говорейки за кръглата маса, която се състоя във Факултета за политически науки в Белград, Вучич каза, че това е отлично, но на събитието са били поканени шестима представители на опозиционния Съюз за Сърбия и четирима представители на управляващата Сръбска прогресивна партия /СПП/, с което СПП е ощетена. \"Супер е да се разговаря на всяко място, но естественото място е парламентът\", каза Вучич. Той добави, че не знае дали американският помощник заместник държавен секретар Матю Палмър по време на визитата си в Белград е препоръчал на лидерите на опозицията да отидат на кръглата маса, но заяви, че с него не е говорил за това и са разговаряли само за Косово. Вучич заяви също, че в сръбския парламент вече няма да бъдат приемани закони по спешната процедура.", "date": "2019.08.01", "title": "Вучич: Няма да позволя на опозицията да попречи на провеждането на изборите"}
{"url": "https://www.24chasa.bg/novini/article/7587103", "text": "Руски военни самолети днес се включиха в борбата с горските пожари, които изпепелиха големи територии в Сибир, предаде ДПА, цитирана от БТА. Два военно-транспортни самолета ИЛ-76 се приземиха в Красноярск с 42 тона вода на борда. Тя ще бъде използвана за гасенето на огнената стихия, в което ще се включат 20 хеликоптера. Според руски медии стотици населени места усещат вредното въздействие на пушека от най-тежките пожари в региона от години насам. В много зони беше обявено извънредно положение, а вчера руският президент Владимир Путин разпореди армията да се включи в борбата със стихията. Най-засегнати от нея са републиките Буратия и Саха (Якутия), както и Красноярска и Иркутска области. Съседна Монголия също се оплаква от дима. Вчера дори американският президент Доналд Тръмп предложи помощ в борба със стихията по време на телефонен разговор с Путин. Путин обаче отклони предложението за помощ, като каза, че вече е поръчал на руските военни да помогнат на гражданските усилия. Днес руският премиер Дмитрий Медведев посети източния сибирски град Чита, на 4700 километра източно от Москва. Градът също усеща въздействието на пожарите и центърът му е покрит с гъст сив дим. Там Медведев призова за ефективно използване на местните ресурси в борбата с пожарите.", "date": "2019.08.01", "title": "Военни самолети и хеликоптери се включват с борбата с пожарите в Сибир"}
{"url": "https://www.24chasa.bg/novini/article/7587000", "text": "“Скъпи, близки мои, роднини и приятели, тази нощ загубихме Любчо. Отиде си един прекрасен Човек”, написа във фейсбук съпругата на бившия управител на БНБ Любомир Филипов. Филипов оглавява централната банка за кратко, но в бурни и трудни времена. Той е неин управител от 24 януари 1996 до 11 юни 1997 г. Инфлацията е убийствена, левът се обезценява с часове, България е обявила мораториум върху плащанията по външния си дълг и е напълно изолирана от финансовите пазари. Като управител на БНБ Любомир Филипов е един от 5-имата членове на финансовия съвет, който консултира служебното правителство на Стефан Софиянски. Този съвет взема спасителното за страната решение да се въведе валутен борд. Ефектът е почти мигновен - сривът на лева спира, икономиката и финансовата система постепенно се стабилизират, България се появява на капиталовия пазар и започва плащания по дълга си. Бъдещият банкер е роден в Берковица. Средното си образование завършва през 1962 г. в София, а висшето - в СУ “Св. Климент Охридски”, специалност “Изчислителна математика и програмиране”. 9 г. работи в Изчислителния център и в Научния център към Държавния комитет по планиране. През 1973 г. специализира в Оксфордския университет, Великобритания. През юли 1976 г. постъпва на работа в БНБ като съветник на председателя. От юли 1991 г. е член на УС на БНБ, от 1994-1996 г. е подуправител, а след това - управител. От 1997 г. работи в частна търговска банка, а от 2004 до 2012 г. е член на УС на Международната банка за икономическо сътрудничество.", "date": "2019.08.01", "title": "Почина ексшефът на БНБ Любомир Филипов (Обзор)"}
{"url": "https://www.24chasa.bg/novini/article/7587083", "text": "България е убедителен първенец в ЕС по раждания в невръстна възраст, следвана със съвсем малка разлика от Румъния, показват публикувани в четвъртък данни на Евростат. У нас 12,5% от всички първи раждания през 2017 г. са на момичета под 20 години, в Румъния са 12,1%, докато средното за ЕС ниво е 3,7%. Други такива държави в ЕС са Унгария и Словакия, където процентът е съответно 8,5 и 8,1. Във всички останали страни-членки са не повече от 5% от всички първи раждания, като в повечето са дори под 3%. В Дания, Италия, Словения, Холандия, Люксембург и Швеция се колебаят между 1 и 1,4%. Разбивката на данните по възрастта, на която раждат за първи път жените, показва, че ние не сме абсолютен първенец единствено в групата на раждащите между 10- и 14-годишна възраст. През 2017 г. в Румъния е имало 383 такива случая, докато у нас са били само 129. Любопитното е, че във Франция, която като цяло не е сред държавите с много раждания в млада възраст, е имало цели 115 случая на момичета, родили, преди да са навършили 14 години. В Германия, която също като Франция е несравнимо по-голяма по население от България, случаите са едва 56. В следващата възрастова група - между 15 и 19 г., води Великобритания с 14 749 такива раждания. В Румъния (която е около 5 пъти по-малка по население от Великобритания), са 12 641. Тук малка България се представя скромно с 3910 случая, или 7-о място. У нас най-много са първите раждания на дете във възрастовата група 25-29 години - 11 037. Броят родилки плавно спада в следващите възрастови групи. Българките, родили на и над 50-годишна възраст през 2017 г., са само 15. В тази възрастова категория, за която се смята, че жената вече излиза от фертилна възраст, най-много случаи има в Италия - цели 306. Сравнително много раждания над 50-годишна възраст има и в Испания и Великобритания.", "date": "2019.08.01", "title": "България и Румъния първи в ЕС по майки тийнейджърки"}
{"url": "https://www.24chasa.bg/novini/article/7587106", "text": "Собственикът на американският гигант Amazon Джеф Безос е продал в периода 29-31 юли акции на компанията в размер на 1,9 млрд. долара, предава ТАСС, цитирана от  Безос е продал общо около 900 хил. акции на цена от 1,9 хил. долара за брой. Според класация на \"Форбс\" от месец март тази година, Безос за втора поредна година е най-богатият човек в света със състояние, оценявано на 112 млрд. долара, като в сумата обаче влизат и активите на неговата съпруга. Милиардерът все още контролира 58% от компанията.", "date": "2019.08.01", "title": "Джеф Безос продаде акции на \"Амазон\" за 1,9 млрд. долара"}
{"url": "https://www.24chasa.bg/novini/article/7587110", "text": "Италианският вътрешен министър Матео Салвини обвини Германия в прибягване до изнудване при опит да се постигне споразумение за разпределяне на мигранти, спасени в Средиземно море, предаде ДПА, цитирана от БТА. Пред телевизия Скай Ти Джи 24 Салвини заяви, че Берлин е намекнал в писмо, че Германия би могла да вземе 30 мигранти от кораба \"Грегорети\" на италианската брегова охрана, ако Рим позволи на 40 мигранти от кораба на германска хуманитарна организация \"Алан Курди\" да слязат в Италия. \"Алан Курди\" спаси мигрантите близо до Либия по-рано тази седмица и сега е южно от остров Лампедуза. Салвини забрани на плавателния съд да влезе в италиански води. Говорител на организацията \"Сий Ай\", която използва кораба, каза, че тя няма да наруши забраната и че се надява на бързо решение на въпроса. Той допълни, че условията на борда на плавателния съд са стабилни. \"Грегорети\", който караше над 100 мигранти, не можа да влезе дни наред в италиански води, преди няколко европейски страни да се съгласят да приемат мигрантите, които той превозваше.", "date": "2019.08.01", "title": "Салвини обвини Германия в изнудване по въпроса за мигрантите"}
{"url": "https://www.24chasa.bg/novini/article/7587078", "text": "Дървата за огрев, които се продават в България, трябва задължително да отговарят на условието да са сухи, за да не се образуват при горенето им фини прахови частици. Това предвижда проект на наредба на земеделското министерство, която е пусната за обществено обсъждане с подписа на земеделския министър Десислава Танева. Тази разпоредба важи за общините, в които има превишение на емисиите на фини прахови частици. Ако местният общински съвет реши, разпоредбата може да се прилага и само за определени части от общината, например само там, където масово хората използват за отопление през зимата дървесина. Ако в продължение на две календарни години емисиите от фини прахови частици в общината са в нормата, общинският съвет има право да отмени действието на наредбата, предвижда проектът. Изискването за горене само на сухи дървета не се отнася за горивни инсталации с мощност над половин мегават, т.е. такива, които не се ползват за домашни нужди, както и за инсталации за пелети и за дървесни брикети. От обхвата на наредбата се изключва и дървесината, която е предназначена за научни изследвания и изпитвания, както и тази, която се използва при бедствено положение до неговото отменяне. Информация дали има превишение на фините прахови частици на територията на общината и с колко ще се дава от регионалните инспекции по околната среда и общините са длъжни да я публикуват на сайтовете си заедно с предупреждение към населението, че не може да ползва сурови дърва за огрев. Според текста на наредбата сурова е дървесината, която има съдържание на влага над 30%. Освен това изискване дървесината за огрев, която се продава на населението, не може да е обработвана повърхностно с бои, лепила, смола и лакове. Тя не може да е импрегнирана или да е претърпяла друга химическа обработка, както и не може да бъде примесвана с нищо друго, например текстил, пластмаса, гуми или петролни продукти. Продавачите на дървесина за битово отопление задължително информират купувача към коя от категориите – сурова или суха, е дървесината, предмет на продажбата. Същото трябва да правят и служителите на горските стопанства, когато издават превозни билети за транспортиране на дървесина по Закона за горите. От своя страна контролът върху използването на дърветата за огрев е на кмета на общината, който упълномощава проверяващи, регионалната инспекция по околната среда и водите, както и горските. Тези проверяващи имат право да привличат и други органи, например полицията, по време на проверките. Наредбата ще влезе в сила до 6 месеца след публикуването в “Държавен вестник”, а общественото обсъждане ще трае 30 дни, т.е. тя ще действа най-рано от януари догодина. В приложение към наредбата са дадени сроковете, които са нужни различните видове сурова дървесина да се съхраняват при определени условия, за да могат да се ползват за изгаряне. Преди седмици за обществено обсъждане бе пусната и наредба за задълженията на продавачите на въглища и брикети за битово отопление. Според нейните текстове въглищата, които се продават на населението, не могат да имат повече от 1% съдържание на сяра и 12% съдържание на пепел. Пепелта предизвиква наднормени количества фини прахови частици във въздуха, а сярата - серни окиси. Двете наредби са част от пакета документи, които се изискват по националната програма за чистота на атмосферния въздух, която бе приета в края на 2018 г. от кабинета заради заведеното в Съда на ЕС дело срещу България за замърсяването на въздуха.", "date": "2019.08.01", "title": "Разрешават само сухи дърва за огрев през зимата"}
{"url": "https://www.24chasa.bg/novini/article/7586776", "text": "Районният съд в Сандански е одобрил споразумение, сключено между Районна прокуратура и защитата на 27-годишния И. К. Мъжът бе обвинен за кражба и опит за отнемане на чужди вещи при условията на опасен рецидив. В периода от 18 януари до 24 октомври 2018 г. подсъдимият К. разрязал метална мрежа на прозорец на сграда \"Археологическа база\" в село Катунци, стопанисвана от Регионален исторически музей - Благоевград. От там отнел различни вещи - монети, клещи, нож, часовник, раница, чанта, чифт плавници и маска. На 25 октомври 2018 г.  отново решил да извърши кражба в същия обект, като направил опит да отнеме електрически кабели, лаптоп, мобилен телефон. В същия момент обаче в сградата дошли служителите на музея, поради което престъпното деяние останало недовършено от него. Общата стойност на предмета на престъплението е 400,31 лева. И.К. се е признал за виновен, като се съгласил да му бъде наложено наказание \"лишаване от свобода\" за срок от 1 г. и 8 месеца при първоначален \"строг\" режим на изтърпяване. Подсъдимият следва да заплати и направените по делото разноски в размер на 336 лева. Определението на съда има последиците на влязла в сила присъда.", "date": "2019.08.01", "title": "20 месеца затвора за мъж, обрал археологическа база"}
{"url": "https://www.24chasa.bg/novini/article/7586813", "text": "Окръжният съд в Бургас допусна изпълнение на европейска заповед за арест, издадена от прокуратура в Залцбург, и предаде българинът Иван Г. на съдебните власти на Република Австрия, с цел провеждане на наказателно преследване за тежка измама и изпиране на пари. Решението на съда в Бургас е окончателно, съобщиха от пресслужбата му. В проведеното открито съдебно заседание, Иван Г. е изразил доброволно съгласие да бъде предаден на австрийските съдебни власти. В приложената по делото европейска заповед за арест се иска предаване на българския гражданин на австрийските съдебни власти, с цел провеждане на наказателно преследване срещу него по обвинение в извършването на пет отделни престъпления, осъществени в периода от 9 май 2015 година до 8 ноември 2018 година, в град Бергхайм и в други населени места в Австрия. Четири от престъпленията са квалифицирани като тежка измама, а петото - като \"изпиране\" на пари съгласно австрийския Наказателен кодекс. Престъпленията са наказуеми с лишаване от свобода до десет години. Иван Г. заедно с още четирима мъже, подвеждал служители на банкови институции да издадат кредитни карти, като се представял за платежоспособен и добронамерен получател, притежаващ съответните средства за покритие на банковата сметка.", "date": "2019.08.01", "title": "Бургаски съд предаде на Австрия обвиняем за парична измама и изпиране на пари"}
{"url": "https://www.24chasa.bg/novini/article/7586840", "text": "Днес към 14.35 часа бил получен сигнал за деца, които си играели в коритото на река Въча, но заради бързо покачващото се ниво на водата, не можели да излязат оттам, съобщиха от пресцентъра на МВР. Веднага към мястото били насочени четири пожарни екипи и водолази. На място спасителите видели децата, обгърнали с ръце дънер в средата на коритото на реката и викащи за помощ. Силното течение на водите затруднявало работата на екипите, които не успели с въжета да достигнат до бедстващите. Спасителите не губили и минута, с помощта на лодка достигнали до децата и ги качили живи и невредими в нея. Двете момченца, на видима възраст 5 и 8 години, са предадени на родителите.", "date": "2019.08.01", "title": "Спасиха две момченца във водите на Въча, обгърнали с ръце дънер"}
{"url": "https://www.24chasa.bg/novini/article/7586833", "text": "В Ямболска област не са регистрирани случаи на африканска чума по свинете, но това не отменя мерките, които се предприемат за предотвратяване на разпространението на болестта. Това заяви пред журналисти Илиян Костов, заместник-директор на Центъра за оценка на риска по хранителната верига към Министерството на земеделието, храните и горите след заседание на Областната епизоотична комисия в Ямбол, информира БТА. На заседанието са били обсъдени 20-километровите зони около трите големи свинекомплекса в областта, в които стопаните трябва да заколят домашните си прасета и да оползотворят добитото месо. Обсъдени са били местата за загробване на умрелите или евтаназирани животни при евентуална поява на болестта, както и земекопната и транспортната техника, с която ще бъдат превозвани, допълни Костов. Според представители на горските стопанства и на ловните дружинки тази година популацията на дивите свине в региона е по-малка в сравнение с последните няколко години. Въпреки това двете институции са предприели действия за намаляване на дивите свине.", "date": "2019.08.01", "title": "Няма африканска чума по свинете в Ямболска област"}
{"url": "https://www.24chasa.bg/novini/article/7586845", "text": "Администрацията на президента на САЩ Доналд Тръмп е готова да поднови преговорите със Северна Корея, заяви държавният секретар Майк Помпейо и изрази съжаление, че такава среща няма да се състои в кулоарите на конференцията по сигурността в Банкок, предадоха Асошиейтед прес и ТАСС, цитирани от БТА. На съвместна пресконференция с тайландския външен министър Дон Прамудвинай Помпейо заяви, че той и американският главен преговарящ по севернокорейския въпрос са се надявали да се срещнат с високопоставен севернокорейски представител по време на престоя си в тайландската столица за годишния форум на Асоциацията на държавите от Югоизточна Азия (АСЕАН). Изглежда обаче, че те няма да получат такава възможност в Банкок. Въпреки това Помпейо изрази оптимизъм, че е възможно скоро да се състои нов кръг на преговори. Държавният секретар на САЩ направи това изявление малко след като Северна Корея обяви постигането на напредък в ракетната си програма, отбелязва АП. Помпейо съобщи още, че на срещата си с китайския външен министър Ван И по-рано днес са обсъдили и търговските преговори между Китай и САЩ. \"Работим по много направления\", подчерта държавният секретар на САЩ. \"Бяхме откровени по въпросите, по които искаме Китай да се държи по различен начин. Беше много професионална дискусия\", увери той. И двете страни искат подобряване на отношенията между тях, които се влошиха поради търговската война и американските санкции срещу китайския телекомуникационен гигант Хуавей, както и заради въпроса за Тайван и за Южнокитайско море, припомня Ройтерс. По-рано Ван И заяви, че по време на продължилата около половин час среща двамата с Помпейо са говорили за начини за подобряване на двустранните отношения. Китайският външен министър подчерта, че проблеми винаги може да се появят, но е важно представителите на двете страни да ги обсъждат. По време на посещението си в Банкок държавният секретар на САЩ заяви също, че е призовал съюзниците на Вашингтон в Югоизточна Азия \"да продължат да прилагат санкциите, които помагат на дипломацията със Северна Корея, да се обявят срещу използването на заплахи в Южнокитайско море от страна на Пекин, да подкрепят доброволното, безопасно и достойно завръщане на рохингите по родните им места и да се противопоставят на иранската агресия\". Помпейо засегна и темата за строежа на китайски язовир по течението на река Меконг, като каза, че това строителство е довело до рекордно ниски равнища на водата, припомня Ройтерс.", "date": "2019.08.01", "title": "Помпейо: САЩ са готови да подновят преговорите със Северна Корея"}
{"url": "https://www.24chasa.bg/novini/article/7586892", "text": "Германската полиция започна разследване, след като две детски градини в източния град Лайпциг получиха заплахи след решението да премахнат свинското месо от обедното меню на децата, предаде ДПА, цитирана от  . Преди около три седмици родители получиха писмо от управата на градините, че \"от уважение към променящия се свят от 15 юли ще се сервират само ястия и закуски, които не съдържат свинско месо\". За готвената промяна съобщи най-напред вестник \"Билд\", който написа, че това се правело заради две мюсюлмански деца. Заради разгорещените реакции полицията в Лайпциг изпрати патрулни коли, които да охраняват двете градини, за да ги предпази от \"възможни опасности\". Вълната от възмущение принуди ръководствата на двете градини да замразят плановете си. Новината на вестник \"Билд\" се разпространи бързо в социалните мрежи, а хаштагът #Schweinefleisch (свинско месо) бе най-споделяният в \"Туитър\". Кметът на Лайпциг Буркхард Юнг публикува документация за заплахите във \"Фейсбук\". \"Нямам думи\", написа той, като добави, че градините са получили повече заплахи, отколкото е посочил там. \"Упадъкът на Запада и опасностите за нашите свободи не идват от тези, които по каквито и да било причини може да имат различна култура на хранене от предлаганата на традиционната германска трапеза, а от тези, които са загубили моралния си компас и приличие\", написа Юнг във \"Фейсбук\".", "date": "2019.08.01", "title": "Заплашват детски градини в Лайпциг заради план за махане на свинското от менюто"}
{"url": "https://www.24chasa.bg/novini/article/7586880", "text": "Система, базирана на изкуствен интелект, създала две идеи и подала молби за патентоването им, трябва да бъде призната за изобретател. Това иска екип изследователи и среща отпор от институциите, които смятат, че патенти може да има само човек, пише Би Би Си, цитирана от БТА.  Едно от изобретенията са контейнери за храна, които роботизирани ръце лесно могат да уловят или които могат по-лесно да се закачат един за друг за по-лесно пренасяне. Друго е предупредителна светлина със специфичен ритъм, който човешкото съзнание забелязва лесно. Според Европейската патентна организация обаче причината само хора да се регистрират като създатели на иновации са усложненията, които биха се появили, ако се разреши корпоративен статут. Изследователите от университета в Съри и създателят на изкуствения интелект Dabus оспорват това. Те искат системата да може да регистрира патенти от свое име и са се обърнали към властите във Великобритания, САЩ и Европа. Dabus, създател на сюрреалистично изкуство (заради начина, по който шумът се смесва в невронните мрежи), не се обучава за индустриални дейности и решаване на проблеми, а за откриване на нови идеи, за \"умствената част на изобретяването\", казва създателят Стивън Тейлър. Според професора по право Райън Абът сегашната ситуация повдига въпроси. Ако системи с изкуствен интелект, които днес създават книги или правят снимки, продължат да \"са начинът, по който изобретяваме неща в бъдеще\", а не могат да бъдат признати, \"цялата система за интелектуална собственост няма да работи\", казва той. Говорител на европейското патентно ведомство обаче е на друго мнение и казва, че човешкият характер на носителите на патенти е въпрос на \"глобален консенсус\". Засега се очертава възможността в бъдеще изкуственият интелект да е само \"инструмент\" на изобретател човек. \"Всяка промяна (би) се отразила далеч отвъд патентното право, на правата на авторите, отговорността пред гражданското право и защитата на данните.\"", "date": "2019.08.01", "title": "Учен: Изкуствен интелект да се признае за изобретател"}
{"url": "https://www.24chasa.bg/novini/article/7585473", "text": "Животът на българските фирми прилича на този на еднодневките – те не са жизнеспособни и средната продължителност на живота им е не повече от 4-5 години. Това показват публикуваните вчера от НСИ данни за т.нар. демография на предприятията, като последните са към 31 декември 2017 г. Например от всичките създадени и регистрирани през 2012 г. 42 136 български предприятия пет години по-късно продължават да съществуват и да развиват някаква дейност едва 2359, т.е. само 5,6% от тях. Най-бързо се раждат и умират фирмите, които се занимават с търговия с недвижими имоти – на петата година оцеляват едва 4% от тях Сравнително къс живот - около 4-5 години, имат също строителните фирми, а най-дълго издържат на пазара енергийните компании, показват данните. Те, както и фирмите, занимаващи се с добив на природни богатства, се закриват най-рядко. За последните пет години регистрирането на фирма за търговия или за автосервизни услуги е най-разпространеният предмет на дейност за новооснованите фирми. След тях са търговията с имоти, строителството и чак на четвърто място идва хотелиерско-ресторантьорският бизнес. Поотделно ресторантите и хотелите са съвсем малко повече от брокерските фирми и от строителните предприятия. Най-голям относителен дял от всички активни през 2017 г. предприятия за периода 2013-2017 г. са с нула наети лица, т.е. едноличните търговци, в които работи само собственикът. През 2017 г. техният брой е 164 876 и съставлява 47,4%от всички активни предприятия, т.е. почти половината. В следващата група, в която попадат между 1 и 4 наети лица, има 130 873 предприятия, или 37,6% от общия брой за 2017 година. Най-нисък е делът на предприятията в групата от 5 до 9 наети лица. Сравнително малко на общия фон са предприятията с над 9 наети лица, но те осигуряват най-голямата заетост, тъй като над 69% от заетите в България работят в такива фирми. И обратното - срещу големия брой активни предприятия в групата с нула наети лица - 46,3%, стои малък брой заети лица - 6,6% от общия брой на заетите лица в страната. Откакто се заговори за измъкване от кризата, желаещите да се занимават с търговия с имоти нарастват главоломно – за последните 3 години новорегистрираните брокерски фирми са се увеличили с 28%. Очевидно става въпрос за еднолични търговци, защото на този брой регистрирани фирми съответства почти същият брой заети лица. В тази дейност махалото отиде в противоположната посока, защото с настъпването на кризата и резкия спад на цените на имотите с над 40% през 2009-2010 г. броят на брокерските фирми доста намаля. В строителството е почти същото – разликата е, че заетите и наетите лица в тази дейност са повече. Една от дейностите, в които се регистрират все повече фирми у нас, е в областта на научните изследвания Там и заплатите растат по-бързо през последните 3-4 години. Очевидно става въпрос само за изследвания, които са финансирани по европейски или други донорски програми, тъй като в тази сфера на дейност в предните години не е имало такова голямо раздвижване. Предприятията с такъв предмет на дейност обаче не се отличават с дълъг живот, тъй като се създават само във връзка с конкретни проекти и след изтичането им регистрацията се прекратява.", "date": "2019.08.01", "title": "BG фирмите издържат на пазара 4-5 години"}
{"url": "https://www.24chasa.bg/novini/article/7586950", "text": "В радиус от 20 километра около два големи свинекомплекса в Лясковец и свищовското село Българско Сливово се преустановява отглеждането на свине тип \"заден двор\", това съобщи областният управител на Велико Търново проф. Любомира Попова след днешното заседание на Областната епизоотична комисия във връзка с мерките срещу разпространението на Африканската чума по свинете. В обхвата на забраната попадат населени места в девет от десетте общини на областта, като изключение прави само община Елена. От утре екипи на БАБХ, Областната дирекция \"Земеделие и гори\", МВР и представители на общинските администрации започват проверки дали е изпълнено предписанието, животните отглеждани в задните дворове да бъдат заколени, посочи д-р Станимир Спасов директор на Областната дирекция за безопасност на храните. Той припомни, че според указанията на МЗХ крайният срок за стопанствата в Северна България да унищожат животните е бил 31 юли, и ако след проверките бъдат открити живи животни следва глоба и унищожаването им, като глобата за стопаните варира от 150 до 1000 лева. Спасов подчерта, че край свищовското село Българско Сливово се подготвя площадката, в която трябва да бъдат евтаназирани 17 хиляди прасета от местния свинекомплекс. Той не изключи възможността за община Свищов да бъде обявено бедствено положение. В заседанието на комисията участва и доц. Чавдар Филипов от Лесотехническия университет, който посочи, че е важно да се овладее заразата в Северна България, защото ако тя се разпростре и в южната част, това може да доведе до депопулация на свинете в цялата страна. По думите му тепърва ще се изчисляват щетите от предпазните мерки, тъй като те обхващат няколко отрасъла от икономиката.", "date": "2019.08.01", "title": "Спират отглеждането на свине на 20 км от два големи свинекомплекса във Великотърновска област"}
{"url": "https://www.24chasa.bg/novini/article/7586844", "text": "Генералният секретар на ООН Антониу Гутериш реши да учреди комисия, която да разследва въздушните атаки срещу обекти под егидата на ООН и срещу граждански инфраструктурни обекти в северозападната сирийска провинция Идлиб, предадоха Ройтерс и ТАСС. Това съобщи самият Гутериш днес, като посочи, че е получил демарш - формална дипломатическа петиция - от 10 страни членки на Съвета за сигурност. Това означава, че две трети от страните от Съвета за сигурност са настояли за такова разследване. Въз основа на това генералният секретар, съгласно пълномощията, дадени му от член 97 на Устава на ООН, взе решение да учреди комисия, която да разследва поредицата от инциденти в Северозападна Сирия, станали след подписването през септември м.г. на руско-турския меморандум за стабилизация на обстановката в идлибската зона за деескалация, се казва в разпространено днес съобщение на секретариата на ООН, съобщава БТА. Разследването ще проучи обстоятелствата около разрушаването или нанасянето на щети на обектите, вписани в списъка на така наречените \"неконфликтни обекти\", и на обектите, намиращи се под егидата на ООН. Комисията ще анализира данните за тези инциденти и ще информира генералния секретар за резултатите от своята работа, съобщиха от ООН. Гутериш призова всички страни да сътрудничат с комисията.", "date": "2019.08.01", "title": "ООН ще разследва въздушните атаки срещу граждански обекти в Сирия"}
{"url": "https://www.24chasa.bg/novini/article/7586972", "text": "Гръцкият премиер Кириакос Мицотакис заяви, че възнамерява да направи правителството на Нова демокрация правителство за всички гърци, а партията си - партия на мнозинството гърци, предаде агенция АНА, цитирана от БТА. В първото си обръщение в качеството на премиер пред органите на Нова демокразия Мицотаксис каза, че планира голямо прогресивно движение за възраждане на Гърция, което да се постигне с работата на правителството. Нова демокрация е отворила вратите си за хора, които не бяха близки до партията и политическите виждания на членовете на партията се отвориха за нови идеи, каза той. Мицотакис се спря и на предстоящата 200-годишнина от войната за независимост на Гърция от 1821 г., като каза, че това е шанс за иницииране на ново творческо движение, основаващо се на понятието елинизъм, за което смята, че е възможност да предложи на гръцката нация ново самочувствие и самоувереност. \"Време е модерните гърци да извършат своята революция на 21 век\", каза Мицотакис.", "date": "2019.08.01", "title": "Мицотакис планира голямо прогресивно движение за възраждане на Гърция"}
{"url": "https://www.24chasa.bg/novini/article/7586989", "text": "Британската полиция нареди днес евакуацията на град с 6500 жители в Северозападна Англия заради опасения от скъсване на язовирна стена, предаде Асошиейтед прес, цитирана от БТА.  Полицията в графство Дарбишър заяви, че жителите на Уейли Бридж трябва да напуснат домовете си заради сериозна опасност за живота им. Язовирна стена на намиращ се над града язовир от 19 век е била повредена вследствие на продължилите няколко дни проливни валежи, които причиниха наводнения в Северна Англия. Полицията нареди на жителите на градчето да напуснат домовете си и да се отправят към сградата на местно училище. Град Уейли Бридж се намира на 280 километра северозападно от Лондон.", "date": "2019.08.01", "title": "Британски град бе евакуиран заради опасения от скъсване на язовирна стена"}
{"url": "https://www.24chasa.bg/novini/article/7586993", "text": "Джефри Епстайн, богатият финансист, обвинен в трафик на непълнолетни момичета за секс, е имал необичайна мечта. Надявал се е да прочисти човешката раса с ДНК чрез оплождане на жени в огромното му ранчо в Ню Мексико, предаде  За това необичайно разкритие и за увлеченията му по неща, от които побиват тръпки, разказва Ем Ес Ен (MSN). През годините Епстайн се е доверил на учени и хора от други среди, разказват четирима души, запознати с неговата идея, въпреки че няма доказателства, че тя някога да е била реализирана. Визията на Епстайн отразява дългогодишното му увлечение по т. нар. трансхуманизъм: идея за подобряване на човешката популация чрез технологии като генно инженерство и изкуствен интелект. Критиците оприличават трансхуманизма на съвременна версия на евгениката – дискредитираната концепция за подобряване на гените чрез контролирано развъждане на хора. Една от най-спорните тези на нацистите. Епстайн, който през юли беше обвинен в трафик на 14-годишни момичета, е бил сериен манипулатор. Той лъжел за самоличността на своите клиенти, за богатството си, за финансовите си операции, за личните си постижения. В същото време използвал връзки и харизма, за да култивира взаимоотношенията си с бизнес и политически лидери. Въпреки че много медии го наричат милиардер, състоянието му се оценява на около 560 млн. долара. Интервюта с повече от дузина негови познати, както и публични документи показват, че той е използвал същата тактика, за да се внедри в елитна научна общност, като по този начин е могъл да преследва интересите си в евгениката и други експериментални области като криониката. Адвокатите на Епстайн, които пледират, че е невинен по обвиненията за трафик на секс робини, не са отговорили на исканията за коментар. Мултимилионерът е привлякъл редица изтъкнати учени. Сред тях са носителят на Нобелова награда физикът Мъри Гел-Ман, открил кварка, теоретичният физик Стивън Хокинг, палеонтологът и еволюционен биолог Стивън Джей Гулд, неврологът Оливър Сакс, молекулярният инженер Джордж М. Чърч, работещ за идентифициране на гени, които биха могли да бъдат променени, и теоретичния физик Франк Вилчек, също нобелов лауреат. Примамка за някои от учените са били парите на Епстайн. Групата се събирала в имението на мултимилионера в Манхатън. Там шампанско „Дом Периньон” и скъпи вина са се леели свободно, въпреки че самият Епстайн не пиел. Той бил домакин на обеди в програмата на университета „Харвард” за еволюционна динамика, която лично стартирал с дарение от 6,5 милиона долара. Други са присъствали на конференции, спонсорирани от Епстайн на Вирджинските острови и са били гости на частния му остров там. Веднъж учени, включително Хокинг, са забелязани на борда на подводница, която Епстайн наел. Магнатът бил готов да финансира изследвания, които изглеждали като причудливи. Той заявеил на един учен, че се занимава с идентифициране на мистериозна частица, която предизвиква усещането, че някой те наблюдава. По време на среща в „Харвард” Епстайн разкритикувал усилията за намаляване на глада и осигуряване на здравни грижи за бедните, тъй като тези действия увеличават риска от пренаселване на Земята. Това свидетелства психологът Стивън Пинкър, който е бил там. Пинкър посочва, че опровергал мултимилионера, позовавайки се на изследвания, показващи, че високите проценти на детска смъртност всъщност са основната причина хората да имат повече деца. Епстайн е изглеждал раздразнен. Впоследствие заявил на Пинкър, че вследствие на „гласуване на острова” вече не е добре дошъл на събиранията. Многократно, започвайки от началото на новото хилядолетие, Епстайн разказвал на учените и бизнесмените за амбициите си да използва ранчото си в Ню Мексико като база, където жените ще бъдат осеменявани със спермата му, разказват двама наградени учени и съветник на големи компании, които са били свидетели на това. Веднъж, по време на вечеря в имението на мултимилионера в Източен Манхатън, Епстайн обявил, че възнамерявал да забремени 20 жени наведнъж в неговото ранчо „Зоро” край Санта Фе. Според учен от НАСА, Епстайн е обосновал идеята си за „бебешкото” ранчо с целите на „Джерминал” - хранилище, което трябвало да бъде запасено със спермата на нобелови лауреати, за да се укрепи човешкият генофонд. Само един носител на Нобелова награда призна, че е дарил сперма. Хранилището прекратява дейността си през 1999 г. Свидетел посочва, че Епстайн вероятно е използвал въпросната вечеря, на която присъствали привлекателни жени с впечатляващи академични данни, за проверка на кандидатки за раждане на децата му. Мултимилионерът не криел интереса си да се занимава с генетика - и да увековечи собствената си ДНК. Привърженик на трансхуманизма споделя, че той и Епстайн са обсъждали интереса на магната към криониката – недоказана хипотеза, според която телата на хората могат да се замразяват, за да бъдат върнати към живот в бъдещето. Епстайн споделил, че иска главата и пенисът му да бъдат замразени. Алън М. Дершовиц, преподавател по право в Харвард, си спомня, че по време на обяд Епстайн, е насочил разговора към въпроса как хората могат да бъдат подобрени генетично. Дершовиц заявил, че е ужасен, предвид нацистите, които използвали евгеника, за да оправдаят своите геноцидни усилия за пречистване на арийската раса. На една от вечерите на Епстайн са присъствали и основателите на „Гугъл” Сергей Брин и Лари Пейдж и на „Амазон”, Джеф Безос, който бил придружен от майка си. 66-годишният инвестиционен банкер Джефри Епстайн бе задържан на 6 юли на слизане от частния си самолет в Ню Джърси. От почивката си във Франция той се отправи директно към затвора. Преди това ФБР обискира 40-стайното му жилище в Ню Йорк и откри стотици голи снимки на малолетни момичета. Нюйоркската прокуратура обвини Епстайн в сексуални посегателства над малолетни и склоняване към проституция. Съгласно обвинението, той плащал на момичетата, за да правят секс с него, след което ги заставял да му търсят други жертви, които прехвърлял и на приятели и познати. Някои от момичетата били само на 14 години. Епстайн отхвърля обвиненията и пледира невинност.", "date": "2019.08.01", "title": "Mагнатът Епстайн искал да прочисти човешката раса с ДНК чрез оплождане на жени в огромното му ранчо"}
{"url": "https://www.24chasa.bg/novini/article/7587014", "text": "Откритият през месец май подводен вулкан недалеч от брега на остров Майот в Индийския океан продължава да увеличава размерите си, като бе регистрирано ново изтичане на лава, предаде Франс прес, цитирана от БТА. ова заявиха учени, които се върнаха от нова океанографска мисия в района. Подводният вулкан бе открит в рамките на първата от няколко научни мисии, координирана от Френския център за научни изследвания, след поредица земетресения на острова. След четвъртата мисия учените констатираха ново изтичане на лава. Първото изтичане бе регистрирано през юни. В западната част на вулкана забелязахме поток от лава с дебелина 150 метра - заяви експертката Натали Фьойе от Института за физика на Земята в Париж. Учените отбелязаха, че вулканът подължава да увеличава размерите си. \"Той донякъде е променил външността си - станал е по-широк, но не и по-висок\", поясни геофизичката Изабел Тинон. Учените установили също, че осовободените от вулкана течности, които бяха наблюдавани през май и юни на върха му, са изчезнали. Натали Фьойе допълни, че интензивността на сеизмичната дейност в района е намаляла през последните няколко месеца.", "date": "2019.08.01", "title": "Подводният вулкан край остров Майот в Индийския океан продължава да се увеличава"}
{"url": "https://www.24chasa.bg/novini/article/7586987", "text": "Брюксел няма да предоговаря сделката за Брекзита, заявиха представители на ЕС пред Дейвид Фрост, съветник по европейските въпроси на британския премиер Борис Джонсън, предаде Асошиейтед прес, цитирана от БТА. Вчера и днес Фрост се е срещнал с високопоставени представители на Еврокомисията, която води преговорите с Великобритания от името на страните членки на ЕС, съобщи говорителката на ЕК Мина Андреева. \"И двете страни повториха позициите си\", добави тя и подчерта, че \"споразумението за напускане на Великобритания от ЕС не подлежи на повторно отваряне\". Джонсън и председателят на ЕК Жан-Клод Юнкер ще имат възможност да разговарят за Брекзит най-късно на срещата на лидерите на Г-7 във Франция, която ще се състои от 24 до 26 август, заяви Андреева. Вчера Фрост се е срещнал с временния генерален секретар на Еврокомисията Илзе Юхансон, а днес е разговарял с началника на кабинета на Юнкер Клара Мартинес Аверола, предаде ДПА.", "date": "2019.08.01", "title": "ЕС към новия британски пратеник: Брюксел няма да предоговаря сделката за Брекзит"}
{"url": "https://www.24chasa.bg/novini/article/7587039", "text": "Служители на Икономическа полиция установи помещение в района на пловдивското село Труд, в което се е обработвал контрабанден тютюн. В нея са открити машина за рязане на тютюна и около един тон от стоката. Това каза за БТА директорът на ОД на МВР - Пловдив старши комисар Йордан Рогачев. По време на акцията е бил спрян микробус, натоварен с нарязан тютюн, за който не е имало документи. При обиска в помещението е открита и листна маса, подготвена за обработка. Продължават процесуално-следствените действия. На място текат огледи.", "date": "2019.08.01", "title": "Полицията разкри помещение за обработка на кантрабанден тютюн в Пловдивско"}
{"url": "https://www.24chasa.bg/novini/article/7586488", "text": "Експерти от Регионалната инспекция по околната среда и водите /РИОСВ/ и териториалните звена на Басейнова дирекция \"Дунавски район\" /БДДР/ и Изпълнителната агенция по рибарство и аквакултури /ИАРА/ са  , съобщиха от екоинспекцията. Проверката е извършена веднага след като подаден сигнала на 31 юли, уточняват от инспекцията. Направен е оглед на малката водно-електрическа централа /МВЕЦ/ \"Черепиш\" и съоръженията й, както и на моста край село Лютиброд. Установено е, че в реката под моста има умрели риби с различни размери, а водата е видимо помътняла. По време на проверката електроцентралата не е работила, а водата от задбаражното езеро е била изпусната. Причината за изпускането на водата е била неотложни ремонтни дейности, за които БДДР е била уведомена по електронна поща в ранния следобяд на 30 юли от собственика на централата, допълват в съобщението. По данни на управителя на МВЕЦ \"Черепиш\" изпускането на вода от задбаражното езеро е започнало на 30 юли сутринта. В момента на проверката цялото количество вода на река Искър е протичало свободно през съоръженията на МВЕЦ, посочват от екоинспекцията. Експерти от Регионалната лаборатория във Враца към Изпълнителна агенция по околна среда (ИАОС) са взели водни проби за анализ от реката при моста на село Люти брод, както и непосредствено под и над МВЕЦ \"Черепиш\". Експресно измерените на място показатели по рН, разтворен кислород и електропроводимост не показват наличие на замърсяване, уточняват от РИОСВ. Резултатите от анализите на взетите проби ще бъдат готови през следващата седмица.", "date": "2019.08.01", "title": "Провериха за замърсяване река Искър, предизвикало измирането на риба"}
{"url": "https://www.24chasa.bg/novini/article/7586491", "text": "Специализираната прокуратура издаде европейска заповед за разследване на територията на Република Франция, съобщиха от държавното обвинение. В рамките на разследването трябва да бъде разпитан главният редактор на сайта „Биволъ“ Атанас Чобанов по досъдебното производство срещу служители на „ТАД Груп“, във връзка с факти, относими по предмета на доказване. Европейската заповед за разследване ще бъде изпратена на френските власти, тъй като там е постоянният адрес на главния редактор на сайта.", "date": "2019.08.01", "title": "Прокуратурата пусна европейска заповед за разпит на Атанас Чобанов от \"Биволъ\" в Париж"}
{"url": "https://www.24chasa.bg/novini/article/7586496", "text": "\"Български Енергиен Холдинг\" ЕАД направи днес третото плащане за лихва по своята втора емисия еврооблигации от 2 август 2016 г., листвана на Ирландската фондова борса, съобщиха от холдинга, цитирани от БТА. Емисията еврооблигации е с номинал 550 милиона евро, годишен лихвен процент 4,875 на сто и падеж от 5 години. Лихвеното плащане е 52,441 млн. лв. (26,813 млн. евро).", "date": "2019.08.01", "title": "БЕХ направи трето плащане за лихва по емисия еврооблигации"}
{"url": "https://www.24chasa.bg/novini/article/7586561", "text": "Гърция спря вноса на свинско от България, писаха гръцки медии. По-късно българското министерство на земеделието съобщи, че това не е вярно, няма така информация от Гърция.. Гърция въведе строги проверки на граничните пунктове. Туристите се проверяват за свинско месо и продукти от него. Силен е контролът на властите и в пограничните райони с България, написаха още медиите в южната ни съседка. Агенцията по безопасност на храните на Гърция въведе извънредни мерки по контрол след информацията за огнища на африканска чума по свинете в България. Няма регистриран случай в Гърция, заявиха пред медиите от аграрното министерство. Специалисти предполагат, че е въпрос на време вирусът да засегне и свинефермите в Гърция. В пограничните райони е наложен строг контрол. Всички собственици на свинеферми са информирани и задължени да вземат превантивни мерки. Екипи на специалисти са в постоянен контакт с фермерите и извършват изследвания на свинете. Проверяват също за сертификати свинете в кланиците.", "date": "2019.08.01", "title": "Гърция не е забранявала вноса на свинско от България"}
{"url": "https://www.24chasa.bg/novini/article/7586563", "text": "Шестгодишно момче от Израел се удави в басейна на хотел в Херсонисос на остров Крит, където почивало с родителите си, предаде агенция АНА. Детето се удавило вчера пред очите на семейството си и на други туристи, предаде БТА. Говорителят на Бърза помощ на Крит каза, че в продължение на 20 минути трима лекари се опитвали да го съживят в болницата, в която било изпратено, но не успели да го спасят.", "date": "2019.08.01", "title": "Шестгодишно момче от Израел се удави на остров Крит"}
{"url": "https://www.24chasa.bg/novini/article/7586550", "text": "Всяка минута човечеството използва по 1 млн. пластмасови шишета, сочи изследване. Резултатите от друго пък показват, че 91% от всичката пластмаса не се рециклира. Организации за защита на околната среда са пресметнали, че през 2020 г. човечество ще закупи и използва повече от половин трилион пластмасови шишета, пише “Форбс”, цитирано от БТА. Масово пластмасовите шишета се произвеждат от полиетилен терефталат, за чийто разпад в природата са нужни 400 години. Геоложки погледнато 400 години не са много, но съществуват два други проблема – към момента няма никакви изгледи световната употреба на пластмаса на намалее. Това означава, че тези 400 години всеки ден “започват отначало”. Повечето пластмасови шишета стигат до Световния океан. Изчислено е, че до 2050 г. океанът ще съдържа повече пластмаса като тегло отколкото риба. Другата част от пластмасата стига до големите бунища по цял свят. Една от малкото държави, която има успешна политика по рециклиране на пластмасови бутилки е Китай. Там правителството дава повече пари за всяко предадено за рециклиране пластмасово шише.", "date": "2019.08.01", "title": "Използваме по 1 млн. пластмасови шишета на минута, 91% от тях не се рециклират"}
{"url": "https://www.24chasa.bg/novini/article/7586573", "text": "Европейският съюз съжалява за решението на САЩ да санкционират иранския външен министър Мохамад Джавад Зариф и ще продължат да работят с него, каза в Брюксел днес говорител на шефката на европейската дипломация Федерика Могерини, цитиран от Франс прес и БТА. \"Господин Зариф е най-високопоставеният ирански дипломат и ни е нужно да поддържаме дипломатически контакти с Техеран\", каза говорителят Карлос Руис де Гордехуела. САЩ обявиха вчера, че въвеждат санкции срещу Зариф, който, според представител на правителството на президента Тръмп, \" е лице на иранския режим пред международната общност и е начело на разпространението на пропаганда и дезинформация в подкрепа на (иранската) ядрена програма, на създаването на балистични ракети и терористични мрежи\". Попадането в санкционния списък означава блокиране на негово имущество или интереси в САЩ. Самият Зариф каза, че това няма да окаже въздействие върху него или семейството му, защото те нямат имущество или интереси извън Иран.", "date": "2019.08.01", "title": "Могерини: ЕС съжалява за санкциите на САЩ срещу иранския външен министър"}
{"url": "https://www.24chasa.bg/novini/article/7586647", "text": "\"Смятам, че прокуратурата се опитва да пришие \"Биволъ\" към някакво дело, по което могат да поискат със СРС-та и с други методи да разберат по какви теми ние работим. ... Има целенасочено действие на прокуратурата, с което тя иска да ни злепостави и да получи достъп до нашите данни\". Това каза пред   Атанас Чобанов - главен редактор на сайта \"Биволъ\", по повод  . Чобанов обясни, че в момента е на почивка в Европа и заяви, че ще съдейства на френските власти, когато те се свържат с него. Той отрече да има каква и да връзка с разследваната заради кибер атаката срещу Националната агенция за приходите \"ТАД Груп\". \"Преди около две седмици получихме от анонимен чат информация, че сайтът на Комисията за защита на личните данни е пробит. Обърнахме се към тях, към Националния център за реакция при инциденти в киберсигурността. Те затвориха пробойната и даже публикуваха благодарствен адрес. Направихме проверки - на 14 хиляди души данните бяха неправомерно достъпни. Това е анонимен източник, за който аз не знам кой е\", обясни той в предаването \"12+4\".", "date": "2019.08.01", "title": "Атанас Чобанов: Прокуратурата иска да получи достъп до данните на \"Биволъ\""}
{"url": "https://www.24chasa.bg/novini/article/7586662", "text": "Мъж в хърватския град Сплит счупи носа на туристка, за да влезе преди нея в такси, предаде агенция Хина, цитирана от БТА.  Полицията в Сплит съобщи, че издирва мъж, който ударил 20-годишна норвежка, за да влезе в автомобил такси преди нея, при което й счупил носа. Инцидентът станал вчера сутринта, когато момичето се опитало да влезе в таксито. Тогава непознат мъж я блъснал, ударил я и влязъл в таксито преди нея. Нападнатото момиче потърсило медицинска помощ поради фрактура на носа. Полицията издирва извършителя.", "date": "2019.08.01", "title": "Мъж счупи носа на туристка, за да влезе преди нея в такси"}
{"url": "https://www.24chasa.bg/novini/article/7586667", "text": "Общо 50 български военнослужещи от състава на Сухопътните войски и Силите за специални операции участват в „AGILE SPIRIT – 2019“ - едно от най-мащабните учения, домакин на които е Грузия. В учението участват над 3 000 военнослужещи от общо 14 нации (Грузия, САЩ, Белгия, България, Великобритания, Гърция, Латвия, Литва, Норвегия, Полша, Румъния, Турция, Черна гора и Украйна). Многонационалното военно учение бе тържествено открито на 27 юли в района на Втора пехотна бригада от Западното оперативно командване на Сухопътните войски на Грузия в гр. Сенаки. Това съобщиха от пресцентъра на Министерството на отбраната. Учението продължава до 9 август 2019 г. Сред неговите основни цели са повишаване на оперативната съвместимост и усъвършенстване на оперативните способности на участващите сили по време на планирането и провеждането на операции в многонационална среда. То допринася и за поддържането на стабилна и сигурна среда в Черноморския регион. „AGILE SPIRIT – 2019“ включва компютърно-подпомагано командно-щабно учение, което се провежда във войсковия район на Втора пехотна бригада в гр. Сенаки, и тактически учения, които се провеждат на полигони „Орфоло“ и „Вазиани“ в Грузия. Ученията „AGILE SPIRIT“ се провеждат ежегодно от 2011 г. насам и са един от компонентите на сътрудничеството на Грузия със САЩ и НАТО. До 2015 година те са с изцяло грузинско-американско участие, но след това се включват военнослужещи от различни страни-членки на Алианса, включително и Република България, както и партньорски страни.", "date": "2019.08.01", "title": "50 български военни на мащабното учение  в Грузия"}
{"url": "https://www.24chasa.bg/novini/article/7586665", "text": "Специализираната прокуратура привлече към наказателна отговорност седем лица за участие в организирана престъпна група за разпространение на наркотици в три области на страната, съобщиха от прокуратурата. Разследва се дейността им и във връзка с производство на марихуана, след като при действията по разследването е намерено и иззето оборудване за наркооранжерия. Участниците в групата са задържани на 31 юли 2019 г. при операция на ГДБОП, териториалните служби БОП в Бургас, Плевен-Ловеч, ГДНП и Специализираната прокуратура в три области – Бургас, Ямбол и Ловеч. Според събраните доказателства групата е действала от октомври 2018 г. При извършените претърсвания на жилища, промишлени помещения, офиси и автомобили са намерени и иззети различни доказателства за престъпната й дейност. В жилище на един от участниците в село Дерманци, Ловешко, е открито голямо количество канабис, пакетиран за продажба на едро. Там са намерени и иззети вентилатори, осветителни тела и други части от цялостно оборудване за отглеждане на растения в затворения помещения. В къща на друг участник в групата в село Веселиново, Ямболско, освен наркотици, е открито и иззето автоматично огнестрелно оръжие. Суха тревна маса в буркани и оборудване за наркооранжрия са открити в старо промишлено помещение, където се предполага, че доскоро е бил отглеждан индийски коноп. В едно от претърсените помещения е намерено и иззето голямо количество пари в евро. На седемте обвинени за участие в престъпната група е наложено задържане до 72 часа. Предстои в Специализирания наказателен съд да бъде внесено искане за налагане на мярка за неотклонение „Задържане под стража за всеки от тях.", "date": "2019.08.01", "title": "Седем задържани в Бургас, Ямбол и Ловеч - били престъпна банда за дрога (Снимки)"}
{"url": "https://www.24chasa.bg/novini/article/7586688", "text": "Министърът на земеделието, храните и горите Десислава Танева и областният управител на Пазарджик Стефан Мирев ще се срещнат с кметовете на населени места от община Пазарджик. Това съобщават от пресслужбата на Областна администрация. Срещата е във връзка с неразпространението на болестта африканска чума по свинете и предприетите превантивни мерки в област Пазарджик. Срещата е насрочена за 16.00 часа в Приемна зала на Областна администрация Пазарджик и е закрита за журналисти. Министър Танева и Областният управител ще направят изявление за медиите след разговора с кметовете.", "date": "2019.08.01", "title": "Министър Танева ще се срещне с кметове от Пазарджишко заради чумата по свинете"}
{"url": "https://www.24chasa.bg/novini/article/7586698", "text": "Асоциацията за защита на потребителите подкрепя предложението на Омбудсмана Мая Манолова за Закон за несъстоятелност на физическите лица, известен като частния фалит, съобщават от асоциацията. България е единствената държава в ЕС, която няма подобен нормативен акт, се посочва в съобщението. Възникват обаче няколко въпроса, които не са уредени в проекта: Кой ще плаща разноските за производствата по фалит - ежемесечните възнаграждения на лицата, които осъществяват процедурата, таксите на съда, вещите лица и други, коментира председателят на Асоциацията за защита на потребителите Пейо Майорски. В действителност близо 800 млн. лева годишно са лошите необслужвани кредити. Става дума не само за дългове към банки, но и за дългове към фирми за бързи кредити, към лизингови компании, към колекторски фирми и към различни монополни дружества, пише в съобщението. Една от основните задачи на Асоциацията за защита на потребителите ще е да има закон, който да регулира дейността на колекторските фирми. В България има близо два милиона случая на граждани с просрочени кредити и сметки, които са лишени от всякакви инструменти на защита и регулация на взаимоотношенията им с тези фирми, заявява Пейо Майорски.", "date": "2019.08.01", "title": "Асоциацията за защита на потребителите подкрепя Закон за гражданския фалит"}
{"url": "https://www.24chasa.bg/novini/article/7586676", "text": "Тричленен състав на Върховния административен съд (ВАС) остави без разглеждане искане за спиране на допуснатото от съда предварително изпълнение на решение на съдийската колегия на Висшия съдебен съвет (ВСС) за избор на Алексей Трифонов за председател на Софийски градски съд, съобщиха от пресцентъра на ВАС. Искането е подадено от пълномощник на жалбоподателя съдия Евгени Георгиев, който не бе избран за председател. Постановеното по това искане определение може да се обжалва пред петчленен състав на ВАС в 7-дневен срок. \"Въз основа на допуснатото предварително изпълнение с определение от 4 февруари 2019 г., Алексей Трифонов е встъпил в изпълнение на длъжността „административен ръководител-председател“ на СГС на 12.02.2019 г. След влизането в сила на това определение, Евгени Георгиев чрез негов пълномощник, е поискал спиране на предварителното изпълнение\", казват от съда. И добавят: \"Искането на молителя е прието за недопустимо, тъй като разпоредбата на чл. 166 от АПК не предвижда ред за спиране на допуснато от съда предварително изпълнение. Тази разпоредба допуска съдът да се произнася за спиране на предварителното изпълнение, когато същото е допуснато с разпореждане на административния орган или е предвидено изрично със законова норма. В настоящия случай не е налице нито една от двете хипотези. При определени от закона предпоставки, предварително изпълнение на акта може да бъде спрямо при всяко положение на делото, но когато то е допуснато с влязло в сила разпореждане на органа, издал акта по чл. 60, ал. 1 АПК, а не с акт на съда, по реда на чл. 167 от АПК\". Предстои през есента ВАС окончателно да реши дали Трифонов е избран законно за председател на СГС от съдебните кадровици. Дотогава той ще е начело на най-големия окръжен съд у нас. ", "date": "2019.08.01", "title": "ВАС: Няма как да спрем Алексей Трифонов да ръководи Софийския градски съд"}
{"url": "https://www.24chasa.bg/novini/article/7586746", "text": "\"Историята трябва да се пази. Всеки паметник е важен, за да могат хората да помнят историята\". Това заяви министър-председателят Бойко Борисов в Дойран, където заедно с премиера на Република Северна Македония Зоран Заев откриха възстановения паметник на полковник Константин Каварналиев, съобщиха от правителствената пресслужба. \"Щастлив съм, че изпълнихме ангажимента си, с който почитаме един герой, отбеляза премиерът Борисов, изтъквайки подвига на нашия пълководец. Каварналиев е истински герой, може да вдъхновява не само нашето поколение\", добави българският премиер. Борисов благодари на премиера Заев и на кмета на Дойран. Тук, на тези места, стотици българи са дали живота си, посочи още министър-председателят Бойко Борисов. Той добави, че се е проливала кръвта и на много други народи и се е водела война след война. Ние сме се били с кой ли не и сме най-бедни, сега искаме да пробваме с работа и дипломация, каза още премиерът Борисов. Той изтъкна, че вече доста години живеем в мир и имаме редкия шанс да видим Република Северна Македония в НАТО и ЕС.", "date": "2019.08.01", "title": "Борисов пред паметника на полк. Каварналиев: Истински герой, вдъхновява поколенията (Видео)"}
{"url": "https://www.24chasa.bg/novini/article/7586755", "text": "По повод съдебното решение за отмяна на спирането на строежа на небостъргача \"Златен век\" на Артекс, от Дирекцията за национален строителен контрол изпратиха писмо до медиите. В него от ДНСК съобщават, че в определения 14-дневен срок ще вземат решение дали да обжалват. Ето цялото писмо: Във връзка със запитвания от медии, относно постановено неокончателно решение на Административен съд – София град за отмяна на заповедта за спиране на СМР на строеж „Златен век“, гр. София Ви информираме, че на основание чл. 211, ал.1 от АПК касационната жалба се подава до Върховния административен съд чрез съда, който е постановил решението, в 14-дневен срок от деня на съобщението, че решението е изготвено. След надлежното получаване на решението от съда и разглеждане на мотивите му, Дирекция за национален строителен контрол ще извърши анализ и преценка на необходимостта от обжалване на първоинстанционния съдебен акт.", "date": "2019.08.01", "title": "ДНСК мисли дали да обжалва съдебното решение за строежа на \"Златен век\""}
{"url": "https://www.24chasa.bg/novini/article/7586197", "text": "Общо 65-те свинекомплекса в България могат да оставят 20 хил. души без работа, ако Африканската чума по свинете продължи да се разпространява в индустриалните ферми. Това бе обявено от президента на КНСБ Пламен Димитров по време на пресконференция днес. \"Добрата новина е, че те са осигурени за всички рискове и дори да закрият съответната ферма, могат да стигнат до бюрото на труда\", коментира Димитров. Той изрази надежда, че повечето от тези хора ще бъдат запазени на работа. В Българската агенция по безопасност на храните /БАБХ/ няма достатъчно ветеринарни лекари, агенцията е хронично недофинансирана и заплатите са ниски. За това предупредиха Пламен Димитров и Светла Василева, председател на Федерацията на независимите синдикати в земеделието. Те говориха за социалните аспекти на кризата с африканската чума по свинете, предаде БТА. В момента има 267 държавни ветеринарни лекари, колкото е броят на общините, но те не успяват да покрият всички населени места и малки общини. Необходимо е удвояване на лекарите, особено в критичната ситуация с чумата. Работните заплати в БАБХ са с 250 лева под средната за страната, а има все още специалисти, които са със заплати от порядъка на 660-800 лева, каза Светла Василева. В момента заплатите на ветеринарните лекари са от 930 до 1000 лева , но от КНСБ искат стартова заплата от 1200 лева, за да бъдат привлечени младите хора. Има 70 свободни щатни бройки в БАБХ, но за тях няма кандидати. Сега лекарите са принудени да изпълняват и дейностите по дезинфекция, тъй като много от хората на тази длъжност са били съкратени - от създаването на агенцията са съкратени 800 души, посочиха от КНСБ. Според Димитров голям проблем е бъдещето на хората в няколко десетки хиляди лични стопанства, тъй като голяма част от тях не са осигурени за никакъв риск, освен щетата, която ще се компенсира от загубата на свинете. Според КНСБ за стопаните също трябва да има някакъв вид подпомагане, тъй като цели семейства ще останат без поминък, а и без обезщетения за безработица.", "date": "2019.08.01", "title": "КНСБ: Свинската чума може да остави 20 хиляди в България без работа"}
{"url": "https://www.24chasa.bg/novini/article/7586205", "text": "Зад витрини, окъпани в алената светлина на червените неони, стотици проститутки упражняват най-старата професия в света край живописните канали на Амстердам. И не искат това да се промени. Но след като първата жена кмет на града обеща да се заеме с безпорядъка и несигурността в известния Квартал на червените фенери, това разбунва духовете в малките улички, ценени от обичайните им посетители, но и от туристи от цял свят. За да се подобрят условията на труд на сексуалните труженички, кметът предвижда да премести известните витрини и публични домове в друг квартал на града, далече от историческия център. За голямо съжаление на много проститутки. \"Допитването ни сред 170 сексуални труженички зад витрините, ясно показа, че 93 процента от тях не желаят да се отдалечат от Квартала на червените фенери, каза за АФП Фелиция Ана, председателка на синдиката \"Ред лайт юнайтед\" (\"Обединение червена светлина\", Red Light United). Разположен изцяло в центъра на града, около църква на две крачки от централната жп гара, районът, наречен Вален, е една от най-големите туристически атракции в Амстердам, град с 850 000 жители, който миналата година е привлякъл около 18 милиона посетители. Кварталът на червените фенери обаче далеч не като лъскава пощенска картичка: районът, жертва на увеличена местна престъпност и на тълпа млади купонясващи туристи, веднъж беше наречен от полицията \"квадратния километър на мизерията\". Кметицата Фемке Халсема, застъпничка на екологията, формулира четири варианта за ограничаване на престъпността и на трафика на хора и за по- приятен живот за хората в квартала. Хотел за проституция В първия сценарий тя предлага спускане на завесите на витрините, за да не се виждат от улицата сексуалните труженички и местата, където работят. Преместване на някои публични домове в други квартали на града или затваряне на всички витрини и отваряне на нов Квартал на червените фенери, далеч от туристическия център на Амстердам, също са варианти за проучване. В другата крайност, кметицата предлага в четвърти сценарий, отваряне на още повече витрини, чийто брой в момента не може да надхвърля 330, в Квартала на червените фенери, за да се ограничат незаконните секс услуги. В този случай дори би могъл да бъде създаден \"хотел за проституция\". \"Единствено последният вариант е в наша полза\", смята Фелиция Ана, млада жена от румънски произход. Казва, че тя и колежките й нямат нужда да бъдат допълнително защитени от общината. \"Говоренето, че сме жертви и сме уязвими за трафик (на хора) не ни помага. Това ни заклеймява. Спрете да говорите за нас по този начин\", тросва се тя. \"Животни от цирка\" Жителите на Квартала на червените фенери разказват, че твърде често се избуват кавги с туристите - обикновено групи от млади веселящи се хора, които кръстосват из Квартала на червените фенери, за да видят прочутите витрини. \"Отнасят се с жените като с животни в цирк\", разказва на АФП местен жител на квартала, който добавя, че много жители биха искали витрините да бъдат затворени или да бъдат преместени другаде. Професионалистите в сектора признават, че има проблеми, но смятат, че затваряне или преместване на тези витрини не е решение. Жители, собственици на публични домове и проститутки неотдавна се срещнаха с общинския съвет и Халсема, за да обсъдят нейните предложения. Общинският съвет ще се събере през септември, преди да вземе решение. \"От сценариите, смятаме, че четвъртият е, разбира се, най-добрият\", заявява Мастен Ставаст, собственик на около 27 витрини и на стаи, които дава под наем на проститутки. \"Не просто, защото искаме повече витрини, а защото всичко е съсредоточено в този район. И това не е добре\", обяснява той. Неговият син и помощник Дейв Круке се съгласява: \"Амстердам не е толкова голям и по улиците тук сега наистина има много народ. Нещо трябва да се промени\". (БТА)", "date": "2019.08.01", "title": "Проститутките в Амстердам са против закриване на Квартала на червените фенери"}
{"url": "https://www.24chasa.bg/novini/article/7586242", "text": "Първата книга за Хари Потър, съдържаща някои грешки при издаването й, беше продадена на търг и донесе на собственика й 28 500 лири, съобщи телевизия Скай нюз, цитирана от БТА. Тръжната сесия беше организирана от \"Хенсънс окшъниърс\" в чест на рождения ден на Хари Потър и на авторката на фантастичната сага Джоан Роулинг. Лотът бе първата книга за момчето магьосник, озаглавена \"Хари Потър и философският камък\", издадена през 1997 г. Томът е било отпечатан от издателство \"Блумсбъри\" в 500 екземпляра. То съдържа някой грешки, като изписването на думата \"философски\", а на 53-а страница в списъка за предметите за обучение, два пъти е спомената вълшебната пръчица. Самата авторка на произведението е изписана като Джоан Роулинг, а не като Джей Кей Роулинг, като в останалите книги. По думите на 54-годишния офис работник, предложил рядкото издание на търг, той закупил книгата преди 20 години за 1 британска лира.", "date": "2019.08.01", "title": "Книга за Хари Потър бе продадена на цена 28,5 хиляди пъти по-висока от коричната"}
{"url": "https://www.24chasa.bg/novini/article/7586254", "text": "Нов пропускателен пункт ще работи от тази нощ в трънското село Филиповци, съобщи областният управител Ирена Соколова. Екип на общинските власти, ОДМВР и Гранична полиция ще следи за превозвани стоки, фураж, животни, меса и др. Контролът е 24-часов и се налага като превантивна мярка срещу разпространението на африканската чума. В община Трън се отглеждат 175 прасета тип \"заден двор\".", "date": "2019.08.01", "title": "Нов пропускателен пункт ще работи от тази нощ в трънското село Филиповци"}
{"url": "https://www.24chasa.bg/novini/article/7586248", "text": "36-годишният Мирослав М. е предаден на съд с обвинителен акт на Окръжната прокуратура в Добрич за причиняване по непредпазливост смъртта на свой колега вследствие на умишлено нанесена тежка телесна повреда. Престъплението по член 124, ал. 1 от Наказателния кодекс се наказва с лишаване от свобода от 3 до 12 години. От Апелативна прокуратура-Варна отбелязват, че подсъдимият и пострадалият Веселин работели в рафинерия за преработка на етерични масла. Двамата били и приятели. На 29 април 2018 г., след като получили заплатите си, се срещнали в магазина, където отишли да платят вересиите от натрупаните през месеца покупки. Почерпили се с ракия и се уговорили вечерта Веселин да отиде на гости в семейството на Мирослав. Около 19 ч. той пристигнал в дома на приятеля си. Мирослав и съпругата му се скарали и в яда си той я ударил. При скандала Веселин решил да си тръгне, като направил забележка на сърдития съпруг да не се кара с жена си. Заради забележката Мирослав ударил с юмрук приятеля си в лявото око, а след това с глава нанесъл удар, който попаднал в областта на носа на Веселин. Мъжът паднал на циментовата настилка пред входната врата. Малко по-късно успял да се качи на велосипеда си и се прибрал в рафинерията, където живеел в помещението на пазача. На 30 април сутринта пред портала на рафинерията дошъл мъж. Там се засякъл с Мирослав и жена му, като им обяснил, че не може да се свърже с пазача. Звънял му по телефона, звукът се чувал от вътрешността на помещението, но Веселин не се показвал. Тогава Мирослав влязъл през прозорец в стаята на пазача и открил приятеля си на земята с насинени и подути очи, с наранявания по лицето. Повикан бил братът на пострадалия, който решил, че Веселин е пиян, и го прибрал в дома си. Там бил посетен от полицейски служител, пред когото пострадалият съобщил, че е бит от Мирослав. Подсъдимият признал за боя пред работодателя си и други колеги. Вината си той признал и пред разследващите по образуваното досъдебно производство. След като състоянието на Веселин не се подобрявало, той бил транспортиран до болницата в Добрич и опериран по спешност. Лекарите от неврохирургията установили, че Веселин е с кръвоизлив и контузия в мозъка. Въпреки положените грижи и оказаната медицинска помощ, пострадалият е починал на 7 май 2018 г. в болницата. Съдебномедицинската експертиза сочи като причина за смъртта тежката черепно-мозъчна травма от контузита на главния мозък. Предстои делото срещу 36-годишния Мирослав М. да бъде насрочено за разглеждане в Добричкия окръжен съд.", "date": "2019.08.01", "title": "Съд за мъж, убил колегата си след побой"}
{"url": "https://www.24chasa.bg/novini/article/7586262", "text": "Възрастна русенка станала поредна жертва на телефонни измамници. Тя била потърсена на домашния си телефон от мъж, който се представил за \"началник на криминален отдел\" и обяснил, че провеждат полицейска операция за задържане на престъпници, свързани с телефонни измами, и събират средства за залавянето им. След като непознатият поискал определената сума, жертвата събрала 8150 лв., които сложила в найлонова чанта и по негови указания оставила на пътека пред блок. Последвало второ обаждане от мнимия началник - този път по мобилен телефон. В разговора той й обяснил, че измамниците разполагат с хакери и могат да изтеглят пари от сметките й, затова я \"посъветвал\", ако има спестявания в някоя банка, да ги изтегли, а по този начин ще помогне и да ги заловят. Жената отишла до клона на банката си, намиращ се в централната част на града и изтеглила от там сумите от 3000 евро и 2000 лева, които отново по указания на мъжа оставила под дърво на улица в друг квартал. Разбрало се, че е станала жертва на измама, едва когато по-късно е провела разговор със свой роднина от друг град, който пък се е обезпокоил от начина по който тя се е държала по телефона, сигнализирал за това в полицията в Русе и веднага при жената е изпратен полицейски екип. Случаят е документиран, разследването продължава в хода на образувано дознание. МВР отново отправя апел, под никакъв предлог не предоставяйте пари или ценности на непознати, потърсили ви по телефона", "date": "2019.08.01", "title": "Ало-измамник се представя за полицейски шеф, търсел телефонни престъпници"}
{"url": "https://www.24chasa.bg/novini/article/7586263", "text": "Служители на ОДМВР-Хасково предотвратиха незаконен внос в страната на голямо количество стоки, съобщиха от полицията, цитирани от БТА. При влизане от Турция в България те спрели за проверка автобус, управляван от 27-годишен мъж от с. Бойно, обл. Кърджали. В хода на инспекцията са открити и иззети 1000 килограма прах за пране, 1750 литра течен прах за пране, 18 литра почистващи препарати и 7940 къса цигари без акцизен бандерол. Съставени са 5 актове за установяване на административно нарушение и 6 разписки за задържане на стоките. Работата по документирането на случая продължава.", "date": "2019.08.01", "title": "Предотвратиха незаконен внос на стоки от Турция"}
{"url": "https://www.24chasa.bg/novini/article/7586273", "text": "На 31 юли, около 04.00 часа, бил подаден сигнал за кражба на дизелово гориво от строителни машини , намиращи се на АМ \"Хемус\" във връзка с ремонт, съобщиха от полицията. След проведени незабавни действия по разследване на случая е установено, че извършители на деянието са четирима младежи - двама непълнолетни и двама на 19 и 18 години, всички от Варна. По случая е образувано бързо полицейско производство, материалите са докладвани на прокурор от Районна прокуратура - Варна. Извършителите са задържани за срок до 24 часа.", "date": "2019.08.01", "title": "Младежи откраднаха гориво от машини за ремонт на АМ \"Хемус\""}
{"url": "https://www.24chasa.bg/novini/article/7586296", "text": "Бившият управител на Българската народна банка Любомир Филипов е починал през нощта, съобщи \" \". Любомир Филипов е роден на 14 юни 1945 г. в гр. Берковица. Завършва изчислителна математика и програмиране в Софийският университет. В периода 1967 – 1976 е на работа към Научния център към Държавния комитет за планиране. През 1973 г. специализира в Оксфорд, Великобритания. От 1976 работи в БНБ, а от 1978 е в неговия управителен съвет. Между 1984 и 1989 е в управителния съвет на Международната банка за икономическо сътрудничество в Москва. През 1989 г. специализира във Федералния резерв на САЩ. От 1996 до 1997 е управител на БНБ. След това работи в частна банка. Любомир Филипов е един от петимата участници във финансовия съвет, консултиращ правителството на Стефан Софиянски през 1997 г. Като управител на БНБ тогава, той е един от бащите на валутния борд, които успяват да спрат срива на българския лев и да осигурят плащанията по външния дълг на страната.", "date": "2019.08.01", "title": "Почина бившият управител на БНБ Любомир Филипов"}
{"url": "https://www.24chasa.bg/novini/article/7586280", "text": "Вчера помощ в полицията потърсили две 15-годишни момчета, които разказали, че около 18.20 ч. в близост до кръстовище в града, двама непознати ги заплашили и им отнели наличните пари. Това съобщиха от МВР. В резултат на проведените незабавни оперативно-издирвателни действия са установени извършителите на деянието - двама мъже на 34 и на 29 години от гр. Стара Загора. Те са задържани за срок до 24 часа. Образувано е бързо производство.", "date": "2019.08.01", "title": "Двама мъже обраха две 15-годишни момчета в Стара Загора"}
{"url": "https://www.24chasa.bg/novini/article/7586290", "text": "Окръжният съд в Добрич наложи три глоби от по 1200 лева на „Евроманган“ЕАД - село Църква, мангановата мина „Оброчище”,община Балчик. Глобите са заради неизпълнени разпореждания на съда по дело, образувано по искове за откриване на производство по несъстоятелност на „Евроманган“ЕАД. Дружеството не е представило в срок изискани от съда документи, необходими за изготвяне на съдебно-счетоводна експертиза, поради което е станало причина за неоснователно отлагане на делото. Постановените глоби могат да бъдат обжалвани в едноседмичен срок. Производството по делото е образувано по молби, внесени в началото на тази година от изпълнителна агенция „Главна инспекция по труда“ - София , и „Енерго Про Продажби\"АД – Варна, заради неизплатени трудови възнаграждения на работници и непогасени задължения за доставка на електроенергия. Двата иска се разглеждат в едно производство, след като Окръжният съд прецени, че са налице законовите предпоставки за служебното им съединяване. В молбата на изпълнителна агенция „Главна инспекция по труда“ се посочва, че дружеството, в качеството му на работодател, не е изплатило трудовите възнаграждения към най-малко една трета от работниците и служителите му за повече от два месеца. На това основание се иска да бъде установена неплатежоспособността на „Евроманган“ и да се открие производство по несъстоятелност. „Енерго Про Продажби”АД твърди, че към момента на подаване на молбата ответникът има непогасени задължения в общ размер на 64 986.38 лева. Доставчикът на електроенергия иска Окръжният съд да постанови решение, с което да открие производство по несъстоятелност на „Евроманган”ЕАД поради неплатежоспособност и свръхзадълженост. Следващото заседание по делото е насрочено за 10 септември, от 10 часа.", "date": "2019.08.01", "title": "Наложиха глоби на мината в Оброчище"}
{"url": "https://www.24chasa.bg/novini/article/7586300", "text": "Двама сериозно почерпени шофьори са били установени в курорта „Албена” – съобщават от Областната дирекция на МВР-Добрич, На 21 юли, около 07,25 ч. на територията на комплекса последователно са спрени за проверка товарен автомобил „Форд” и лек автомобил „Шкода”. При проверка на 34-годишния водач на товарния автомобил, дрегерът отчита наличието на 2,68 промила в издишания от него въздух. Задържан е за 24 часа. Лекият автомобил „Шкода” с пловдивска регистрация, е управляван от 24-годишен мъж. При последвалата проверка за употреба на алкохол, дрегерът отчита наличието на 1,9 промила в издишания от водача въздух. Той също е задържан за 24 часа.", "date": "2019.08.01", "title": "Полицията свали от волана двама почерпени шофьори в Албена"}
{"url": "https://www.24chasa.bg/novini/article/7586302", "text": "Ако видите най-новия робот, конструиран от инженери от Калифорнийския университет - Бъркли, да препуска по пода в кухнята ви, не си правете труда да го настъпвате - той просто не може да бъде смачкан, съобщи ЮПИ, цитирана от БТА.  Миниатюрното роботизирано творение е способно да бяга с бързината на хлебарка и е още по-трудно за \"убиване\" от насекомото. Ако някой все пак реши да стъпи върху електронната буболечка, бързо ще установи, че тя е несломима. \"Повечето роботи с подобен размер са изключително крехки. Ако ги настъпите, просто ще ги унищожите\", казва Ливей Лин от изследователския екип. Дребният размер, бързината и издръжливостта правят роботизираната хлебарка - или армия от нейни подобия, подходящи за изследване на опасни терени след бедствия, например опожарени сгради или срутени мостове. \"След земетресение за големите машини или едрите кучета е много трудно да откриват живот под отломките. Именно в подобни ситуации се нуждаем от гъвкави и същевременно издръжливи миниатюрни роботи\", допълват учените. Роботизираната хлебарка с големината на марка е конструирана от пиезоелектричния материал поливинилиден флуорид и разполага с покритие от еластичен полимер. Така вместо да се свива или разширява под действието на ток, тя се огъва. С прикрепените към тялото крачета миниатюрният робот е демонстрирал завидна скорост - една от най-бързите за електронно създание с размерите на насекомо. Освен да препуска по гладки повърхности, роботчето може да се катери по малки хълмове и да носи лек товар. Още по-впечатляващо е, че роботизираната хлебарка с тегло по-малко от една десета от грама, може да устои на \"чудовищно\" налягане. Следващата цел на учените е да оборудват \"коравия\" робот с батерия, за да може да \"броди\" свободно.", "date": "2019.08.01", "title": "Учени конструираха робот, вдъхновен \nот хлебарките"}
{"url": "https://www.24chasa.bg/novini/article/7586091", "text": "Комисия за защита на потребителите публикува съвети за покупките на някои от необходимите стоки в най-активния за почивки месец. Те се отнасят предимно за детските бански костюми, сувенирите и надуваемите артикули. Детските бански за малчугани до 7-годишна възраст в никакъв случай не трябва да имат връзки, които да се завързват зад врата, на гърба или кръста. Развързването им особено във водата може да създаде животозастрашаващи рискове и да доведе до сериозни инциденти. Избирайте такива модели, чиито връзки са надеждно закрепени и в двата края към основната част на банския. Не рискувайте безопасността на банския костюм само заради красивия му външен вид. Всякакви украшения от типа на пайети и копчета върху него крият опасност от задушаване при поглъщането им от най-малките. Нека банският бъде изчистен от подобни елементи. СУВЕНИРИТЕ С АТРАКТИВНИ ФОРМИ В магазинчетата, особено през активните туристически сезони, могат да бъдат открити всякакви причудливи сувенири и предмети, които сами по себе си не представляват опасност и могат приятно да разнообразят пространството около нас по време на почивката ни. Но не е изключено в ръцете на децата част от тези изделия да се превърнат в „бомба със закъснител”. Това например, са различни малки фенерчета или лазерни показалки със светлини в различен цвят, които при насочване срещу очите могат да увредят зрението. НАДУВАЕМИ АРТИКУЛИ Кой е производителят и има ли знак със стандарта за безопасност? Това е първото и най-важно нещо, за което трябва да се поинтересувате. Цитирането на европейския стандарт за безопасност, както и на името или търговската марка на производителя, вносителя или доставчика дават по-голяма гаранция за надеждността на продукта. Не пренебрегвайте факта, че острите ръбове, където се съединят отделните части на изделието или ъглите на надуваемите предмети могат да причинят нараняване при триенето на тялото с тях във водата. Наличието на щифтове в краищата на регулиращи шнурове по дюшеците или поясите например, създават потенциален риск от нараняване. Запушалките за надуването на изделието не трябва да пропускат въздух, тъй като в противен случай може да се стигне до внезапно спадане и потъване. В никакъв случай те не следва да стърчат повече от 5 мм над повърхността на изделието, когато то е надуто. Много е важно от гледна точка на безопасността всички въздушни кухини да са напълно надути. За целта погледнете предупредителните надписи върху изделието. Те съдържат тази важна информация, както и препоръката артикулът да не се използва от потребители извън определения диапазон за тегло или възраст, в плитки води, разбиващи се вълни или вани. Важно е родителите да бъдат особено внимателни дори тогава, когато става дума за напълно безопасни надуваеми предмети. Децата в никакъв случай не бива да бъдат оставяни без надзор, дори когато са снабдени с такива помощни средства, тъй като те само ги улесняват при придвижването им във водата, но не гарантират напълно безопасността им. Искрящите и наситени цветове на надуваемите предмети ги правят по-лесно забележими във водата, което дава възможност за по-бърза реакция. В случай, че за кратък период детето остане извън зрителния контрол на родителя, той бързо да може да идентифицира местонахождението му преди да се е стигнало до някакъв сериозен инцидент. Председателят на КЗП Димитър Маргаритов препоръчва преди да закупим някои от тези стоки, да направим справка в поддържания на интернет страницата на институцията регистър на всички забранени опасни стоки, за да се уверим дали избраното от нас не фигурира там. Той съветва дори при най-малко съмнение да се подава веднага сигнал. Когато потребителят закупи доказано опасна стока, има правото да си върне парите от търговеца. Има право и на обезщетение за вреди.", "date": "2019.08.01", "title": "КЗП: Не купувайте бански за деца с връзки и апликации (Снимки)"}
{"url": "https://www.24chasa.bg/novini/article/7586312", "text": "Властите на гръцкия остров Родос разследват смъртта на две сестри в хотелски басейн снощи, съобщава в. \"Катимерини\", цитирана от БТА.  Двете момичета са идентифицирани като френски туристки, които почивали на острова заедно със семейството си. Те били на възраст 16 и 19 години. Инцидентът станал късно следобед, след като вече била приключила смяната на спасителя на басейна. Предполага се, че едното момиче се е удавило, опитвайки се да спаси другото, макар че по време на драмата не е имало свидетели. Според агенция АНА-МПА местният прокурор е наредил ареста на мениджърите на хотела, които ще бъдат разпитани.", "date": "2019.08.01", "title": "Две сестри тийнейджърки се удавиха в хотелски басейн на гръцкия остров Родос"}
{"url": "https://www.24chasa.bg/novini/article/7586342", "text": "България досега винаги е била последователна в подкрепата си за европейската перспектива на Република Северна Македония, отбеляза министър-председателят Бойко Борисов по време на срещата си в Скопие с президента на Република Северна Македония Стево Пендаровски, цитиран от правителствения пресцентър. Българският премиер посочи, че България е подготвена да окаже силна подкрепа за започване на преговори за присъединяване към Европейския съюз през октомври 2019 г. В същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история, добави министър-председателят Борисов. Българският премиер и президентът на Република Северна Македония се обединиха около разбирането, че политиците не трябва да се месят в работата на комисията. Премиерът Борисов изтъкна значението на изпълнението на Договора за приятелство, добросъседство и сътрудничество, който беше подписан през август 2017 г. в Скопие. Според българския министър-председател практическата работа, която следва от този документ може да донесе много позитивни резултати за двустранните ни отношения. Министър-председателят Борисов даде пример с предстоящото по-късно днес откриване на възстановения паметник на полковник Константин Каварналиев. Важно е това да не остане изолиран случай, а да е само стъпка в посока на изграждане на общо бъдеще на основата на общото ни минало, каза още премиерът Борисов. Министър-председателят Бойко Борисов и президентът на Република Северна Македония Стево Пендаровски обсъдиха възможностите за ускорено изграждане на Коридор номер 8, който е от изключително значение за транспортната свързаност в региона. В рамките на разговора беше акцентирано и върху големия потенциал в сферата на туризма, който могат да доразвиват двете страни.", "date": "2019.08.01", "title": "Борисов иска напредък по въпросите с общата ни история на срещата с Пендаровски"}
{"url": "https://www.24chasa.bg/novini/article/7585817", "text": "Завърши рехабилитацията на 14,6 км от пътя Севлиево - Драгановци в област Габрово, съобщиха от агенция \"Пътна инфраструктура\". Проектът лот 11 се финансира от оперативна програма \"Региони в растеж\" (ОПРР) чрез Европейския фонд за регионално развитие и националния бюджет. Второкласният път между Севлиево, Драгановци и Габрово осигурява най-кратката връзка между столицата и Габрово, както и между Севлиево и Габрово. Свързва населените места от Северна България с прохода Шипка и Южна България. Договорът на изпълнителя на строително-монтажните работи на лот 11 е за 172 800 лв. с ДДС. Авторският надзор е с договор е за 5 800,93 лв. с ДДС. Общата стойност на проекта с обща дължина 14,6 км е 12 902 797,30 лв. с ДДС. Финансирането от Европейския съюз е 85 на сто. Националното съфинансиране е 15 процента.", "date": "2019.08.01", "title": "Завърши ремонтът на най-кратката връзка между София и Габрово"}
{"url": "https://www.24chasa.bg/novini/article/7585874", "text": "Гърция е европейската страна, която отделя най-много време средно на ден за хранене, показват данни на Евростат, цитирани от турската телевизия НТВ. Гърците посвещават на храната 2 часа и 13 минути средно от деня си. Те са следвани от французите, които отделят два часа и 12 минути за хранене, и испанците с час и 59 минути. На четвърто място се нарежда Турция, където дневното хранене продължава средно час и 58 минути. Пета е Италия, а шеста - Холандия, като и в двете страни храната се консумира за час и 57 минути средно на ден, пише БТА. В Люксембург и Сърбия храненето отнема средно час и 54 минути дневно, което ги нарежда на седмо и осмо място. В челната десятка влизат още Румъния (час и 47 минути) и Белгия (час и 44 минути), посочва НТВ.", "date": "2019.08.01", "title": "Гърция отделя най-много време на храненето сред европейските страни"}
{"url": "https://www.24chasa.bg/novini/article/7585686", "text": "Данни от Държавното статистическо управление показват, че през 70-те години от основаването на КНР, в нея непрекъснато се разширява обемът на заетостта и постепенно се подобрява структурата ѝ. В края на 2018 г. трудоустроените са били 770 милиона, което е над половина от общото население на страната. От тях близо 30% са заети в промишлеността, а половината – в сектора на услугите, предава  . Ситуацията със заетостта отразява устойчивото развитие на китайската икономика и поставя твърда основа за всестранното реализиране на общество със средно ниво на благосъстояние. При обявяването на КНР през 1949 г. безработицата е била 23,6%, а в края на 2018 г. – 4,9%. Главният икономист на банка „Джунюен\" Уан Дзун коментира развитието в сферата на заетостта така: „Преди 70 години населението на Китай бе по-малко от 500 милиона, сега наближава 1,4 милиарда. За такава голяма база заетостта запази устойчив ръст, което демонстрира ясно бързото нарастване на икономиката, също така е важен принос за света. Особено след началото на политиката за реформи и отваряне, структурата на заетостта непрекъснато се подобрява и регулира. Голямо количество излишна работна ръка се прехвърля към вторичната и третичната индустрии. Китай като цяло приключи процеса на индустриализация и работи активно за разширяване на сектора на услугите\". През последните години в страната се развиват бързо частният бизнес и иновациите, появяват се нови професии и икономически модели, даващи тласък на националното стопанство и стабилизиране на заетостта. Услугите, средните, малки и микропредприятия, както и частният сектор са тези, които създават основно новите работни места. За поредни шест години – между 2013 и 2018 г., новооткритите работни места годишно са 13 милиона. За 2018 г. в дигиталната икономика са били заети 191 милиона души, което е една четвърт от всички работни места в страната. Директорът на Института за проучване на трудовите отношения към Китайския народен университет Чан Кай казва: „Икономическото и технологично развитие доведе до появата на много нови професии, например в електронния бизнес, пазаруването по интернет, куриери за бързи доставки. Всички те са тясно свързани с развитието на интернет и допринасят за икономическото развитие и повишаване заетостта\". Основаването на КНР насам се разширяват непрекъснато също така и икономическият капацитет и съвкупната мощ на страната. По фиксирана стойност БВП през 2018 г. е 175 пъти по-голям от този през 1952 г., като е нараствал средно с 8,1% на година. За миналата година средният доход на глава от населението е достигнал 9732 долара, което е по-високо останалите държавите със средни доходи. По думите на Уан Джун икономическото развитие със сигурност ще създаде повече работни места. „На базата на миналия опит всеки 1 процент от икономическия ръст може да доведе до създаването на 8-9 милиона работни места, но през последните години, благодарение на повишаване качеството на икономиката и подобряване на нейната структура, по-ниският растеж също може да достигне нужния обем, необходим за устойчивото развитие\", казва той.", "date": "2019.08.01", "title": "Подобряването на структурата на заетостта е твърда основа за обществото със средно ниво на благосъстояние"}
{"url": "https://www.24chasa.bg/novini/article/7585901", "text": "Магистратите и служителите от състава на Районна прокуратура - гр. Харманли застанаха зад кандидатурата на Иван Гешев за главен прокурор на Република България. Ето и тяхното становище, публикувано на сайта на прокуратурата:                                                                                                                                                                                                                                                                                                                                 ", "date": "2019.08.01", "title": "От прокуратурата в Харманли подкрепиха Иван Гешев"}
{"url": "https://www.24chasa.bg/novini/article/7585899", "text": "Китай вади оръжието на туризма срещу Тайван: от днес Пекин забранява на гражданите си да пътуват до острова индивидуално, а управляващата партия на островната територия осъжда този политически натиск. Китайското министерство на културата и туризма обяви вчера на сайта си, че от 1 август преустановява издаването на пасавани на индивидуални туристи \"поради сегашните отношения между двата бряга\". Напрежението е високо между континентален Китай и тайванската президентка Цай Ингвен, която от идването си на власт през 2016 г. отказва да признае принципа за единство на острова и континента в лоното на единен Китай, както настоява Пекин. Китайската народна република смята Тайван за своя провинция. Но територията е ръководена от съпернически режим, намерил убежище там след като комунистите вземат властта на континента през 1949 г., след китайската гражданска война. Като се прицелва в туризма, Пекин изглежда желае да нанесе удар на тайванската икономика, която вече е в лошо състояние, и по този начин да дестабилизира Цай Ингвен. Нейната политическа сила - Демократичната прогресивна партия (ДПП) традиционно ратува за независимост на острова. Цай се надява да бъде преизбрана на следващите президентски избори през януари 2020 г. Неин основен опонент ще е Хан Коюй, кандидатът на Националистическата партия (Гоминдан), която се застъпва за прагматично сближаване с континентален Китай. Авторитарен режим \"С тази мярка (срещу туризма) Пекин се надява да настрои (тайванските) професионалисти в туризма, пътуванията и ресторантьорството срещу президентката\", казва за АФП Джей Майкъл Коул - специалист по Тайван в университета в Нотингам, в Англия. \"Може да се надяваме на възобновяване (на пътуванията), ако Хан Коюй бъде избран през януари\", посочва той. След eизненадващото съобщение на Пекин вчера, реакциите в Тайван не закъсняха. Бюрото по туризъм каза, че съжалява за преустановяването на пътуванията, и че очаква бързото им възстановяване, като се аргументира, че те не трябва да бъдат възпрепятствани от политически фактори. \"Тайван няма да се поддаде на този политически натиск и ще предложи гостоприемство на по-голям брой туристи от по-голям брой държави\", гласи осъдително изявление на ДПП, което критикува остро \"авторитарния режим\" в Пекин. Хан Коюй, съперникът на тайванската президентка, също осъди в изявление безполезната мярка, която ще създаде ненужни бариери пред пътуванията и общуването. От няколко години континентален Китай позволяваше на жители на 47 града да кандидатстват за пасавани, за да посетят Тайван като индивидуални туристи. Преди това китайците трябваше задължително да са част от организирана група. Начин на пътуване, който все още е много популярен, особено сред най-възрастните туристи. Военни маневри Китайското министерство на културата и туризма не спомена вчера тези групови пътувания до Тайван, което предполага, че те ще останат възможни. През последните години, в знак на недоволство към Цай Ингвен, Пекин прекрати официалните връзки с Тайпе, отне някои от последните дипломатически съюзници на Тайван и умножи военните маневри близо до територията му. Тази седмица на неколкостотин километра северно и югозападно от тайванските брегове също се организират две военноморски учения. Тайван вече преживя рязък спад на туристите от континентален Китай след идването на Цай на власт. Китайските специалисти отдават този спад на оказвания от Пекин натиск върху континенталните туристически агенции да ограничат пътуванията до острова. Населен с около 23 милиона души, голяма част от които са от китайския етнос хан, като в континентален Китай, Тайван не е признат за независима държава от ООН. А Пекин редовно заплашва да прибегне до сила, в случай на официално обявяване на независимост от Тайпе. /От БТА/", "date": "2019.08.01", "title": "Китай прекратява индивидуалния туризъм в Тайван като форма на политически натиск"}
{"url": "https://www.24chasa.bg/novini/article/7585502", "text": "Преди гараж в столичния кв. “Хиподрума” да плувне в кръв на 21 ноември 2017 г., 46-годишният ключар Борислав Бърдаров звъни на съпругата си и предупреждава, че ще се прибере между 19 и 20 ч. Той повече не се връща вкъщи при нея и трите им деца. Борислав живее с Росица от 2016 г. в “Хиподрума”. Тогава сключват и граждански брак. Имат общ син. С тях живеят и други 2 деца – Емили, дъщеря на Росица от Ясен Хедеяр, и Николай - син от първия брак на Борислав. От години Борислав се занимава с ключарски услуги, има ателие в гараж в бл. 144 в кв. “Хиподрума”. С първия мъж на жена си Ясен Хедеяр били приятели. Ясен приема много тежко края на отношенията си с нея. Разделят се, тъй като той бил агресивен. От време на време ѝ посягал, заради което тя неведнъж излизала на улицата посинена. Любовното огорчение праща Ясен при психиатри, той пие и хапчета. Мъжът е бил разследван за отвличане покрай семейните му отношения. Делото обаче е прекратено. Срещу него се води и дело за тормоз над бившата си жена, обясниха магистрати. Хедеяр притежава заложни къщи в кв. “Хиподрума”, където и живее. На 21 ноември 2017 г. сутринта Борислав обичайно отива на работа в ателието си, където основно изработвал ключове за коли. Имал уговорка с приятел на име Милен Николов за ремонт на компютър на кола. Видели се към 18,40 ч в ателието на Борислав. Същия ден Ясен помага на свой познат за изрязване на кухненски плот в кв. “Борово”. След 18,30 ч Хедеяр излиза от дома му и се отправя към ателието в кв. “Хиподрума”. Според обвинителния акт на прокурор Радост Нацева между 18,40 и 19,23 ч Хедеяр влиза при Борислав и пуска 3 куршума в главата и в тялото му. предназначен най-вече за стрелба с картечни пистолети, установява разследването. Очевидци на кръвопролието няма. След хладнокръвните изстрели Хедеяр прерязва с нож и шията на Борислав, пише прокуратурата. Излиза от ателието и отпрашва с колата си. По-късно разследващите ще идентифицират кръвта на Борислав по една от стелките в колата на Ясен. А физико-химична експертиза ще заключи, че има капсулни частици както по ръцете му, така и по волана, дръжката на вратата и скоростния лост на маздата на Ясен. Към 19,14 ч приятелят на Борислав - Милен Николов, му звъни по телефона, но той не отговоря. Затова мъжът тръгва към ателието, чиято дървена врата е отворена. Пред очите му се разкрива потресаваща гледка. Борислав лежи на пода. Тялото му е между рафтовете и бюрата в гаража, около него има огромна локва кръв. пред разследващите. От гушата му излиза пенлива кръв. Милен се обажда на тел. 112. Смъртта е установена от дошлите на място спешни медици. Причината за смъртта е масивна кръвозагуба и аспирация на кръв в белите дробове. По-късно Ясен Хедеяр е арестуван и обвинен за тежкото престъпление. Той вече е и предаден на съд. Дали е виновен, решава петчленен състав на Софийския градски съд, оглавяван от съдия Николай Николов. Хедеяр твърди, че е невинен. Експертиза обаче посочва, че Хедеяр е разбирал значението на извършеното. Вещи лица посочват, че той е дисхармоничен, с черти на емоционална нестабилност, но изключват това да е болестна мотивация. Съпругата на убития и синовете му искат общо 500 000 лв. обезщетение за смъртта на Борислав. Делото продължава в Софийския градски съд през септември.", "date": "2019.08.01", "title": "Ревнивец пуска 3 куршума в тялото на мъжа на бившата си, прерязва и гърлото му в гараж"}
{"url": "https://www.24chasa.bg/novini/article/7585910", "text": "Водач на автомобил е изправен на подсъдимата скамейка за ПТП, довело до смърт на възрастен пешеходец, съобщиха от Апелативна прокуратура - София. Окръжна прокуратура – Благоевград е внесла за разглеждане в съда обвинителен акт срещу Г.И. (на 43 години) за извършено от него престъпление. Около 21 ч. на 02.02.2015 г. обвиняемият И., заедно с приятелката си, напуснали заведение „Рио“ в Благоевград. От бул. „Св. Димитър Солунски“ тръгнали с управлявания от Г.И. автомобил „Пежо“ по посока на хотел „Ален Мак“. Ръмял ситен дъжд, поради което асфалтовата настилка била мокра. Въпреки тъмната част на денонощието, намиращата се в близост пешеходна пътека, била добре осветена - от двете страни имало монтирани лампи. В този участък обвиняемият се движел със скорост от около 50 км/ч. В същото време В.А. (на 74 години) предприел пресичане на булеварда, на няколко метра преди пешеходната пътека. Г.И. го видял и предприел спиране, но със закъснение от около 5 секунди. В резултат на това последвал удар с предната броня на лекия автомобил. Тялото на възрастния мъж било извадено от равновесие, подкачено на предния капак, след което последвал удар с глава в предното стъкло. Обвиняемият спрял, слязъл от автомобила и отишъл при В.А. Позвънил на тел. 112 и изчакал пристигане на екип на ЦСМП и органите на полицията. Възрастният мъж бил транспортиран в Спешна медицинска помощ в Благоевград, а впоследствие в УМБАЛСМ „Пирогов“ в София с диагноза: „Контузия на мозъка. Травматична субрахноидална хеморагия. Разкъсно-контузна рана в дясната теменна област на главата. Множествени охлузвания“. Два дни след изписването му пострадалият починал в дома си. В хода на разследването е била назначена и извършена есхумация и аутопсия на трупа. Експертите, изготвили съдебно-медицинското заключение, са категорични, че двете причини за смъртта - белодробна тромбемболия с произход на тромби от счупени плоски и тръбести кости, както и мозъчната травма - са в пряка причинно-следствена връзка с претърпяното ПТП. Според вещото лице причината за настъпване на ПТП е несвоевременно реагиране на опасността от водача на лекия автомобил, който е имал обективна възможност да забележи пешеходеца още от началния момент на започване на пресичането му. Предстои делото да продължи в съда.", "date": "2019.08.01", "title": "Съдят водач за катастрофа, в която загина възрастен пешеходец"}
{"url": "https://www.24chasa.bg/novini/article/7585942", "text": "Земетресение с магнитуд 2,3 по скалата на Рихтер е регистрирано на територията на България, в района на Пазарджик, пише  Земният трус е усетен в 9,32 ч. тази сутрин с епицентър на 5 км южно от Пазарджик, в село Главиница и на 101 км югоизточно от София, с дълбочина 2 км. Няма данни за материални щети.", "date": "2019.08.01", "title": "Земетресение край Пазарджик"}
{"url": "https://www.24chasa.bg/novini/article/7585963", "text": "На границата с Република Турция трафикът е силно интензивен на ГКПП Капитан Андреево на изход за товарни автомобили. На границата с Република Сърбия трафикът е интензивен на ГКПП Калотина на вход и изход, съобщиха от МВР. На границата с Република Румъния трафикът е интензивен на ГКПП Дунав мост Русе на изход за товарни автомобили. На границата с Република Гърция, трафикът е интензивен на ГКПП Кулата и ГКПП Маказа на вход и изход. На границата с Република Северна Македония трафикът е нормален на всички гранични контролно-пропускателни пунктове. Данните от трафика на българските гранични контролно-пропускателни пунктове са събрани към 10:00 ч. на 01.08.2019 г. При излизане от България на ненавършили пълнолетие лица - български граждани и такива с двойно гражданство (българско и чуждо) на граничния пункт следва да бъдат предствени: документ за пътуване – валидни български паспорт или лична карта. За децата с двойно гражданство – български документ за пътуване и чужд документ за пътуване (при наличие на такъв). оригинал на нотариално заверено писмено съгласие от отсъстващия при пътуването родител. С цел намаляване времето за проверка, родителите/придружаващите лица предварително да подготвят и представят незаверено копие на документа за съгласие, което да остане на граничния пункт след преминаване. The traffic on 01.08.2019 at 10:00 p.m at Bulgarian border crossing points (BCPs) is as follows: On the border with Republic of Serbia the traffic is intensive at BCP Kalotina on entry and exit. On the border with Republic of North Macedonia the traffic is normal at all border crossing points. On the border with Republic of Greece at BCP Kulata and BCP Makaza the traffic is intensive on entry and exit for cars. On the border with Republic of Turkey the traffic is very intensive at BCP Kapitan Andreevo on exit for trucks. On the border with Romania the traffic is intensive at BCP Danube bridge Ruse for cars .", "date": "2019.08.01", "title": "МВР: Много е интензивен трафикът на границата с Турция"}
{"url": "https://www.24chasa.bg/novini/article/7585979", "text": "\"Надявам се историците, не само да не попречат, а да положат огромни усилия и да намерят правилното изразяване на историята, която да ни обединява. За да обединим максимално усилия и не само че не трябва да се отлагат срещите на комисията, ежедневно трябва да работи. Малко време имаме, за да приключим тези конфликтни теми. За всички, които спорим - герои, те са си дали живота, енергията, жертвали са се, за да може да стоим заедно. И точно по тази тема да спорим, просто не е честно спрямо тяхната идеология, цел, мечта, ако искате. Те са мечтали за автономия, права за хората. И всичко това виждате го има и го развиваме\", каза още министър-председателят. \"Разбрахме се с колегата още следващата седмица да се отиде на Гюешево. Тунелът от наша страна е почти готов, работи се ускорено по завършването на коридор 8. Тук можем да ускорим още процеса\", обясни премиерът Борисов. \"Дори не ми се иска да мисля, че може да се стигне до поставяне на условия от България, за членството на Македония в ЕС и то след всички усилия, които направихме. Да се наложи точно аз да вдигам ръка срещу Северна Македония, просто няма да е честно. Предложих на колегата да дойдат във Варна, да работим по тази тема, вместо да почиваме. Зоран е свидетел как съм се борил с Франция, с Германия. Днес, докато летяхме с хеликоптера , професор Димитров ми изнесе лекция - на всеки хълм, над който прелетяхме, са загинали десетки хора. Хълмове, напоени с кръв. Умрели хора, за да живеем ние мирно. Веднъж казах северномакедонци и тук ме изписаха. Извинявам се, казал съм го без никаква умисъл. Излезе, все едно съм искал да ви обидя\", каза Борисов.  \"Северна Македония правят и направиха много. Ако гледаме нашия си, български интерес, няма по-добро от това Северна Македония да влезе в ЕС и НАТО. Знаете, сега като дойдат новите изтребители, ще можем да помагаме и на Северна Македония. Само да не каже някой, че ще ги нападаме сега\", коментира Борисов.     \"България по никакъв начин не се меси в работите на Република Северна Македония. Аз също внимателно съм изследвал вашата медийна среда и за мое голямо съжаление виждам силно влияние против България. Да попитам: \"Какво е поискала България от Северна Македония, какво не сме направили за Северна Македония? Мицковски ми е приятел, от едно политическо семейство сме. Какво налага такова тиражиране на злоба срещу България, какво сме ви направили? Нашите герои, като са загинали, са имали точно тези цели - да бъдем братя, да имаме просперитет и високи доходи. Защото това е най-голямата цел на всеки политик, а ние с нашата политика сме се докарали да бъдем най-бедни\", попита премиерът. \"Добре дошъл на моя приятел и колега Бойко Борисов в правителството на Република Северна Македония. За мен е чест, че днес, на втората годишнина от подписването на Договора за приятелство, добросъседство и сътрудничество с приятелска Република България, тук в Скопие разговаряме за общите постижения досега, за проектите, които ни свързват, и за идеите за общо европейско бъдеще\", написа по-рано днес Заев във Фейсбук.", "date": "2019.08.01", "title": "Борисов се извини на Заев за \"северномакедонския политик\" (Видео)"}
{"url": "https://www.24chasa.bg/novini/article/7585967", "text": "Като цветни корали те се полюшват от подводните течения. Само че това не е великолепен естествен риф, изграждан с векове, а пластмасови торбички, заседнали на златното дъно на Егейско море, след като сметище пропадна във водата преди осем години. Хиляди пластмасови торбички бяха извадени този месец от морето край гръцкия остров Андрос от екип водолази и защитници на околната среда. Те описаха това, което са открили, като \"риф от пластмасови корали\". Моретата, замърсени с пластмасови отпадъци, станаха един от най-шокиращите световни символи на вредата, нанасяна на планетата от човека. \"Беше много страшно за гледане\", каза Анабела Рос, доброволец водолаз в Иджиън рибрийт, група, основана през 2017 г. за почистване на морското дъно и бреговата линия. \"Това наистина ме шокира и мисля, че наистина ще шокира всеки, който го види.\" Средиземно море е сред моретата с най-високи нива на замърсяване с пластмаси в света, съобщи в свой доклад Световният фонд за дивата природа през юни. Гърция произвежда около 700 000 тона пластмасови отпадъци годишно, или около 68 килограма на човек, се посочва в доклада. Около 11 500 тона попадат в нейните морета всяка година и близо 70 процента от тях се връщат отново на бреговата линия, която е една от най-дългите в света. Предполага се, че замърсяването на морето около Андрос е започнало през 2011 г., когато пороен дъжд е предизвикал свличане на незаконно сметище, по-голямата част от което паднала в морето. Водолазите от Иджиън рибрийт изскубват сини, черни и жълти пластмасови торбички, оплетени в скалите и полюшващи се между рибите. Това е \"като рая на Карибско море, където навсякъде намирате коралови рифове във всички цветове. Тук е съвсем същото, но вместо корали са торбички\", казва Рос. Екипът е успял да почисти само малка част от пластмасовите отпадъци, които е открил, казва тя. Те са извлекли и 300 килограма изоставени рибарски мрежи, известни като \"призрачни мрежи\", край Андрос. При друга операция през юни край Саламина, малък остров близо до Атина, те са извадили два тона. \"Ако хората се чудят къде изчезват отпадъците им, ние ги виждаме всеки път, когато влезем под водата\", казва Рос.", "date": "2019.08.01", "title": "Водолази откриха \"риф от пластмасови корали\" в гръцката част на Егейско море (Снимки)"}
{"url": "https://www.24chasa.bg/novini/article/7585994", "text": "За нормален живот на четиричленно семейство - от двама възрастни и две деца, са необходими 2448 лева месечно. Това сочат данните на Института за социални и синдикални изследвания на КНСБ за края на второто тримесечие на годината. Издръжката на живот за човек от четиричленно домакинство е 612,15 лева. Данните бяха представени на пресконференция днес от президента на КНСБ Пламен Димитров и от експерта Виолета Димитрова. Това са необходимите средства за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти за четиричленно домакинство. Общият ръст на издръжката спрямо предходното тримесечие е 6 лева, а спрямо юни миналата година 87 лева.", "date": "2019.08.01", "title": "КНСБ: 2448 лева стигат за нормален живот на четиричленно семейство"}
{"url": "https://www.24chasa.bg/novini/article/7585996", "text": "Притеснявате ли се, че половинката ви кръшка? Ако отговорът е \"Да\", любовно гуру от Австралия дава насоки за характерните черти на кръшкачите, пише в. \"Дейли стар\", цитиран от БТА. Според Д-р Лърв, специалистка по любовни връзки, склонните към изневяра мъже и жени притежават следните три черти - егоцентризъм, липса на състрадателност и слаба заинтересованост към партньорите. \"Има много причини, поради които хората изневеряват, и в повечето случаи те нямат нищо общо с \"жертвите\" в подобни ситуации. По-често те зависят от \"извършителите\" и саморазрушителните им наклонности\", казва Д-р Лърв в интервю за сайта Спортлукс. \"Хората е по-вероятно да изневеряват, ако не са достатъчно състрадателни, ако са незаинтересовани или пасивни при различни обстоятелства и ако поставят собствените си нужди над тези на другите. От друга страна религиозните и консервативни индивиди, които имат високи морални стандарти, по-рядко проявяват склонност към изневяра\", допълва експертката по любовни отношения.", "date": "2019.08.01", "title": "Разкриха характерните черти на кръшкачите"}
{"url": "https://www.24chasa.bg/novini/article/7586010", "text": "Иранският президент разкритикува новите американски санкции срещу външния министър на Иран и ги нарече детински и пречка пред дипломацията, предаде Асошиейтед прес. Хасан Рохани заяви това, след като правителството на Доналд Тръмп обяви вчера, че е наложило финансови санкции срещу топдипломата Мохамад Джавад Зариф, предава БТА. Твърде необичайния ход да се наложи такава наказателна мярка срещу външен министър на чужда страна е част от кампания за оказване на натиск върху Ислямската република. По-рано бяха обявени и санкции срещу иранския върховен лидер аятолах Али Хаменей, припомни АП. \"Започнаха да правят детински неща\", каза Рохани в реч в провинция Западен Азербайджан. \"Всеки ден твърдят: \"Искаме да преговаряме с Иран без никакви предварителни условия\" и след това налагат санкции на външния министър\", добави Рохани.", "date": "2019.08.01", "title": "Рохани: Санкциите на САЩ срещу иранския външен министър са детински"}
{"url": "https://www.24chasa.bg/novini/article/7586009", "text": "Магистратите и служителите от състава на Районна прокуратура - гр. Димитровград застанаха зад кандидатурата на Иван Гешев за главен прокурор на Република България. Те излязоха със следното писмо до пленума на ВСС:                                                                                                                                                                                                                                                                                                                                ", "date": "2019.08.01", "title": "И Районата прокуратура - Димитровград подкрепя Иван Гешев"}
{"url": "https://www.24chasa.bg/novini/article/7585698", "text": "На десет години и осем месеца затвор и глоба от 50 000 юана (7265 долара) бе осъден иманяр, нахлул в гробница, за която се смята, че е на прадядото на първия китайски император Цин Шъхуан, информира  Присъдата бе постановена от съд в град Сиан, административния център на провинция Шаанси, където се намира прочутия мавзолей с теракотената армия на владетеля обединил Китай. Иманярът, заедно с още няколко свои помагачи, които също получиха различни присъди, са влизали в гробницата многократно между септември и октомври 2010 г. и са изнесли от нея 11 предмета, един от които по-късно бе идентифициран като особено ценен. Престъпната група е била задържана при акция на полицията и службата за опазване на историческото и културно наследство през декември 2018 г.", "date": "2019.08.01", "title": "Десет години затвор и 50 000 юана глоба получи иманяр, ограбил гробницата на прадядото на първия китайски император"}
{"url": "https://www.24chasa.bg/novini/article/7586015", "text": "Магистратите и служителите от състава на Районна прокуратура - Ивайловград също изразиха подкрепата си за номинацията на Иван Гешев за нов главен прокурор. Те публикуваха свое становише на сайта на прокуратурата.                                                                                                                                                                                                                                                                                                                       ", "date": "2019.08.01", "title": "И Районна прокуратура - Ивайловград подкрепи номинацията на Иван Гешев"}
{"url": "https://www.24chasa.bg/novini/article/7586023", "text": "Американската организация \"Планетарно общество\" обяви като успешна мисията на слънчевия й платноход \"Лайтсейл 2\", орбитиращ около Земята, предаде Франс прес. Екипът, създал този проект на стойност 7 милиона долара, изтъква, че е експериментирал с нова форма на придвижване , която ще е от полза за изследването на далечния космос. Сателитът е с големина на хляб и е оборудван с огромно платно от лъскав полиестер. Придвижването се осъществява без двигател, без гориво или слънчеви батерии, а само благодарение на натиска, упражняван от фотоните на Слънцето. \"През последните 4 дни космическият кораб издигна апогея на орбитата си с 1,7 километра благодарение на слънчевото си платно\", заяви астрономът Брус Бетс, ръководител на проекта \"Лайтсейл\". Идеята подхранва мечтите на астрономите от десетилетия, но досега почти не е реализирана, защото изглеждаше безумна: придвижване на апарати в космическото пространство без двигател, без гориво, без соларни батерии, разчитайки единствено на неуловимите слънчеви фотони. \"Официално обявяваме мисията на слънчевия платноход за успешна\", написа в Туитър Бил Най, директор на организацията \"Планетарно Общество\". В слънчевото платно няма нищо високотехнологично. То представлява огромен квадрат от изключително фино и леко отразяващо фолио (Майлар) с обща площ 32 квадратни метра. Веднъж разгънато, платното се превръща в капан за фотони. Тласъкът, осигурен от фотоните, е нищожен, но за сметка на това постоянен. \"Озовете ли се веднъж в орбита, никога няма да имате проблем с горивото\", отбеляза Най. През 2010 г. Япония изстреля слънчевия си платноход \"Икар\". Други космически агенции все още не са тествали концепцията. За какво могат да послужат слънчевите платна в бъдещето? Бил Най обяснява, че могат да бъдат използвани за далечния пътешествия отвъд пределите на Слънчевата система или за поддържането в космоса на стационарни сонди - например телескоп за наблюдение на приближаващи астероиди или сателит, \"фиксиран\" над Северния полюс. \"За да може един апарат да остане неподвижен в продължение на 10 години, са необходими огромни количества гориво. Енергията на фотоните обаче е неизчерпаема\", казва Бил Най. ", "date": "2019.08.01", "title": "Мисията на слънчевия платноход \"Лайтсейл 2\" се оказа успешна (Видео)"}
{"url": "https://www.24chasa.bg/novini/article/7586052", "text": "Бойко Борисов и Зоран Заев участваха в церемонията по полагане на цветя пред гроба на Гоце Делчев в църквата „Св. Спас“ в Скопие. В Скопие премиерите отбелязаха втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни.                                                                                                                                                                                                                                                                                                                       ", "date": "2019.08.01", "title": "Борисов и Заев положиха цветя на гроба на Гоце Делчев  (Видео)"}
{"url": "https://www.24chasa.bg/novini/article/7586056", "text": "\"Само след година и половина ние започваме много по-мащабни инвестиции в сферата на образованието - за създаване на съоръжения, лаборатории, центрове за върхови постижения, паркове, инкубатори. Готов съм да съдействам за изграждането на образователен кампус във Варна. Варна има голям потенциал за развитието на образователна инфраструктура. Радостен съм, че тук първо има интерес, второ има подходящи терени за подобен тип инвестиции и най-важното е, че има потенциал университетите тук да работят заедно.\" Това каза при срещата си с кмета на Варна вицепремиерът Томислав Дончев. Портних и Дончев огледаха на място възможностите за изграждане на модерен образователен математико-технологичен кампус, част от който ще бъде и новата сграда на математическата гимназия \"Д-р Петър Берон\". Проектът предвижда той да бъде разположен на терен от 22 дка, в района на техникумите, като за целта правителството вече прехвърли на Община Варна 14 дка. Томислав Дончев заяви, че е готов да съдейства за осигуряване на необходимото финансиране за кампуса, което по първоначални данни ще надхвърли 10 млн. лв. \"Целта ни е да превърнем цялата тази зона в един модерен център за развитие на математика, информатика, технологии и техника\", обясни кметът Иван Портних. Томислав Дончев бе сред участниците в научната конференция, посветена на 140-а годишнина на Военноморските сили. По думите му проектът за построяване на нови патрулни кораби за ВМС е във финалната си фаза и изрази надежда, че до края на тази година може да бъде избран изпълнителят и да бъде подписан договор. Що се отнася до скандала с изтичането на данни от НАП, вицепремиерът заяви, че в момента текат обсъждания дали да не се предприеме затягане на някои режими, включително по отпускането на бързи кредити. \"Според анализите на специалистите хакването на данъчната агенция няма потенциал за създаване на кой знае какви проблеми, тъй като ЕГН-та до преди няколко години бяха общодостъпна информация. В комбинация с други лични данни обаче, може да се стигне до неприятни ситуации\", обясни Дончев.", "date": "2019.08.01", "title": "Дончев: Заради изтичането на данни от НАП обсъждаме затягане на режима за бързи кредити"}
{"url": "https://www.24chasa.bg/novini/article/7586054", "text": "Предмети с историческа ценност и такива ползвани за иманярска дейност иззеха свищовски полицаи при проверка на лек автомобил, съобщиха от Областната дирекция на полицията във Велико Търново.. Вчера около 18,00 ч. в с. Козловец е извършена проверка на лек автомобил \"Форд\", управляван от 49-годишен мъж от същото село и 51-годишен пътник от Свищов. В хода на проверката в колата са установени и иззети металотърсачи, лопати, монетовидни и метални предмети и фрагменти ,първоначално датиращи от римската и османската епохи. При претърсвания на адресите на двамата са намерени още подобни премети и 9 бойни патрона. По случая е започнато досъдебно производство. Работата по документиране на престъпната дейност на двамата продължава.", "date": "2019.08.01", "title": "Вижте какви ценности от иманярство иззеха свищовските полицаи (Снимки)"}
{"url": "https://www.24chasa.bg/novini/article/7586081", "text": "Торнадо край границата с България изкорени множество дървета в Турция, причини щети на слънчогледови ниви и предизвика паника сред местното население, съобщава турската частна телевизия НТВ, цитирана от БТА.  Смерчът се е вихрил в продължение на 10 минути в турския окръг Къркларели (Лозенград). Стихията е изкоренила 30-годишни тополи по пътя си, под които са зейнали двуметрови ями. Местни жители си спомнят, че голямо торнадо е минало в същия район и преди 36 години. Нанесените върху селскостопанските насаждения щети са засегнали площ от 200 декара, оценяват в засегнатото от стихията село Тозаклъ в района на град Пънархисар (Бунархисар).", "date": "2019.08.01", "title": "Торнадо вилня в Турция край българската \nграница"}
{"url": "https://www.24chasa.bg/novini/article/7586106", "text": "Автобус с македонски туристи, които са пътували на почивка в България, се е ударил в комби, пренасящо строителни материали. Инцидентът е станал на регионалния път Велес-Щип снощи, съобщи  . Загинал е шофьорът на комбито – 30-годишен мъж от Скопие. 15 от пътниците в автобуса са ранени. Те са пътували към „Слънчев бряг” на почивка. На място са пристигнали екипи на пожарната и линейки на Бърза помощ. Някои от пострадалите са приети в хирургичното отделение на болницата в град Велес. Полицията е направила оглед на мястото на катастрофата. Не се съобщават повече подробности.", "date": "2019.08.01", "title": "15 ранени при удар на автобус с македонски туристи, пътували за Слънчев бряг, и комби"}
{"url": "https://www.24chasa.bg/novini/article/7586062", "text": "\"Стресът, който преживях, е отвратителен.  Сутринта отидох на работа, без да знам, че вечерта може да не се прибера. Когато ме затвориха в камерата изпаднах в невероятен шок, помислих, че няма да изляза жива. Усещах как ледът започва да полепва по гърба ми, понеже като влязох в камерата фланелката ми беше мокра. Беше нещо страшно - студено, тъмно и тясно. Започнах да блъскам, отвориха ми след около минута\".  Това разказа пред \"24 часа\"  Днес Тодорова е дала отново показания в полицията в Слънчев бряг. Привикани са били и две вече бивши колежки на Веселка  - въпросната Боряна, за която пострадалата твърди, че била инициатор на случилото се и още една жена от магазина. \"Опитват да ме изкарат луда, защото на няколко пъти им направих забележки за мръсотията в кухнята. А нали аз нося отговорност като готвач, ако стане нещо? Майка ми е била 40 г. главен готвач и аз много добре знам, че не може да се правят такива безобразия\", казва Тодорова. Тя работи в друг обект на същата фирма в Несебър. местят я в Слънчев бряг за седмица, за да замести болна колежка. След случилото се обаче от работодателят я помолил да напусне, твърди готвачката. От фирмата, собственик на магазина заявиха, че очакват полицията да си свърши работата, но си правят и вътрешна проверка. Според собствениците Тодорова напуснала по собствено желание.", "date": "2019.08.01", "title": "Заключената в камера готвачка: Ледът полепваше по гърба ми, не вярвах, че ще оживея"}
{"url": "https://www.24chasa.bg/novini/article/7586108", "text": "По повод протеста на Апелативната специализирана прокуратура за определените мерки за неотклонение „парична гаранция“ на собственика на „ТАД груп“ Иван Тодоров и с разрешение на наблюдаващия прокурор, публикуваме части от доказателствения материал, събран в хода на разследването. Това съобщиха от прокуратурата. Заличени са всички лични данни, факти и обстоятелства, увреждащи интересите на трети страни, както и нецензурни думи и изрази. Установено е, че има неуспешни опити за нерегламентиран достъп до 49 търговски дружества. Относно личните данни на магистрати, такива са събирани основно за прокурори и следователи, а папката е със заглавие: „ Ne se chistiiiii“. Публикуваме и част от свидетелски показания, които ще бъдат представени в цялост на Специализирания наказателен съд: „Но все пак броят на клиентите е недостатъчен, затова не съм сигурен кой го предложи – И. или К., част от политиката на фирмата за набиране на клиенти да бъде тестването на сайтове на различни дружества без тяхно знание и впоследствие да ги набират като клиенти. Тази политика на фирмата се коментираше постоянно в офиса основно между И. и К., като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъда привлечени като клиенти.“ Действията по разследването продължават.", "date": "2019.08.01", "title": "Прокуратурата публикува доказателства срещу \"Тад груп\", вижте ги (Снимки)"}
{"url": "https://www.24chasa.bg/novini/article/7586121", "text": "Стартира рехабилитацията на 27,2 км от третокласния път III-866 Смолян - Стойките - Широка лъка. Проектът - лот 24, се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. Инвестицията е за над 27,9 млн. лв. Лот 24 обхваща рехабилитацията на два участъка. Първият (от км 8+225.53 до км 11+557.32) е с дължина 3,3 км. Той е изцяло в чертите на град Смолян и съвпада с улиците – „Миньорска“, „Първи май“ и „Невестата“. Вторият участък (от км 26+600 до км 50+484.86) е 23,8 км. Преминава през селата Стойките, Широка лъка и град Девин. Третокласният път III-866 Смолян - Девин - Кричим е основна пътна връзка за жителите на област Смолян. Алтернативен маршрут е на второкласния път II-86 Асеновград – Смолян и осигурява връзка с път I-8 Пазарджик - Пловдив. В момента със средства от ОПРР се ремонтират още 36 км от третокласния път по направлението Михалково - Кричим. Отсечката е включена в лот 22 и лот 23 от програмата. Лот 22 започва от кръстовището за стената на яз. „Цанков камък“ при Михалково и преминава покрай язовир „Въча“. Дължината му е 21,1 км. В лот 23 е участъкът от изхода на Кричим до яз. „Въча“, с дължина 15,3 км. С успешното изпълнение и на трите проекта - лот 22, лот 23 и лот 24, ще бъдат основно ремонтирани близо 64 км от третокласния път. В двата участъка в лот 24 ще бъде извършена цялостна подмяна на асфалтовата настилка и подобряване на отводняването. Отсечката ще е с нови бордюри, водостоци, мантинели, пътни знаци и хоризонтална маркировка. Ще бъдат ремонтирани и 4 съоръжения – 16-метров мост при 35-ти км, премостващ Върбово дере, 7-метров мост при 37-ти км, над Караул дере, 10-метров мост при 39-ти км, и 8-метровия мост при 40-ти км, премостващ Брезко дере. С рехабилитацията на пътя ще се подобри връзката до природните и културните забележителности в областта - пещерата Дяволското гърло, Триградско ждрело, Харамийската пещера, местността Чаирите, Беденските бани, курортен комплекс Пампорово, Смолянските езера, което ще спомогне за развитието на туризма в региона. Ще се повиши достъпът до административни, здравни и културни услуги на жителите на населените места в общините Девин и Смолян и ще се подобри свързаността им с областния център. Изпълнител на строително-монтажните работи на лот 24 е „ИСА 2000“ ЕООД. Договорът им е за 27 913 817,87 лв. с ДДС. Строителният надзор ще осъществи Обединение „Надзор региони“, с участници: ,,Строл 1000“ АД и ,,Трафик холдинг“ ЕООД. Техният договор е за 393 000 лв. с ДДС. Авторският надзор ще бъде от Консорциум ,,Мости“ за 2 160 лв. с ДДС. Общата стойност на проекта BG16RFOP001-7.001-0024 Лот 24 „Път III-866 Смолян - Стойките - Широка лъка от км 8+225.53 до км 11+557.32 и от км 26+600 до км 50+484.86, с обща дължина 27.217 км, Област Смолян“ е 29 105 256,80 лв с ДДС. Финансирането от Европейския съюз е 85% - 21 191 168,53 лв. с ДДС. Националното съфинансиране е 15% - 3 739 617,98 лв. с ДДС, собственият принос е 4 174 470,29 лв. с ДДС.", "date": "2019.08.01", "title": "Започва рехабилитацията на още 27 км от пътя Смолян - Стойките - Широка лъка"}
{"url": "https://www.24chasa.bg/novini/article/7586183", "text": "Мигрант е загинал в Босна и Херцеговина, след като го ударил влак, докато спял на железопътната линия, предаде Асошиейтед прес, предаде БТА.  Полицията съобщи, че инцидентът е станал рано тази сутрин в северозападния град Бихач, където са блокирани хиляди мигранти, опитващи се да достигнат западноевропейските страни. Босненският портал Кликс съобщи, че приближаващият се влак е сигнализирал със сирената си и и се опитал да спре, но мъжът не помръднал. Полицията разследва случая. Тяло на друг мигрант бе намерено в сряда в къща в северозападния босненски град Велика Кладуша, близо до границата със съседна Хърватия, която е членка на Европейския съюз.", "date": "2019.08.01", "title": "Влак е прегазил мигрант в Босна и \nХерцеговина, докато спял"}
{"url": "https://www.24chasa.bg/novini/article/7586190", "text": "Над 17 кг. хероин на стойност 1,130 млн. лева са задържани на ГКПП Капитан Андреево. Това съобщиха от съвместна пресконференция зам.-окръжният прокурор на Хасково Делчо Лавчев, директорът на Агенция \"Митници\" Георги Костов, директорът на ОД на МВР - Хасково ст. комисар Ангел Цанков и представители на \"Гранична полиция\" и служба БОП. Пратката бе задържана на 26 юли. Служители на митницата откриха дрогата при проверка на лек автомобил с 44-годшен британски гражданин от иракски произход, каза Делчо Лавчев. По негови думи високорисковото вещество с бруто тегло 17, 356 кг. е било намерено в двойно дъно на хладилна чанта при щателната инспекция на превозното средство. Хасковската окръжна прокуратура образува незабавно досъдебно производство, предполагаемият извършител е задържан и привлечен за обвиняем, извършени са много процесуални действия. В техния ход се установи, че и други лица имат съпричастност към случая, посочи Лавчев. Задействана е била служба БОП, чийто служители са задържали до хотел в Хасково предполагаем помагач и подбудител на наркотрафика, добави Лавчев. Той допълни, че става дума за 37-годишен ирански гражданин. Лавчев обобщи, че след внесеното искане от държавното обвинение Окръжният съд в Хасково е определил мярка за неотклонение \"задържане под стража\" спрямо двете лица, като се очаква издирване на още замесени в случая. Законът предвижда наказание от 15 до 20 години затвор и глоба от 200 000 до 300 000 лева при доказване на вина в съда. Случаят е изключително позитивен и илюстрира добрата координация на службите под ръководството на прокуратурата, оцени директорът на Агенция \"Митници\" Георги Костов. Той отбеляза професионализма на работещите на терен митнически служители, тяхната идентификация на автомобила като рисков, високия им професионализъм при проверката, и бързите действия. Използван бе голям арсенал от оперативни способи и методи, обобщи Костов. Той припомни, че това е трети подобен случай в последните 4 месеца, в който се стига до разкриването на извършител на по-високо ниво на веригата, като общото количество на задържания хероин при тях е 312 килограма. Костов добави още, че разкриването на контрабандата на наркотици на натоварения пункт Капитан Андреево е от изключително значение за имиджа на митниците като така тази дейност става еталон за добра практика.", "date": "2019.08.01", "title": "Над 17 кг. хероин са задържани на \"Капитан Андреево\""}
{"url": "https://www.24chasa.bg/novini/article/7586377", "text": "Двадесет и три годишният студент Кристофър Спел от гр. Кортланд манър в щата Ню Йорк постави световен Гинес рекорд с вертикален скок от място с височина 163 сантиметра, предаде агенция ЮПИ, цитирана от БТА.  Студентът от университета в Бъфало тренирал за постижението си от август миналата година. Преди това Спел два пъти беше дисквалифициран от Гинес, тъй като кубичните конструкции, върху които скачал, били оценени като прекалено меки. С последния си скок Спел подобри предишния рекорд в дисциплината - 161,5 сантиметра.", "date": "2019.08.01", "title": "Американец постави Гинес рекорд с вертикален скок от място"}
{"url": "https://www.24chasa.bg/novini/article/7586386", "text": "Близо 200 фирми, стопанисващи около 600 търговски обекта по морето, без дълготрайни материални активи и собственост на рискови лица са поставени под наблюдение от териториалната дирекция на НАП Бургас. Това съобщиха от приходното ведомство в морския град. В НАП е направен профил на група фирми, които попадат в най-рисковата категория, а именно - фирми отчитащи обороти, трупащи, но неплащащи задължения. Дружествата са с дейност търговия и стопанисване на питейни заведения по Южното Черноморие. В тези обекти има регистрирани фискални устройства, отчитат се обороти, но е избегната регистрация по Закона за ДДС. Същите фирми в част от случаите са назначили работници с необичайно високи заплати, подават данни за трудови договори, но за повечето не се подават декларации за осигуряване и не се внасят дължимите осигурителни вноски. В хода на анализите и наблюденията са установени още и нереално ниски, а на някои места и нулеви обороти на магазини и заведения с голяма посещаемост. От НАП считат, че е налице риск от невнасяне в бюджета на дължими задължения в размер на милиони левове. Поради липса на активи, дълговете не могат да се обезпечат и затова отговорността по заплащане на задълженията ще бъде вменена на физическите лица, които реално стопанисват и управляват обектите, а не на рисковите собственици, които са малоимотни и даже не предполагат за активната дейност на \"техните обекти\" . Установени са и случаи, в които \"собствениците\" са починали хора или такива, които от години са извън страната.", "date": "2019.08.01", "title": "НАП-Бургас наблюдава 200 фирми с рискови собственици"}
{"url": "https://www.24chasa.bg/novini/article/7586399", "text": "В 10:24 ч. тази сутрин мощността на шести блок на АЕЦ “Козлодуй” е била намалена принудително до 300 мегавата в резултат на задействане на автоматиката за разтоварване на блока. Това станало поради изключване на две от главните циркулационни помпи, съобщиха от пресцентъра на централата. Причините за изключването на помпите по-късно били отстранени. За да бъдат включени отново в работа двете циркулационни помпи, турбогенераторът на шести блок бе изключен от електроенергийната система на страната и присъединен отново три часа след спирането. Радиационната обстановка в района е нормална. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор. Пети блок на АЕЦ “Козлодуй” работи с пълно натоварване на мощността.", "date": "2019.08.01", "title": "Изключиха за 3 часа шести блок на АЕЦ „Козлодуй”"}
{"url": "https://www.24chasa.bg/novini/article/7585708", "text": "Младите китайци ще бъдат силен двигател на глобалното потребление на луксозни стоки, сочи съвместен доклад на консултантската фирма „Бейн енд къмпани\" и италианската организация на производителите на луксозни продукти „Фондационе Алтагама\". Според авторите му, много е възможно да продължи доминацията на Китай в сегмента на луксозните стоки, тъй като младото му население показва силни предпочитания за закупуването на висококачествени маркови продукти у дома, където в последните години всички големи фирми отвориха магазини и се опитват да привличат клиенти с ценова политика и локализирани маркетингови стратегии, предава  Родените след края на 90-те години китайци ще бъдат един от главните фактори, оформящи бъдещия пазар на луксозни стоки, тъй като имат „значителна покупателна сила като уверени и импулсивни купувачи\", се казва още в доклада. Предишно изследване на „Бейн\" показа, че разходите на китайците за луксозни продукти са скочили с 20% през миналата година, заемайки 1/4 от световния пазар.", "date": "2019.08.01", "title": "Доклад: Младите китайци ще бъдат основен двигател на глобалното потребление на луксозни стоки"}
{"url": "https://www.24chasa.bg/novini/article/7586436", "text": "Близо 800 хиляди нелегални мигранти са били спрени от турските власти, докато опитвали да напуснат Турция, а 18 хиляди каналджии - задържани през последните три години, съобщава \"Дейли сабах\", позовавайки се на данни на източници от сигурността. Турция се превърна във врата към Европа за мигрантите, избягали от война или мизерия в родните си страни, отбелязва вестникът, цитиран от БТА. От 2016 г., когато Турция подписа с Брюксел споразумение за овладяване на миграцията към Европа, турските власти са заловили 795 675 мигранти и са подвели под съдебна отговорност 18 775 каналджии, сочат данните, събрани от Анадолската агенция. Цената за прекарването на мигранти през границите на Турция варира от 500 до 7000 евро в зависимост от финансовите им възможности, казва пред агенцията източник, запознат със ситуацията. За онези, които могат да си го позволят, се осигурява луксозна яхта, но в повечето случаи мигрантите търпят нечовешки условия в малки лодки. Тази година 144 мигранти са загинали при пътни инциденти, замръзвайки от студ или удавяйки се в морето, показват данни на турското вътрешно министерство.", "date": "2019.08.01", "title": "Турските власти попречили на 800 000 нелегални мигранти да напуснат страната"}
{"url": "https://www.24chasa.bg/novini/article/7586391", "text": "От началото на учебната 2019/2020 г. Инвестбанк ще предоставя кредити на студенти и докторанти, след като сключи договор с Министерство на образованието и науката за кредитиране на студенти и докторанти с държавна финансова подкрепа. Системата за студентско кредитиране гарантира достъп на младите хода до висше образование, независимо от социалния им статус. Учащите във висши учебни заведения могат да получат студентски кредит от Инвестбанк за заплащане на таксите си за обучение, за издръжка /за целия или част от периода на обучение/ или за рефинансиране на вече отпуснати студентски кредити. За студентски кредит могат да кандидатстват български граждани, граждани на страни-членки на ЕС, на държави от Европейското икономическо пространство или Конфедерация Швейцария на възраст до 35 години, които учат в редовна форма на обучение, степен бакалавър, магистър или доктор в държавно или частно учебно заведение или научна организация. Не трябва да притежават същата образователно-квалификационна или научна степен, и да са отстранени или прекъснали обучението си, освен в предвидените в закона случаи. Кредитите се предоставят за срок до 10 години в лева, при изключително изгодни условия: без такси и комисиони за отпускане и погасяване на кредита, с ползване на гратисен период, годишна фиксирана лихва от 6 % за целия срок на кредита и изплащане на равни месечни вноски. Лихва се начислява само върху усвоената част от кредита. Кредитите са гарантирани от държавата и не е необходимо предоставяне на допълнително обезпечение от страна на студентите и докторантите.", "date": "2019.08.01", "title": "Инвестбанк отпуска кредити за студенти и докторанти"}
{"url": "https://www.24chasa.bg/novini/article/7586423", "text": "Български младеж се призна за виновен за смъртта на баща и дъщеря на пътя в  Англия. 18-годишният Марио Джамбазов шофирал BMW близо до Гисбъроу на 13 юни и се е забил в \"Хюндай\", в който са били 41-годишната Сара Лидел и 68-годишният й баща Майкъл, съобщи The Northern Echo. Г-н Лидел е загинал на място. Дъщеря му Сара е получила сериозни наранявания и е починала в болница. Джамбазов, който живее в Уитби, чрез видеоклип се призна за виновен по две обвинения за причиняване на смърт чрез опасно шофиране и за шофиране без застраховка. Преводач му разясни обвиненията срещу него. Съдията насрочи следващото дело за 9 септември и разпореди да се изготви доклад преди присъдата. Подсъдимият е задържан под стража.", "date": "2019.08.01", "title": "Български младеж призна вина за смъртта на баща и дъщеря на пътя в Англия"}
{"url": "https://www.24chasa.bg/novini/article/7586458", "text": "От началото на 2019 г. Народното събрание е приело 84 закона, 125 решения и едно обръщение към българския народ, сочи справка за законодателната дейност на Народното събрание, подготвена от дирекция „Пленарни заседания, парламентарен контрол и финални текстове“ и парламентарния пресцентър.. През седмата си сесия 44-ото Народно събрание е приело 41 закона и 65 решения.  За периода от 7 май до 31 юли 2019 г. в парламента са внесени 57 законопроекта, като 26 от тях са на народни представители. Постъпили са 73 проекта за решения, от тях 64 са от депутати. По време на седмата си сесия 44-ото Народно събрание е приело изменения и допълнения в Закона за енергетиката, в Закона за мерките срещу изпирането на пари, в Закона за държавната собственост, в Закона за лечебните заведения, в Закона за здравето, в Закона за политическите партии, в Изборния кодекс и др. Парламентът е имал 34 редовни и едно извънредно пленарни заседания. От началото на 2019 г. Народното събрание е имало 79 редовни и две извънредни пленарни заседания. В парламента са внесени 117 законопроекта, 133 проекти за решения и един проект на обръщение. Народното събрание е приело 84 закона, 125 решения и едно обръщение към българския народ. Използваното време за осъществяване на контролната функция на парламента през седмата сесия на 44-тото Народно събрание е 27 часа и 47 минути. Парламентарен контрол е провеждан в 9 пленарни заседания. В Народното събрание от 7 май до 31 юли 2019 г. са постъпили 277 въпроса и 14 питания. В този период са проведени четири изслушвания на министри и едно разискване по питане. Членовете на правителството са отговорили на 218 въпроса и 6 питания. На най-много въпроси и питания са отговорили министърът на регионалното развитие и благоустройството Петя Аврамова – 45, министърът на здравеопазването Кирил Ананиев – 34, министърът на земеделието, храните и горите Десислава Танева – 22, министърът на вътрешните работи Младен Маринов и министърът на труда и социалната политика Бисер Петков – по 15, министърът на финансите Владислав Горанов – 14, вицепремиерът по обществения ред и сигурността и министър на отбраната Красимир Каракачанов и министърът на образованието и науката Красимир Вълчев – по 13, министърът на правосъдието Данаил Кирилов – 12, министърът на околната среда и водите Нено Димов – 10, министърът на културата Боил Банов и министърът на енергетиката Теменужка Петкова – по 7 и т.н. Най-много въпроси и питания са отправили народните представители Георги Гьоков – 30, Валентина Найденова – 20, Георги Стоилов – 13, Дора Янкова – 11, Джевдет Чакъров, Антон Кутев, Кристина Сидорова и Любомир Бонев – по 10, Николай Цонков, Светла Бъчварова и Надя Клисурска-Жекова по 9, Георги Йорданов – 8, Иван Димов Иванов, Иван Валентинов Иванов и Илиян Тимчев – по 7, Анелия Клисарова, Даниел Йорданов, Иван Ченчев, Крум Зарков, Стефан Бурджев и Филип Попов – по 6, Георги Михайлов, Николай Тишев и Пенчо Милков – по 5 и т.н. От ПГ „БСП за България” са внесли най-много въпроси и питания - 213 въпроса и 13 питания. От ПГ на ПП ГЕРБ са отправили 31 въпроса и едно питане, от ПГ на ДПС - 15 въпроса, от ПГ „Обединени патриоти” - 14 въпроса и от ПГ на ПП ВОЛЯ – „Българските Родолюбци“ - 1 въпрос.", "date": "2019.08.01", "title": "Петя Аврамова е най-питаният министър през седмата сесия на 44-ото Народно събрание"}
{"url": "https://www.24chasa.bg/novini/article/7586461", "text": "След спорове, продължили 14 години, в Холандия беше въведена забрана на бурките, предаде ДПА. Дрехи, които прикриват лицето, като бурки и воали, вече не могат да бъдат носени в обществени институции като училища, болници и правителствени учреждения, нито в автобуси и влакове. Вътрешното министерство призова местните власти и органите на реда да прилагат забраната, предава БТА. От представителите на силите за сигурност вече се изисква да казват на забулените жени да показват лицата си. Ако не го сторят, може да им бъде отказан достъп до обществени сгради и да им бъдат наложени глоби от най-малко 150 евро. Забранени са и други средства за прикриване на лицето като маски и мотоциклетни каски. Холандският крайнодесен популист Герт Вилдерс нарече забраната \"исторически ден\". Той заяви пред холандско радио, че това е \"първата антиислямска мярка\", въведена в страната. Не е ясно обаче до каква степен забраната ще бъде прилагана наистина, след като няколко града, както и болници, компании за обществен транспорт и полицията заявиха, че няма да я спазват. Франция беше първата държава в Европа, въвела забрана на пълния ислямски воал през 2011 г.. припомни ДПА. Няколко страни последваха нейния пример. В Дания забраната на прикриващите цялото лице воали е в сила от една година. Досега според властите са били наложени глоби от 134 до 1340 евро в 39 случая, включително на 22 жени, носещи бурки или никаби. В Германия досега са били въвеждани само изолирани и ограничени забрани - например, за обществените служби в провинция Хесен. Мнозина смятат прикриващия цялото лице воал за символ на потискането на жените в исляма. Критиците на забраната обаче я приемат като посегателство над религиозната свобода. Смята се, че в Холандия има около 150 жени, които носят редовно бурки или никаби.", "date": "2019.08.01", "title": "Забраната на бурките влиза в сила в Холандия след години на спорове"}
{"url": "https://www.24chasa.bg/novini/article/7586431", "text": "Ограничете извършването на дейности на открито в най-горещите часове на деня - между 11 и 15 часа, припомнят от МВР. Между 12 и 16 часа ползвайте помещенията с климатик или най-сенчестото място в стаята или офиса. За светлокожите са опасни не само слънчевите лъчи, могат да се получат-слънчев удар, изгаряния и други. Да се пазят сърдечно болните. Кръвоносните съдове се разширяват от топлината, това може да понижи стойностите на кръвното налягане, прегряването води до унесеност, делириум, даже бълнуване. На открито използвайте шапки с широка периферия. Носете светли и проветриви (широки) дрехи, дори навлажнени, изпаряват вода и тялото остава защитено за по-дълго време. За да се предпазите от топлинен удар, пийте много течности. Използвайте по-големи количества - над 2литра. Специалистите препоръчват да се пие вода винаги, щом усетите жажда. Желателно е течностите, да съдържат сол - тялото я губи с потта. Айрян, бульони, натурални сокове са най-подходящите напитки, които предотвратяват дехидратацията. Внимавайте с разхлаждането в басейни и в морето, рязкото охлаждане може да доведе до термичен шок и да причини проблеми с дишането. Алкохолът е абсолютно противопоказен! При нужда незабавно позвънете на: „ЕДИНЕН ЕВРОПЕЙСКИ НОМЕР ЗА СПЕШНИ ПОВИКВАНИЯ ” - телефон – 112 Полезно е да знаете още: Телефон 112 е Единен номер за спешни повиквания в Европа. На телефон 112 може да потърсите спешна медицинска помощ, помощ при пожари, катастрофи, бедствия, аварии, терористични актове, както и в случаи на нарушаване на обществения ред; Вашето обаждане се приема от оператор. Бъдете максимално ясни и точни при съобщаване на информацията и мястото на инцидента; Телефон 112 се избира без код. Обаждането е безплатно; Системата 112 отсява фалшивите сигнали. Недобросъвестните обаждания се санкционират по установения законов ред.", "date": "2019.08.01", "title": "Как да се предпазим в горещото време"}
{"url": "https://www.24chasa.bg/novini/article/7586479", "text": "В последните години две млади принцеси се опитаха да избягат от своя баща, всемогъщия емир на Дубай Мохамед бин Рашид ал Мактум след болезнени драми, достойни за трилър и в крайна сметка претърпели провал. Сега шестата съпруга на емира - принцеса Хая, която избяга в Лондон - иска защита от британското правосъдие. В Обединените арабски емирства - стратегическа страна в Персийския залив - случаите с \"принцесите бунтарки\" станаха център на медийното внимание и разбуниха духовете в Дубай, който пази в пълна дискретност случващото се в управляващото семейство. Градът-държава управлява много внимателно имиджа си в чужбина на важен международен финансов център и рай на лукса за туристите с гигантските си търговски центрове и все по-впечатляващи и модерни небостъргачи. Това лято обаче, 45-годишната Хая, шеста съпруга на владетеля на емирството от 2004 г,. предизвика сензация, като избяга в Лондон от 70-годишния си съпруг. Впоследствие тя предприе безпрецедентна процедура срещу съпруга си, като поиска във вторник пред съдията по семейни дела в лондонския Висш съд да получи мярка за защита от принудителен брак, какъвто може да бъде наложен на едно от двете деца на двойката. Хая поиска също мярка за защита от издевателства, както и охрана за децата си. Шейх Мохамед бин Рашид ал Мактум, от своя страна, поиска децата му да бъдат върнати в Дубай. Двудневното изслушване в лондонския Висш съд продължи и вчера. Родена и израсла в Йордания, Хая, която е получила образование в елитни британски частни училища и е завършила Оксфордския университет, е въплъщение на модерната мюсюлманка. \"Жените трябва да осъзнаят силата си\", довери тя през 2016 г. пред женско списание в емирството. \"Владетелят на Дубай пише стихове за своето разбито от бягството на жена си принцеса Хая сърце, но предвид начина, по който се отнася към двете си дъщери, които държи затворени, той изглежда проявява търпимост към жените единствено, когато те стоят затворени в златната си клетка\", отбеляза в началото на юли в Туитър директорът на организацията \"Хюман райтс уоч\" Кен Рот, имайки предвид принцесите Латифа и Шамса, дъщери на емира. Преди време двете принцеси се опитаха да избягат, но без успех. През март 2018 г. 32-годишната Латифа ал Мактум обяви във видеозапис в Ютюб, че иска да избяга от страната. С насълзени очи тя каза, че в \"течение на три години е била затворена и измъчвана\" от баща си след първия й опит за бягство през 2002, когато била на 16. Тя го критикува \"че мисли единствено за имиджа си\" и е \"съсипал живота на толкова хора\". \"Записвам това видео в случай, че нещата се провалят\", казва тя. Видеото беше публикувано, тъй като опитът, предприет на 24 февруари 2018 г. и достоен за трилър, наистина се проваля с гръм и трясък. С помощта на финландска приятелка принцесата успява да напусне града-държава, за да се качи тайно в крайбрежието на съседното султанство Оман на американска ветроходна яхта. В нощта на 4-ти срещу 5-ти март обаче, в международни води близо до индийския щат Гоа, яхтата \"Ностромо\" е задържана от индийския военен флот, разказаха пред АФП собственикът на плавателния съд - французинът Ерве Жобер - и финландската приятелка на принцесата Тина Яухиайнен. Двамата чужденци казват, че са били отведени в Дубай, затворени на тайно място, а после експулсирани. Колкото до принцесата, оттогава тя не се е появявала публично и вероятно продължава да е в Дубай. На 17 април 2018 г. дубайското правителство най-сетне наруши мълчанието си по този невероятен случай, потвърждавайки, че принцесата е била \"върната\" при семейството си и се чувства \"добре\". Базираната във Великобритания организация \"Задържана в Дубай\", с която АФП се свърза и която твърди, че оказва правна помощ на жертвите на несправедливости в Емирствата, отбеляза, че \"положението на принцесите Хая и Латифа изваждат наяве сериозните нарушения и дори узаконени злоупотреби на съдебната система в ОАЕ, особено що се отнася до правата на жените\". Във видеото си от март 2018 г. принцеса Латифа обясни, че е била дамгосана от участта на по-голямата си сестра, принцеса Шамса, също дъщеря на емира на Дубай. През 2000 г., едва 18-годишна, Шамса, която вероятно е родена през 1981 г., се опитала да избяга от баща си, докато била във ваканция в Англия. Според разказа на Латифа след двумесечно бягство младото момиче било открито, било \"дрогирано\", отведено в Дубай с частен самолет и затворено. \"Тя е лишена от всякаква свобода, заобиколена е с медицински сестри и трябва да взема лекарства, които контролират съзнанието й\", твърди Латифа. През ноември 2018 г. ОАЕ беше домакин на Световна среща на върха за толерантността, заклеймена от правозащитни организации като лицемерие предвид практиките в страната, хвърлила, според организациите, в затвора множество правозащитници като Ахмед Мансур, осъден през 2018 г. на 10 години затвор, и университетския преподавател Насер Бин Гаит, получил същата присъда през 2017 г.", "date": "2019.08.01", "title": "Дубайски принцеси в неволя се опитват да избягат от строгия семеен порядък"}
{"url": "https://www.24chasa.bg/novini/article/7586477", "text": "Временно е затруднено движението по околовръстния път на Пловдив заради изграждане на стационарна контролна единица на електронната система за събиране на таксите за ползване на републиканската пътна мрежа. Това съобщиха от пресцентъра на ОД на МВР - Пловдив. Монтажните дейности ще бъдат извършени в периода до 18.00 ч., в участъка след кръговото движение на 6-ти километър, посока Асеновград. Полицейски екипи осигуряват безопасността на движението, което се осъществява в една лента. Водачите да преминават в района с повишено внимание и съобразена скорост и по възможност да изберат обходен маршрут, призовават от полицията.", "date": "2019.08.01", "title": "Движението по околовръстния път на Пловдив е затруднено, поставят тол камери"}
{"url": "https://www.24chasa.bg/novini/article/7586706", "text": "Румяна Стоянова е на 54 год., от Перник. Диагностицирана е през 2009 год. с миелоидна левкемия. В продължение на 10 години е на поддържаща таргетна терапия и води нормален начин на живот. До февруари 2019 год., когато започва да изпитва силни болки в гръбначния стълб. Приета е в болница и е оперирана за премахване на дискова херния. Няколко дни след операцията болките стават още по-силни. Тогава й съобщават, че хроничната левкемия е прерастнала в бластна криза, но в следващите дни никой не дава категорично и ясно решение как ще протече лечението, затова близките й решават да я изпратят в турската клиника „Газиосман паша”. Там започва лечение, което дава 90% шанс за оздравяване. Лечението включва няколко курса химиотерапия и трансплантация на стволови клетки. Лечението е на стойност 115 000 евро, от които вече са предплатени 53 000 евро. Необходими са още 62 000 евро.", "date": "2019.08.01", "title": "Да помогнем на Румяна Стоянова, има 90% шанс за оздравяване"}
{"url": "https://www.24chasa.bg/novini/article/7586764", "text": "Бургаският окръжен съд допусна изпълнение на Европейска заповед за арест, издадена на 4 юли, т.г. от Прокуратурата в Залцбург и предаде Иван Г. на тамошните съдебните власти, които го разследват за тежка измама и пране на пари. Той самият изрази доброволно съгласие да бъде предаден на австрийските власти. Нашенецът се разследва за пет престъпления, осъществени от май, 2015 г. до ноември, 2018 г. Заедно с още четирима в град Бергхайм Иван Г. подвеждал служители на банкови институции да му издадат кредитни карти, като се представял за платежоспособен и добронамерен клиент. Заедно с другите четирима разследвани българинът е участвал в организирана престъпна група, прикрила произхода на имущество, придобито чрез престъпления. Това е ставало, чрез взаимно прехвърляне на имуществото на други членове на организираната престъпна група или други участници в паричните операции. Решението на Бургаския окръжен съд е окончателно.", "date": "2019.08.01", "title": "Българин сам пожела да го съдят в Австрия за измами и пране на пари"}
{"url": "https://www.24chasa.bg/novini/article/7586783", "text": "В РУ Димитровград в събота е получен сигнал за починало лице в градинката между блок № 9 на бул.Д.Благоев и ПМГ \"Иван Вазов\". След извършената аутопсия е установено, че по трупа има следи от насилие и смъртта е настъпила вследствие от кръвоизлив в мозъка, предаде  По случая има задържана жена, заподозряна за извършване на престъплението, която е настанена в психиатрична клиника. Престъплението с фатален край е било извършено след пиянски запой, в който жертвата и заподозряната са участвали в паркчето между блок №9 на бул.Д.Благоев и ПМГ \"Иван Вазов\", което от години е място, където се събират клошари и просяци. По неофициална информация, загиналият мъж се е казвал Недялко и от около 3 години живеел в тази градинка в центъра на Димитровград. Мъжът е бил на 45 години, криминално проявен и в лошо здравословно състояние. Постоянно е бил под влиянието на алкохол, с който се е сдобивал от изкарани пари от просия. Мъжът се е придвижвал много трудно, краката му са били в много лошо състояние - целите в рани и покрити с насекоми, след изгаряне и неадекватно лечение, разказват очевидци. Недялко е имал лична карта и постоянен адрес в димитровградското село Черногорово, но преди години под влиянието на алкохол е предизвикал пожар и е останал без дом. От тогава той започва да живее на открито в Димитровград. Първото място, на което се е заселил, е било до трафопост в кв. Толбухин, където след инцидент получава и нараняванията си по краката. След това започнал да обитава недостроената сграда межу паркчето до ПМГ и зеленчуковия пазар в центъра на града, до момента в който тя не бива оградена. От този момент човека е използвал градинката до нея. От социална служба Димитровград не веднъж са правили проверки и са се опитвали да приютят мъжа в институция, където да получи грижа и подслон, но той не е оказвал съдействие и е отказвал да бъде настанен или преместен където и да било.", "date": "2019.08.01", "title": "Жена убила мъж след пиянски запой в градинка в Димитровград"}
{"url": "https://www.24chasa.bg/novini/article/7586789", "text": "Със свое решение от 30.07.2019 г. Управителният съвет на Българската национална телевизия обявява конкурс за реализация на предаване за разследваща журналистика. Концепции могат да бъдат подавани както от журналисти от обществената медия, така и от автори и продуценти, които не са в трудовоправни отношения с БНТ. Проектите следва да бъдат внесени в деловодството на БНТ – София, ул. „Сан Стефано“ № 29, не по-късно от 30 септември 2019 г., предаде В края на месец януари 2019 г. ръководството на БНТ обяви вътрешен конкурс за предаване за разследваща журналистика, но до крайния срок (30.03.2019 г.) предложения не бяха представени.", "date": "2019.08.01", "title": "БНТ обявява конкурс за предаване за разследваща журналистика"}
{"url": "https://www.24chasa.bg/novini/article/7586792", "text": "Около 400 са прасетата, отглеждани в стопанства тип \"заден двор\" в Смолянска област, трябва да бъдат умъртвени до 2 август. Това съобщиха от Областната епизоотична комисия, която заседава днес по повод мерките срещу разпространение на африканска чума по свинете /АЧС/. Областта е в повишена епизоотична обстановка от края на миналата седмица, притеснени сме, че в съседната област Пловдив бе установен вирусът при дива свиня в ловно стопанство, коментира областният управител Недялко Славов. Заседанията на Областната епизоотична комисия ще бъдат ежеседмични. На територията на област Смолян няма регистрирани огнища на вируса, информират от комисията. Съгласно указанията на Централния епизоотичен щаб, стопаните трябва доброволно да умъртвят 400-те прасета в областта, а месото може да се консумира след термична обработка, при която се унищожава вирусът. Всичките прасета от стопанствата тип \"заден двора\" са нерегистрирани. От 5 август ветеринарните власти тръгват на проверки, за да установят дали стопаните са изпълнили предписанията. Ако при проверките се установят случаи на оставени за отглеждане прасета след 2 август, животните ще бъдат принудително евтаназирани и загробени. /", "date": "2019.08.01", "title": "Около 400 прасета в \"заден двор\" в Смолянско трябва да бъдат умъртвени"}
{"url": "https://www.24chasa.bg/novini/article/7586780", "text": "Съдията от Софийския районен съд Методи Лалов е подал оставка като магистрат днес пред Висшия съдебен съвет (ВСС), съобщи самият той във фейсбук профила си. Заявил е да бъде освободен от 2 септември. Като причина е посочил това, че съдебната власт правела поредна крачка към своята гибел. \"Илюзия е да се мисли, че може да има смели, независими и справедливи съдии в една силно корумпирана конструкция, която е ръководена от политически зависим ВСС\", пише Лалов в мотиви от 2 страници. За последно Лалов бе видян на протест пред ВСС, ръководен от лидера на ПП \"Да, България\" Христо Иванов. Митингът бе срещу номинацията на Иван Гешев за главен прокурор. Лалов е бивш шеф на Софийския районен съд.", "date": "2019.08.01", "title": "Методи Лалов подаде оставка като съдия"}
{"url": "https://www.24chasa.bg/novini/article/7586798", "text": "Истанбулското валйство посочи днес, че над 15 000 нередовни мигранти, включително сирийци, са били изгонени от града за по-малко от три седмици в рамките на правителствен план за тяхното преместване, съобщи ДПА, цитирана от БТА.  Сред отстранените от Истанбул мигранти са 2 630 нерегистрирани сирийски мигранти, които са изпратени в бежански лагери извън града, се посочва в сайта на истанбулското валийство. Останалите мигранти са били преместени в други градове в очакване на депортиране. Турските власти засилаха в последно време усилията срещу нередовните мигранти в Истанбул, припомня агенцията. Турция се намира във финансова криза от миналата година и недоволството спрямо сиирйските бежанци нараства. Миналия месец турските медии съобщиха за стълкновения между сирийци и турци в Истанбул. Сирийските бежанци се намират под временна закрила в Турция, но турските власти засилват мерките за сигурност спрямо тях. Миналата седмица истанбулското валийство даде срок до 20 август нелегално пребиваващите в Истанбул сирийци бежанци да напуснат града или да бъдат изпратени обратно в градовете, където са регистрирани първоначално. Турски медии съобщиха, че някои сирийци се депортират, което породи страхове сред сирийската общност в Турция. Министърът на вътрешните работи Сюлейман Сойлу отхвърли тези информации миналата седмица. В Турция живеят 4 милиона бежанци, включително 3,6 милиона бежанци от Сирия. Над половин милион сирийци са регистрирани в Истанбул, но се смята, че още 300 000 сирийски бежанци, регистрирани на други места, живеят в града.", "date": "2019.08.01", "title": "Над 15 000 нередовни мигранти са били изгонени от Истанбул"}
{"url": "https://www.24chasa.bg/novini/article/7586797", "text": "Германия поиска прошка от Полша за зверствата на Третия райх за потушаването на Варшавското въстание през 1944 година и унищожаването на полската столица, съобщи  Германският външен министър Хайко Маас беше във Варшава по повод 75 години от избухването на въстанието. Той призна, че страната му носи отговорност за множество престъпления срещу полския народ. Маас каза, че се срамува, че Германия се е извинила на поляците цели 5 десетилетия след Втората световна война.", "date": "2019.08.01", "title": "Германия поиска прошка от Полша за зверствата по време на Варшавското въстание"}
{"url": "https://www.24chasa.bg/novini/article/7586793", "text": "Руски актьор от водещ театър беше осъден на 8 дни лишаване от свобода, защото е изиграл пиян полицай в аматьорско хумористично видео. Дмитрий Смолев беше признат за виновен за уронване на престижа на руската полиция и нелегално носене на полицейска униформа, предаде Би Би Си, цитира  Актьорът играе главна роля в постановката \"Дюма\" по пиеса на драматурга Иван Окхлобистин в известния театър \"Современник\". Във видеото с времетраене под една минута Смолев се клатушка и пуши цигара. То е било публикувано от блогър в социалната мрежа TikTok. В интервю по руска телевизия Смолев каза, че блогърът го е помолил да участва в клипа като услуга и му е дал полицейската униформа. Актьорът не е знаел, че клипът ще бъде качен в интернет. Театър \"Современник\" излезе с позиция, че \"разбира как непознаването на руските закони (какъвто е случаят с актьора Дмитрий Смолев) не освобождава никого отговорност\". Но според него артистът и партньорът му в този клип не са познавали законите и не са добавили надписи към видеото, от които да се разбере, че става дума за \"актьорски скеч\". В изявлението е отбелязано, че \"клипът е дори талантлив\" и \"е наистина жалко, че това не е театрална работа на Дмитрий Смолев\".", "date": "2019.08.01", "title": "Руски актьор, изиграл пиян полицай, беше осъден на 8 дни затвор (Видео)"}
{"url": "https://www.24chasa.bg/novini/article/7586803", "text": "Министърът на туризма Николина Ангелкова проведе работна среща с ръководители и членове на Българската асоциация на професионалистите в мениджмънта на хотели, съобщиха от ведомството. Последните данни на националната статистика сочат, че за периода януари-юни 2019 г. у нас са направени над 3,6 млн. визити на чуждестранни туристи, което е 0,3 а сто спад спрямо същия период на 2018 г., е отбелязала министър Ангелкова и е припомнила, че още в началото на годината са предупредили за предизвикателствата в бранша през 2019 г. Тя е подчертала, че независимо че за юни отстъплението на пазари Германия и Русия не е в толкова сериозен размер, усилията за създаване на атрактивен продукт за туристите продължават. За да привлечем повече посетители в България, предприемаме допълнителни мерки за насърчаване на организирания туризъм в крилата на сезона - през май, юни и септември, е информирала министърът. Тези стъпки ще бъдат свързани с активна реклама за бранд България чрез насочени послания към всеки пазар според специфичните му интереси. Пилотно механизмът ще стартира по Черноморието. Работим насочено към водещите 10 входящи пазара за страната, но и за увеличаване на интереса на туристите от държавите от топ 20 и топ 30, както и от перспективните пазари - Китай, Индия, Япония, САЩ и др., е отбелязала още министърът. Фокусираме се също върху транспортната свързаност, прилагаме съвременните дигитални технологии в рекламата и в административното обслужване, е подчертала министър Ангелкова. Представителите на бизнеса са изтъкнали необходимостта за обединени усилия на държавата, хотелиерите и общините за популяризирането на България. Зад тази позиция заставаме изцяло като администрация, е потвърдила министър Ангелкова.", "date": "2019.08.01", "title": "Ангелкова през мениджъри на хотели: Насърчаваме органзирания туризъм през май, юни и септември"}
{"url": "https://www.24chasa.bg/novini/article/7586589", "text": "Шестима души с психични заболявания и такива, които са известни в района на Радомирско, че проявяват безпричинна агресия, се проверяват за убийството на 77-годишния Коста Янков. Мъжът участваше в поклонническия поход \"Светият път\", който на 1 юли тръгна от Велико Търново, а на 31-и пристигна в Рилския манастир по маршрут, по който са пренесени мощите на св. Иван Рилски преди 550 г. Възрастният мъж е пребит и душен. Открит бе чисто гол, само с чорапи на краката. Дрехите му не са открити, както и платнената торба тип мешка, в която носел дребни лични вещи. Не е намерен и мобилният му телефон, който бил от най-старите модели. Положени са усилия апаратът да бъде локализиран, но без резултат. Бай Коста категорично е бил убит на друго място и след това преместен в канавка край пътя. \"Не откриваме никакъв мотив за това жестоко безпричинно убийство. Разпитали сме много хора от групата, с която се е придвижвал, както и негови роднини. Допускаме, че престъплението най-вероятно е извършено от човек с психични проблеми\", каза прокурор Николай Цветков от окръжна прокуратура - Перник. От огледа на тялото няма следи да е водена борба между починалия и нападателя. Възрастният мъж вероятно въобще не е имал сили да се съпротивлява. Намерени са капки кръв, но бързата ДНК-експертиза показала, че това е кръвта на жертвата. \"Засега нямаме никакви улики, никаква следа, която да ни насочи. За първи път се сблъскваме с толкова неясен случай\", допълни прокурор Цветков. Сестрата и племенницата на убития са прибрали тялото. Пред разследващите те обяснили, че са шокирани от убийството. Разказали, че бай Коста бил изключително добър човек, готов на всеки да помогне, не бил скандалджия, нито пък агресивен. Като пенсионер от \"Нефтохим\" взимал голяма пенсия и често помагал на роднините си с пари.", "date": "2019.08.01", "title": "Проверяват 6-ма психари за убийството на поклонника бай Коста, изхвърлен гол по чорапи"}
{"url": "https://www.24chasa.bg/novini/article/7587026", "text": "Свързани с правителството на Саудитска Арабия хора са ръководели мрежа от фалшиви акаунти и страници във Фейсбук, за да популяризират държавната пропаганда и да атакуват регионални противници, съобщи компанията днес, предаде Ройтерс, цитирана от  Фейсбук обяви още, че е заличил над 350 акаунта и страници с около 1,4 млн. последователи в поредна акция срещу „координираното неавтентично поведение“ в платформата си и първа подобна дейност, свързана с Рияд. Страни в Близкия изток все по-често се обръщат към социални медии, включително Туитър и ЮТюб, за да упражняват прикрито политическо влияние онлайн. Ройтерс разкри мащабна „иранска“ кампания миналата година, а Рияд е обвинен в използване на същата тактика, за да атакува регионалния съперник Катар и да разпространява дезинформация след убийството на саудитския дисидент Джамал Хашоги.", "date": "2019.08.01", "title": "Фейсбук обяви, че е разкрил саудитска пропагандна мрежа"}
{"url": "https://www.24chasa.bg/novini/article/7587015", "text": "“Обсъжда се дали да не се предприеме затягане на някои режими, включително по отпускането на бързи кредити.” Това заяви вицепремиерът Томислав Дончев пред журналисти във Варна. Там той се срещна с кмета Иван Портних и участва в научна конференция по случай 140 години на Военноморските сили. Според анализите на специалистите хакването на данъчната агенция няма потенциал за създаване на кой знае какви проблеми, тъй като ЕГН-та допреди няколко години бяха общодостъпна информация. В комбинация с други лични данни обаче може да се стигне до неприятни ситуации”, мотивира се Дончев. От Асоциацията за отговорно небанково кредитиране, в която членуват компании в сектора за т.нар. бързи кредити, увериха, че и към момента членовете на асоциацията прилагат значителен брой надеждни мерки за проверка на самоличността на новите кредитоискатели и текущите кредитополучатели, поради което до злоупотреби с чужди лични данни не би могло да се стигне. “Дори предварителното одобрение за кредит или лизинг да става онлайн, задължително е сключването на писмен договор, който е подписан на хартия или електронно от страните. Кредитиращата финансова институция трябва да се увери със сигурност, че лицето, чиито данни от документа за самоличност са вписани в договора, е същото, което го сключва”, категорични са оттам. Репортер на “24 часа” лично кандидатства онлайн за бърз заем, за да провери дали има промяна в режима за одобрения, и установи, че мярката, обявена от самите компании, наистина вече се прилага. От 14 септември т.г. евродиректива и поправка в закона за платежните услуги пък задължава всеки, който предлага такива, да гарантира още по-висока сигурност на разплащанията и да въведе мерки за установяване на идентичност на клиентите си За това напомни наскоро подуправителят на БНБ Нина Стоянова. На срещата си с варненския кмет Томислав Дончев  обяви и нови големи инвестиции в образованието. “Само след година и половина ние започваме много по-мащабни инвестиции в сферата на образованието - за създаване на съоръжения, лаборатории, центрове за върхови постижения, паркове, инкубатори. Готов съм да съдействам за изграждането на образователен кампус във Варна”, заяви той пред Портних. “Варна има голям потенциал за развитие на образователна инфраструктура. Радостен съм, че тук, първо, има интерес, второ, има подходящи терени за подобен тип инвестиции. И най-важното е, че има потенциал университетите тук да работят заедно”, заключи вицепремиерът. Портних и Дончев огледаха на място възможностите за изграждане на модерен образователен математико-технологичен кампус, част от който ще бъде и новата сграда на математическата гимназия “Д-р Петър Берон”. Проектът предвижда той да бъде разположен на терен от 22 дка в района на техникумите, като за целта правителството вече прехвърли на община Варна 14 дка. Томислав Дончев заяви, че е готов да съдейства за осигуряване на финансирането за кампуса, което по първоначални данни ще надхвърли 10 млн. лв. “Целта ни е да превърнем цялата тази зона в един модерен център за развитие на математика, информатика, технологии и техника”, обясни кметът. Пред участниците в конференцията, посветена на 140-ата годишнина на ВМС, вицепремиерът заяви, че проектът за построяване на нови патрулни кораби е във финалната си фаза. Той изрази надежда, че до края на тази година може да се избере изпълнител и да се подпише договор. Вицепремиерът Томисалв Дончев и кметът на Варна Иван Портних огледаха възможностите за изграждане на модерен образователен кампус в града.", "date": "2019.08.01", "title": "Затягат бързите кредити след пробива на данните в НАП (Обзор)"}
