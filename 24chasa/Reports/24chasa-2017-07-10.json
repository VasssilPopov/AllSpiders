{"url": "https://www.24chasa.bg/novini/article/6326814", "text": "Европейската комисия (ЕК) одобри предложената от българския евродепутат от ГЕРБ/ЕНП Андрей Новаков програма срещу манипулирането на километражите. Предложението на стойност 1.25 милиона евро, носещо името O.R.E.L, е получило оценка „B“ - с единица по-ниско от максималната възможна. Предстои програмата да бъде заложена в Бюджет 2018 на Европейския съюз (ЕС) и да започнат подготвителни действия за нейното прилагане. O.R.E.L предвижда създаването на единна информационна система, която да обединява данните, събирани по време на годишните технически прегледи на всички моторни превозни средства и да позволява тяхната обмяна в ЕС. Така показанията за пробег на всички употребявани коли, микробуси или камиони ще бъдат обновявани по време на ежегодния технически преглед и ще са достъпни на създаден за целта сайт. Това е второто поредно предложение от българския евродепутат Андрей Новаков, което получава одобрение и финансиране от ЕК. Първото бе програмата A.L.E.C.O, която финансира стажовете на млади предприемачи от България и останалите страни-членки, в САЩ, Сингапур и Израел.", "date": "2017.07.10", "title": "ЕK одобри програмата на Андрей Новаков  срещу манипулирането на километражите"}
{"url": "https://www.24chasa.bg/novini/article/6326702", "text": "Ден след влизането в сила на примирието в Сирия, в швейцарския град Женева ще бъдат подновени усилията за постигане на мир в разкъсваната от гражданския конфликт близкоизточна република, припомня германският национален ежедневник Die Frankfurter Allgemeine Zeitung, цитиран от Фокус. Както и по-рано, и този път преговорите между правителството в Дамаск и опозицията ще бъдат индиректни. Преди началото им специалният представител на ООН за Сирия Стефан де Мистура предупреди за големите очаквания, припомняйки, че всички усилия за мир до този момент са завършвали с неуспех.", "date": "2017.07.10", "title": "В Женева започва нов кръг от преговорите за Сирия"}
{"url": "https://www.24chasa.bg/novini/article/6326703", "text": "Откраднат е банкомат от село Брежани до Симитли, съобщи кореспондентът на bTV в региона. Устройството е изтръгнато и извлечено с автомобил. Това е породен случай на кражба на банкомат за тази година.                                                                                                                                                                                                                                                                                                                        ", "date": "2017.07.10", "title": "Откраднаха банкомат от село Брежани"}
{"url": "https://www.24chasa.bg/novini/article/6326733", "text": "Властите в Гърция се заканват да налагат солени глоби не само на търговци, но и на собственици, отдававащи под наем стаи, заради неиздадени от тях касови бележки, съобщават вестниците в Атина, цитирани от БТА.  Под лупа са поставени най-вече собственици на имоти по островите и в частност на островите Миконос и Наксос, където туристическият поток е огромен и където са били констатирани множество нарушения във връзка с отдавани под наем стаи, за които няма касови бележки. Поради това инспекторите приканват наемателите да искат касови бележки. Глобите за всяко счетоводно нарушение варират от 1000 до 2 500 евро и стават още по-големи, ако бъде установено, че липсват и касови бележки за наеми. В циркулярно писмо на финансовото министерство се казва, че глобите ще растат при констатирани от властите повторни нарушения. Санкции са предвидени и за данъкоплатците, неспазващи изискванията, свързани с данък добавена стойност. Затягането на финансовия контрол идва след като статистиците предупредиха, че в резултат на рецесията през първото и второто тримесечие икономиката е претърпяла загуби и трябва да се търсят възможности за нарастване на брутния вътрешен продукт. Финансовите разчети показват, че БВП на Гърция трябва тази година да приключи на нива от 175,944 млрд. евро.", "date": "2017.07.10", "title": "Глоби и за собственици на имоти, неиздали касови бележки в Гърция"}
{"url": "https://www.24chasa.bg/novini/article/6326737", "text": "Един човек е загинал, а 25 са били ранени в 20 тежки катастрофи в страната през последното денонощие, съобщиха от пресцентъра на МВР. Двама от пострадалите са с опасност за живота. В София са станали две тежки и 38 леки пътнотранспортни произшествия, при които са пострадали двама души.                                                                                                                                                                                                                                                                                                                       ", "date": "2017.07.10", "title": "1 човек е загинал, а 25 са ранени в катастрофи в страната през денонощието"}
{"url": "https://www.24chasa.bg/novini/article/6326745", "text": "\"Независимая газета\" преценява шансовете на руския опозиционер Алексей Навални да участва в президентската надпревара през 2018 г. Самият Навални твърди, че властите в Русия са превърнали борбата с неговата президентска кампания в свой явен приоритет. Според него това е знак, че Кремъл вижда тъкмо в негово лице своя главен противник и сериозно се страхува от възможностите му да изкарва хората на протести, пише вестникът, цитиран от БТА. През юни руската ЦИК заяви, че опозиционерът не може да се кандидатира в президентските избори, защото има наказателна присъда за криминално престъпление. Според Навални обаче конституционната забрана не важи за осъдени условно, а делото срещу него е било скалъпено. Самите власти в известен смисъл рекламират Навални повече от собствените му видеоблогове. Поредният нагледен пример са действията им срещу организирания от опозиционера \"голям съботник\" на 8 и 9 юли, по време на който негови привърженици в цяла Русия решиха да агитират из улиците, коментира \"Независимая газета\", цитирана от Би Би Си. Трудно е да се преценят разумно действията на руските власти за разпръсване на \"големия съботник\". Те или правят страхотни глупости, или съзнателно подпомагат Навални, смята политологът Николай Миронов. Експертът изтъква, че и в последното си видеообръщение, и в предишните Навални е внимавал да не отправя лични нападки срещу създателя на авторитарната според опозиционера власт в Русия - президента Владимир Путин. \"Това означава, че Навални все пак допуска като възможност статутът му да се промени\", обяснява експертът. \"Както сочи коментарът на Путин от срещата на върха на Г-20, сега президентът не смята Навални за сериозен играч. Но ако той демонстрира, че след него вървят много хора и че е готов да играе по разбираеми за Путин правила, Кремъл може да го вгради в действащата политическа система\", прогнозира руският наблюдател.", "date": "2017.07.10", "title": "Експерт: Кремъл може да вкара Навални в руската политическа система"}
{"url": "https://www.24chasa.bg/novini/article/6325738", "text": ", смята бившият директор на Българската агенция за безопасност на храните - Бих окачествил това изследване като несериозно. Аз не знам кои са колегите в работната група, която го е правила, но подходът е наистина много изненадващ за мен. Имам усещането, че е спусната задача да се намери относително евтин вариант да се докаже нещо, предварително съчинено. Научни изследвания се правят по методика, която осигурява представителност на извадката по отношение на храни от всички страни, производители, регион, партида, район на магазина. В случая органолептичният анализ установил някои разлики, например при шоколада, при сиренето моцарела и някои други продукти. Ама кои са експертите по органолептичен анализ, какъв метод са използвали? Единственото, което си струва да се коментира, е физико-химичният анализ. Но пък възниква въпросът как са избрани лабораториите. Много въпроси могат да се зададат. Но това, което е ясно, е, че няма как с 30 продукта да се формулират изводите, които са направени. За пред публиката, те изглеждат достоверно, сякаш. Но от всеки елемент прозира ненаучност, дълбоко непознаване на материята. - Говори се за качество, а качеството се създава там, където се произвежда продуктът. През цялото време се води популистка дискусия по темата, в която не чух позицията на нито един технолог, специалист по производство на храни. И това издава някак си предварителната постановка. Да се направи проучване, което да докаже, че ние сме ‘втора ръка’ хора в България, че едни компании произвеждат специално за нас продукти второ качество и ни третират като второстепенни жители на ЕС. Понеже се знае, че всеки се вълнува от своето здраве, пряко отношение към което имат храните, естествено чувствителността в обществото е голяма. Иначе казано, темата е силно популистка. И е добра основа да се каже, че държавата е загрижена за народа си. - Не мисля. Вижте, на пазара се продава продукт, от който потребителите имат нужда. Цените отразяват качеството. А качеството се определя от търсенето на пазара. Не се определя от някакви административни мерки или държавна политика. Когато има съответствие между това, което потребителят търси, а доставчикът - търговец или производител, предлага, има и качество. Говорим за нормална хранителна верига. Българските резултати показват едно единствено нещо. Самият министър го призна - отклоненията са в границите на стандартното. Във всички технологични спецификации са записани подобни отклонения, Без това да променя продукта, без да се влияе върху вкуса му. И на европейско ниво резултатите са като нашите. През юни FoodNavigator отрази форум, на който се обсъждаше проблемът с двойните стандарти. Там ясно се казва, че ЕК не вижда двоен стандарт в изследванията, проведени в страните от Вишеградската четворка. Дирк Якобс, заместник-генерален директор и директор, отговарящ за Информацията за потребителите, диетата и здравето във FoodDrinkEurope, заявява, че наличието на различни рецепти не означава непременно двоен стандарт и подчертава, че методите, по които се извършва сравнението, са неадекватни. Защото се правят само в няколко държави-членки и се сравняват ограничен брой продукти. Въпреки всичко това, кампанията продължава. Излизат разни „експерти“ и говорят някакви зловещи неща, които издават дълбоки комплекси. И аз се чудя дали да вярвам на очите си, които виждат числата в резултатите, или на ушите си, които чуват нещо съвсем различно. - Смятам, че цялата тази диверсионна кампания е дълбоко некоректна. Първо спрямо българския потребител, който определено се стъписва от подобни заклинания, страхува се да купува храни, чувства се несигурен за себе си и за семейството си. На второ място смятам, че по този начин се упражнява натиск върху производителите, които произвеждат по света, но и в България, създават брутен вътрешен продукт и работни места. Внушава се, че те си позволяват да злоупотребяват с доверието на потребителя като проявяват своеволия и го мамят с по-долнокачествени продукти в сравнение с предлаганите на западноевропейския потребител. А това абсолютно не е вярно. На трето място, според мен, некоректно е въвлечена БАБХ. Тези мои колеги, които имат задължението, а и необходимите качества, да се грижат за безопасността на храните, сега са поставени в неудобната ситуация да казват на черното бяло. На тях им е вменено, че трябва да получат резултати, които да изплашат потребителя. За да се появи някой като спасител с разни спешни мерки. А резултатите показват обратното на написаното в заключението от проверките. Кампанията срещу храните или т.нар. „двоен стандарт“ е аматьорска работа. - Проблемите, които се изкарват на преден план, са смешни. Разликата, която е забелязана при шоколадов десерт за деца, в единия случай на етикета е написано глюкоза, в другия случай е написано декстроза. Всеки може да чукне в гугъл и да види, че това е едно и също. Или на единия етикет пише въглеродна киселина, а на другия - въглероден диоксид. Всеки технолог ще ви каже, че това е едно също вещество. Въглеродната киселина е въглероден диоксид, разтворен във вода. Естествената среда в една напитка е водата. т.е няма разлика. Или проблемът за използването на фруктозо-глюкозния сироп в напитките вместо захар. Това е растителен продукт, получен чрез преработка на царевица. Има почти същия състав като захарта. Вкусът е идентичен. Само че според специалистите по хранене този сироп действа по-благоприятно на метаболизма. Други експерти по хранене, които днес ни убеждават от екрана колко зле е да пием напитка с фруктозо-глюкозен сироп, до неотдавна наричаха захарта, вложена в напитките на западноевропейците, бяла смърт и обясняваха колко вредна е тя. Кога точно да им вярваме? Освен това е редно да се знае, че България няма квота за производство на захар. За да се използва захар, тя би трябвало да се внесе. Няма нищо по-нормално от това вместо да се внася, да се ползва местен продукт. Така използването на сироп е насърчаване на българската икономика. И етикетът коректно описва съдържанието. Обобщено, резултатите, публикувани на сайта на МЗХГ, показват липса на проблем. - Не може и дума да става за страх. По-скоро потребителите трябва да разберат, че тези изследвания са доста аматьорска работа. Който ги е формулирал, е имал бариери, които не е могъл да прескочи - или не е имало пари за проекта, или са липсвали експерти, които да разработят методика на изследването, или времето е било малко, или нещо друго. - Единственото, което прозира, е политическият мотив. Правителствата на Вишеградската четворка искаха да противопоставят нещо на идеята за Европа на различни скорости, лансирана от западноевропейците. Те казаха: “Виждате ли, пък ние сме поставени в неравностойно положение като потребители, вие вече сте ни вкарали в режим на различна скорост”. Аз не разбирам ние какво печелим от това. - Това е друго недоразумение. Какво значи обществен съвет да наблюдава цените? Ще ги наблюдава и ще вижда различни цени! В рамките на един град, в рамките на един магазин дори. Магазинът може да има търговска политика - едни и същи продукти да са с различни цени сутрин и вечер, за да се стимулира покупката им. Къде е проблемът? Ако хората купуват, проблем няма. Един такъв съвет ще показва загрижеността на властта, че се взимат мерки, за да се коригира пазарът, на който някакви лоши западняци предлагат нискокачествени стоки. Това са действия, които със сигурност са обречени. Жалкото е, че тези, които провеждат подобни политики, не се консултират със специалисти. Има хора, които разбират от темата - както в университета, в който преподавам аз, така и в други научни звена и университети, в администрацията и в бизнеса има специалисти с опит. Този опит трябва да се използва. Да се използва и европейският опит. За да се взимат пазарно ориентирани решения. Според мен е по-добре да се решават съществуващи други, доста по-сериозни проблеми, отколкото да се измислят нови. Ако се грижат за здравето на потребителите, за безопасността на храните, овластените да проверят по кооперативните пазари и шосетата какво се продава, от гаражни цехове какво излиза, ихтиманските „производители“ на месо да проверят. Ако правителството иска да покаже загриженост, да увеличи бюджета и административния капацитет на БАБХ, за да да възвърне доверието на потребителя в контролните органи и в институциите.", "date": "2017.07.10", "title": "Проф. Пламен Моллов: „Кампанията срещу храните“ е аматьорска работа"}
{"url": "https://www.24chasa.bg/novini/article/6326750", "text": "Неизвестни мъже подпалиха два автомобила в столичния квартал \"Горна баня\" в нощта срещу понеделник, предаде  . Блогърът Иво Мирчев разпространи кадри от охранителни камери, на които се вижда как подпалвачите заливат колите със запалителна течност. Автомобилите са на един и същ собственик и били паркирани на голямо разстояние един от друг.", "date": "2017.07.10", "title": "Неизвестни подпалиха две коли в София (Видео)"}
{"url": "https://www.24chasa.bg/novini/article/6326749", "text": "Родители срещу училищен директор в защита на учители. Това е сюжет в една от най-елитните столични гимназии - Софийската математическа гимназия (СМГ), която отглежда най-добрите ни умове и световни шампиони по математика. Родители се събраха тази сутрин пред училището, за да защитят част от учителите там. Преподаватели са освободени заради непродължени договори. Има и един дисциплинарно уволнен - Петя Тодорова. Родителите недоумяват защо, тъй като е допринесла много за гимназията. Те събират подписи в нейна подкрепа и ще депозират писма до съответните институции. Пред   директорът на СМГ Антони Стоянов обясни, че причината за уволнението на Петя Тодорова е уронване авторитета и престижа на гимназията и е дискриминирала около 130 ученици. ", "date": "2017.07.10", "title": "Родители защитават уволнени учители (Видео)"}
{"url": "https://www.24chasa.bg/novini/article/6326770", "text": "Планински спасители издирват изгубила се жена в Лозенска планина, в района на Лозенския манастир. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Сигналът се изгубилата се жена е подаден в 18.30 часа на 9 юли. В издирването й участват 10 планински спасители.", "date": "2017.07.10", "title": "Издирват жена, изчезнала в района на Лозенска планина"}
{"url": "https://www.24chasa.bg/novini/article/6326769", "text": "Състоянието на  , беше опериран по спешност остава непроменено и тежко. Той е с хематом в мозъка, съобщи  . Роднини организираха кампания \"Ние сме Смолян\" за събиране на средства за лечението на младежа, тъй като той не е здравно осигурен. Срещу нападателите му са повдигнати обвинения за нанасяне на средна телесна повреда и хулиганство при изключителна дързост.", "date": "2017.07.10", "title": "Състоянието на пребития Георги от Смолян остава тежко"}
{"url": "https://www.24chasa.bg/novini/article/6328349", "text": "През април и май почти всички основни икономически показатели на България са отбелязали подобрение, а някои стойности са рекордни за последните 6 г., показват данни на НСИ. Износът за ЕС през периода януари - април бележи 8,6% ръст спрямо същия период на миналата година и достига 10,418 млрд. лв. Това е най-високата стойност за този период от 6 г. насам. Износ за още 7,244 млрд. лв. има за януари - май към страните извън ЕС, а ръстът е 26% на годишна база. Само през май 2017 г. той се е увеличил с 42% до над 1,5 млрд. млрд. лв. Вносът също расте и за януари - май страната има отрицателно външнотърговско салдо за 3,035 млрд. лв. Според предварителните данни на НСИ през май при промишленото производство има ръст от 2,7% спрямо април и 9,6% на годишна база, при производството на лекарства и на машини съответно 13,9 и 13%. В търговията на дребно ръстът на оборотите през май е 1,3% спрямо април и 6,2% на годишна база. В строителството съответно е 3,7 и 12%.", "date": "2017.07.10", "title": "6-годишен рекорд в износа на България"}
{"url": "https://www.24chasa.bg/novini/article/6328438", "text": "18 юли е денят, който повечето историци сочат като рождения ден на Васил Левски. Апостолът на свободата е роден на тази дата през 1837 година под името Васил Иванов Кунчев. Точно преди 180 години. Покрай отбелязването на гибелта на Васил Левски през февруари неговото рождение остава в сянка. Тази година обаче от “24 часа” решихме да насърчим читателите си да участват в патриотично състезание. Всеки ден от днес до 16 юли включително в един от текстовете във вестника и на сайта www.24chasa.bg ще има закодирана фраза. Избрахме емблематичното “Народе????” от тефтерчето на Левски. Това е вероятно най-енигматичната дума, написана от Апостола. Читателите ни трябва да открият фразата. И да ни съобщят в кой текст е била скрита за съответната дата на електронната поща 24action@24chasa.bg. Като във всяко едно състезание има и награди. Петима от участниците, намерили най-много пъти закодираната фраза “Народе????”, ще получат най-новото издание на тефтерчето на Левски от КК “Труд”. За още петима ще има и пъзел с картината “Залавянето на Левски”.", "date": "2017.07.10", "title": "Участвайте в патриотичното състезание на \"24 часа\": Народе????"}
{"url": "https://www.24chasa.bg/novini/article/6328392", "text": "Уникална спасителна операция в Дания. Мъж увисна на кран, за да оцелее при пожар, предаде  Сградата, в която той се намирал, била обхваната от пламъци и той трябвало да намери начин да се спаси. За щастие, заради намиращия се наблизо строеж, точно до сградата имало висок кран. Операторът на крана успял да приближи куката до мъжа, той се хванал за нея и така успял да стигне без сериозни наранявания до земята.", "date": "2017.07.10", "title": "Мъж увисна на кран, за да се спаси от пожар (Видео)"}
{"url": "https://www.24chasa.bg/novini/article/6328437", "text": "Шестте години на конфликт в Сирия са опустошили инфраструктурите на страната и са довели до загуби за икономиката й от близо 226 милиарда долара. Това сочи оценката на Световната банка, която бе публикувана днес и цитирана от АФП, предава БТА. Опустошителната война отне живота на над 320 000 души и стана причина домовете си да напуснат почти половината сирийци след избухването й през март 2011 година. Световната банка обаче отбелязва, че мащабът на разрушението е много отвъд равносметките за загиналите и разрушените инфраструктури. \"Войната в Сирия унищожава социалната и икономическа тъкан на страната\", заяви вицепрезидентът на СБ за Близкия изток и Северна Африка Хафез Ганем. \"Броят на жертвите е съкрушителен, но войната унищожава и институциите, и системите, от които се нуждаят обществата, за да функционират. Ремонтирането им ще бъде по-голямо предизвикателство от възстановяването на инфраструктурите, а това предизвикателство само нараства с продължаването на войната\", посочи Ганем. Според Световната банка близо 538 000 работни места са изчезвали годишно от 2010 до 2015 година. Близо 9 милиона сирийци на работоспособна възраст или изобщо не работят, или пък не са записани нито в училище, нито в център за професионална подготовка. Според експертите на Световната банка, ако конфликтът в Сирия приключи тази година, брутният вътрешен продукт на страната би могъл за четири години да се възстанови до 41 на сто от равнището си преди конфликта. С всяка допълнителна година този процент намалява, отбелязва АФП.", "date": "2017.07.10", "title": "60 години война в Сирия струват на икономиката на страната 226 млн. долара"}
{"url": "https://www.24chasa.bg/novini/article/6328454", "text": "Над 40% е ръстът в интереса към България от страна на руските туристи. Това каза министърът на туризма Николина Ангелкова, цитирана от “Фокус“. Тя допълни, че в момента там страната ни е дестинация номер 4 по отношение на записванията. „При този ръст на интереса над 40% се надявам също да имаме по-голямо увеличение там, на фона и на добрите резултати от миналата година. Ръстовете от Чехия и Полша се движат в рамките на около 40% - отново изключително силна година за туристите от тези страни. От Словакия също има много голям ръст, оттам вече имаме и директна авиолиния. Продължаваме от Румъния традиционно да имаме пак среден ръст около 5%. Тя ни е изключително устойчив пазар, миналата година бяха на първо място, за цялата 2016 година“, допълни Николина Ангелкова. Тя каза също, че ръстът на ранните немски записвания също се запазва. Министърът на туризма увери, че продължават всички дейности по промотирането на България като устойчива туристическа дестинация.", "date": "2017.07.10", "title": "Ангелкова: Над 40% е ръстът в интереса към България от страна на руските туристи"}
{"url": "https://www.24chasa.bg/novini/article/6328491", "text": "Бивш румънски кмет беше осъден на четири години затвор условно за незаконна продажба на държавни плажове на свои приближени, съобщава Асошиейтед прес, цитирана от БТА. Букурещкият Апелативен съд призна днес за виновен и осъди бившия кмет на Констанца Раду Мазаре в един от най-дълго продължилите процеси за корупция в Румъния. Мазаре бе кмет на Констанца от 2000 до 2015 година, а делото срещу него започна през 2008-ма година. Той може да обжалва днешното решение на съда. Според прокурорите незаконно продадените държавни плажове и крайморски терени са ощетили държавата с 114 милиона евро. ", "date": "2017.07.10", "title": "Осъдиха бивш румънски кмет за незаконна продажба на държавни плажове"}
{"url": "https://www.24chasa.bg/novini/article/6328511", "text": "Лидерът на водещата опозиционна сила в Турция Народнорепубликанската партия (НРП) Кемал Кълъчдароглу днес посети в затвора в Истанбул бившия депутат от тази партия Енис Бербероглу, ден след приключването на продължилия цял месец \"Поход за справедливост\", с който Кълъчдароглу и привържениците на НРП изразиха солидарност с осъдения депутат, съобщава Франс прес, цитирана от “Фокус“. Бербероглу бе арестуван миналия месец и осъден на 25 години затвор за издаване на поверителна информация на опозиционно издание. Веднага след това Кълъчдароглу започна 450-километров поход от Анкара до Истанбул, който завърши вчера с митинг на стотици хиляди противници на президента Реджеп Тайип Ердоган, най-масовата проява на опозицията от демонстрациите през 2013 г. \"Бербероглу смята, че походът е бил впечатляващ и благодари на лидера на партията. Той /Бербероглу/ пише книга\", каза говорител на НРП за френската агенция.", "date": "2017.07.10", "title": "Лидерът на турската опозиция посети \nдепутат в затвора"}
{"url": "https://www.24chasa.bg/novini/article/6328523", "text": "Испанската гражданска гвардия и националната полиция задържаха 66 членове на групировка, занимаваща се с търговия с наркотици, съобщава ТАСС, цитирайки агенция Европа прес, предава БТА. Силите на реда са извършили над 30 обиска. Иззети са кокаин, хероин, хашиш, огнестрелно оръжие и парични суми. Членовете на групировката са били активни в провинциите Валядолид, Самора, Саламанка, Паленсия и Мадрид. Задържаните са обвинени в незаконна търговия с наркотици и незаконно притежание на оръжие. Някои от тях са заподозрени и в убийство на жена, извършено в Саламанка.", "date": "2017.07.10", "title": "Арестуваха 66 членове на наркокартел в Испания"}
{"url": "https://www.24chasa.bg/novini/article/6328448", "text": "Премиерът Бойко Борисов връчи първите български паспорти на княгиня Калина и синът ѝ Симеон-Хасан, съобщи сайтът на царя. Тримата са се видели в петък в Министерския съвет, разкриха запознати. Калина и семейството ѝ са в България за 80-ия рожден ден на Симеон Втори. Калина и Симеон-Хасан, който е най-малкият внук на царя и единственият, роден в България, получиха българско гражданство с указ на президента през 2013 г. Княгиня Калина оттогава участва от името на България в междуНароде????н турнир по конна езда. Нейният син Симеон-Хасан, който носи името на дядо си цар Симеон и на покойния крал на Мароко Хасан II, живее с родителите си в Рабат и учи в българското училище към посолството ни в Мароко. След рождения ден на царя семейството на Калина прекара ваканцията си в “Царска Бистрица” в Боровец, където обичат да отсядат при всяко свое посещение. Симеон-Хасан е кръстен в православната вяра в параклиса “Св. Иван Рилски” в “Царска Бистрица”. Кръстници са кралят на Мароко Мохамед VІ и принцеса Ирене Гръцка. Княгинята сподели, че със сина ѝ са особено развълнувани да получат първите си български паспорти от премиера Борисов.  Премиерът Бойко Борисов връчи първите български паспорти на княгиня Калина и сина ѝ Симеон-Хасан. СНИМКИ: САЙТ НА ЦАР СИМЕОН", "date": "2017.07.10", "title": "Борисов връчи български паспорти на Калина и сина й (Обзор)"}
{"url": "https://www.24chasa.bg/novini/article/6328548", "text": "Земетресение с магнитуд 5.6 по скалата на Рихтер бе регистрирано в Тихия океан, предава Европейския средиземноморски сеизмологичен център, цитира \"Фокус\". Епицентърът е южно от Великденските острови. Земетресението бе регистрирано в 18:47 българско време. По-рано бяха регистрирани и две земетресения южно от Фиджи. Първото бе с магнитуд 4.7, а второто с 4.6 по скалата на Рихтер.", "date": "2017.07.10", "title": "Земетресение с магнитуд 5.6 по скалата на Рихтер в Тихия океан"}
{"url": "https://www.24chasa.bg/novini/article/6328540", "text": "Япония и съюзниците й трябва да притиснат Русия да поеме по-голяма роля в справянето със севернокорейските ядрени амбиции, предава Reuters, цитира \"Фокус\". „Русия има важна роля в справянето със севернокорейския проблем, и ние насърчаваме Русия да поеме по-голяма роля в денуклеаризацията на Корейския полуостров“, заяви говорителят на японското външно министерство Норио Маруяма. Той добави, че Япония „не вижда голям ефект върху икономиката“, въпреки негативната реакция на стоковия пазар към напрежението на Корейския полуостров.", "date": "2017.07.10", "title": "Япония призова Русия да заеме по-голяма роля в справянето със Северна Корея"}
{"url": "https://www.24chasa.bg/novini/article/6328217", "text": "Варненският окръжен съд задържа в ареста за срок до 40 дни 37-годишен мъж, издирван от властите в Република Того, съобщиха днес от пресслужбата на Апелативната прокуратура в крайморския град. Задържаният е гражданин на Финландия и Кот Д'Ивоар. В Того срещу него тече разследване за участие в организирана престъпна група, извършвала компютърни престъпления, както и престъпления против личността и собствеността. Определението на Окръжния съд подлежи на обжалване пред Апелативния съд във Варна.", "date": "2017.07.10", "title": "Окръжният съд във Варна задържа мъж, издирван от властите в Того"}
{"url": "https://www.24chasa.bg/novini/article/6328223", "text": "Не приемаме опитите за внушение, че зад подпалването на крана, демонтиращ паметника \"1300 години България\", стои БСП. Осъждаме всяка проява на вандализъм и се надяваме извършителите да бъдат установени и да понесат отговорност. Това съобщиха от пресцентъра на БСП.                                                                                                                                                                                                                                                                                                                       ", "date": "2017.07.10", "title": "БСП за палежа на крана пред НДК: Не сме ние, осъждаме вандализма"}
{"url": "https://www.24chasa.bg/novini/article/6328235", "text": "Окръжна прокуратура – Сливен предаде на съд Христо В. (на 73 г. от с. Градец, общ. Котел). Той е обвинен за това, че на 05.12.2016 г. в с. Градец, общ. Котел, умишлено умъртвил съпругата си Д. В., като деянието е извършено спрямо лице, което се намира в безпомощно състояние. Това съобщиха от пресцентъра на Прокуратурата. Подсъдимият и съпругата му живеели в къща в с. Градец, общ. Котел. Около 10 години преди смъртта си тя получила тежък инсулт. В резултат на това тя била парализирана, като е можела да движи само лявата си ръка, с която се е хранела. Пострадалата била постоянно на легло, не можела да ходи, а подсъдимият се грижел за нея. На 05.12.2016 г. около 01:00 часа след полунощ двамата се събудили и започнали да разговарят. В процесът на разговор тя започнала да споделя за бившите си връзки с други мъже преди брака им. Пострадалата споделила на подсъдимия, че преди да се оженят е живяла на семейни начела с трима мъже, през различни периоди от време и едва след като била изгонена от тях се е омъжила за него. Това предизвикало подсъдимият да нанесе побой над съпругата си, независимо от това, че тя не можела да се защити. Христо В. взел едно дърво от подготвените за горене в печката и нанесъл множество удари по главата на съпругата си. Виждайки потеклата кръв, подсъдимият се уплашил и извикал бърза помощ. Въпреки намесата на лекарите, пострадалата починала ден по-късно. Окръжен съд – Сливен е насрочил заседанието си за 11 юли 2017 г.", "date": "2017.07.10", "title": "Предадоха на съд мъж ,убил съпругата си"}
{"url": "https://www.24chasa.bg/novini/article/6328246", "text": "В изпълнение на Виенския документ от 2011 г. четиричленна инспектираща група от Руската федерация е на посещение в България от днес до 13 юли, съобщиха от Министерството на отбраната. Тя ще осъществи инспекция в обозначен район от България и на дислоцираните в него формирования от Българската армия. Групата ще бъде съпровождана от офицери от дирекцията \"Стратегическо планиране\" към българското Министерство на отбраната. Виенският документ е първото международно споразумение, установяващо система от мерки за укрепване на доверието и сигурността във военната област. Те целят повишаване на откритостта и прозрачността по отношение на военните дейности, извършвани на територията, заобикалящите морски зони и въздушното пространство на всички европейски държави /за Русия от западната граница до Урал/ и страните-членки на ОССЕ от Централна Азия.", "date": "2017.07.10", "title": "Инспектираща група от Русия е на посещение в България"}
{"url": "https://www.24chasa.bg/novini/article/6328248", "text": "Австралийският премиер Малкълм Търнубл заяви в Лондон, че страната му ще подпише търговско споразумение с Великобритания, веднага след Брекзит, съобщава AFP, цитирана от “Фокус“. „Ще действаме бързо, австралийците сме бързоноги, не се размотаваме“, каза той след разговор с британския премиер Тереза Мей. „Ще действаме веднага след като Британия има правото да сключи свободно търговско споразумение“, заяви австралийският министър-председател. „Вашата Британия след Брекзит, ще бъде Британия с широки хоризонти, големи възможности, свободна търговия, отворени пазари. Това е бъдещето, там е нашият просперитет, и аз знам, че там вашият просперитет в бъдещето предстои“, каза Малкълм Търнбул.", "date": "2017.07.10", "title": "Австралийският премиер Търнубл: Ще подпишем търговско споразумение с Великобритания веднага след Брекзит"}
{"url": "https://www.24chasa.bg/novini/article/6328251", "text": " Това съобщи днес тв канал \"Скай нюз\", позовавайки се на последни данни от Скотланд ярд, предаде БТА. Криминалната полиция на метрополията е установила, че 14 човека са били регистрирани като пребиваващи във високата сграда, но всъщност не са били там по време на пожара. Скотланд ярд поддържа версията си, че броят на загиналите е около 80. Телата на шестима са били намерени на земята извън сградата, тоест те или са паднали, или съзнателно са скочили от горните етажи. Извършена е съдебномедицинска експертиза на останките на 55 човека, от които 32-ма са идентифицирани. Пожарът в 24-етажната сграда \"Гренфел тауър\", обитавана от близо 600 човека, стана през нощта срещу 14 юни. Пожарът е започнал на един от по-долните етажи, след което пламъците бързо са се разпространили до върха на сградата и мнозина от обитателите са се озовали в огнен капан.", "date": "2017.07.10", "title": "Около 350 човека са пребивавали по време на пожара в сградата в Лондон (Видео)"}
{"url": "https://www.24chasa.bg/novini/article/6328262", "text": "Свободните места тази година са повече от миналогодишните. От Общо 1363 свободни места само 57 са в училища с квоти, това означава, че езиковите гимназии са запълнени. И все пак свободни места няма само в 91-ва немска гимназия, съобщава  . В СМГ има три свободни места без квоти. В 73-то СУ има 2 свободни места за момчета и също толкова за момичета. В ТУЕС има 1 свободно место без квоти. В испанската гимназия има 1 място за момиче и 2 за момчета, в Първа английска гимназия има 4 места за момичета и толкова за момчета, във Втора английска има шест места за момичета. Във Френската гимназия - 3 места за момчета. Сред самите най-елитни гимназии СМГ и 91-ва немска запазиха първото и второто си място, но на трето излезе Технологичното училище \" Електронни ситеми \" , което задмина Испанската гимназия. Първа и Втора английска също размениха местата си.", "date": "2017.07.10", "title": "Много свободни места в гимназиите в София преди третото класиране"}
{"url": "https://www.24chasa.bg/novini/article/6328289", "text": "Афганистан обнародва днес закон срещу киберпрестъпността, за да ограничи достъпа до социалните мрежи за талибаните и джихадистите от групировката \"Ислямска държава\", съобщава Франс прес, цитирана от БТА. Законът срещу киберпрестъпността, подписан от президента Ашраф Гани, санкционира дейности като киберпиратството, възхваляването на етническото разделение, клеветата, разпространяването на поверителна правителствена информация и кибертероризма. \"Законът съдържа 28 члена и дава възможност да се контролират всички форми на киберпрестъпност. Нарушителите ще бъдат подвеждани под отговорност и съдени\", каза за АФП говорителят на афганистанското министерство на правосъдието Наджиб Нангял. Афганистан остава страна с преобладаващо селски райони и население, но в големите градове живеят над 8,5 милиона потребители на интернет и най-вече на социалните мрежи Туитър и Фейсбук, които често са основно средство за комуникация, изпреварвайки имейла и дори телефоните. Ислямистките бунтовници се надпреварват да пълнят мрежата с клюки и селфита, с лозунги и шокиращи снимки на заложници, жертви на войната, мъчения или разрушения. Талибаните, които дълго отказваха да ползват модерните технологии, сега ги познават добре и разполагат със свой екип за пиар, който е много деен в Туитър, Фейсбук и интернет като цяло - предпочитани от тях пътища за огласяване на изявленията, съобщенията и исканията им. При все това те са още далече от равнището на групировката ИД, която засилва все повече присъствието си в Афганистан и която отдавна доказа своята способност да си служи умело със социалните мрежи, за да привлича хиляди чуждестранни бойци в Ирак и Сирия. \"Опитваме се да създадем полицейски сили, специализирани в киберпрестъпността. Правителството цели също да открива, включва в регистър и блокира бунтовническите активисти\", отбеляза Нангял. Организация за защита на печата, наречена \"Наи\", обаче изрази тревога, че законът може да възпрепятства достъпа до информация в Афганистан. Според класация на \"Репортери без граници\" Афганистан се нарежда на 120-то място от общо 180 държави в областта на свободата на печата и това я прави най-добре представящата се страна в района.", "date": "2017.07.10", "title": "Афганистан обнародва закон срещу \nкиберпрестъпността"}
{"url": "https://www.24chasa.bg/novini/article/6328298", "text": "Диверсификацията на маршрутите и източниците за доставка на природен газ в региона на Югоизточна Европа е факт благодарение на отличното сътрудничество между България и Гърция в областта на енергетиката. Около това се обединиха министърът на енергетиката на България Теменужка Петкова и на околната среда и енергетиката на Гърция Йоргос Статакис, съобщиха от пресцентъра на министерството. По покана на министър Петкова срещата се проведе в София. От взаимен интерес и за двете страни е проектите за изграждане на интерконектор Гърция-България и за терминал за втечнен природен газ до Александруполис да са взаимно допълващи се, а не конкурентни. Тяхната реализация ще създаде конкурентна среда, което ще се отрази благоприятно по отношение на цените на природния газ в региона, смятат и двамата министри. \"След като през последните две години процесът по реализация на междусистемната газова връзка Гърция-България напредна значително, сега представителите и на двете страни в акционерната компания \"Ай Си Джи Би\" имат важната задача да изготвят документите за стартиране на обществената поръчка за избор на строител през есента\", каза министър Петкова. Предвижда се изграждането на интерконектора да започне през втората половина на 2018-та година. По думите на министър Петкова процедурата по отпускане на допълнително финансиране в размер на около 35 млн. евро за проекта от ОП \"Иновации и конкурентоспособност\" е във финална фаза. Статакис допълни, че около 12 млн. евро са заделени от гръцки структурни фондове, предстои да бъдат предоставени за проекта. В рамките на посещението на гръцката страна се състоя и заседание на работната група за проучване на възможностите за участие на българската страна, чрез \"Български енергиен холдинг\" ЕАД, в реализацията на проекта за изграждане на терминал за втечнен природен газ до Александруполис. Окончателно инвестиционно решение по проекта ще бъде взето през първото тримесечие на 2018 г. Целта е търговската експлоатация на проекта да започне в края на първото тримесечие на 2020 г., за да се развива той паралелно с междусистемната газова връзка, стана ясно по време на заседанието.", "date": "2017.07.10", "title": "Теменужка Петкова и министърът на околната среда и енергетиката на Гърция Йоргос Статакис се срещнаха в София"}
{"url": "https://www.24chasa.bg/novini/article/6328312", "text": "Направени са промени в Закона за Българската агенция по безопасност на храните, каза по време на пресконференция днес народният представител от ГЕРБ в 19-и МИР – Русе д-р Андриан Райков в присъствието на своите колеги Пламен Нунев и Светлана Ангелова, съобщиха от пресцентъра на ПП ГЕРБ. Това стана на второ четене на 6 юли. Причината е в преобразуването на Министерството на земеделието и храните в Министерство на земеделието, храните и горите. Комисията по земеделието и храните в Народното събрание разгледа и обсъди проекта на Закона за храните по искане на 9 браншови организации, добави депутатът. В момента тече нотификация пред Европейската комисия след нанесени корекции. Проектът е качен за обществено обсъждане на сайта на министерството. Сред основните моменти са определяне на компетентните органи – БАБХ и РЗИ към МЗ, коментира д-р Райков. Определят се условията и редът за извършване на дарение на храни и работата на т. нар. Хранителна банка. За първи път се регламентира пускането на пазара на храни със специално предназначение и хранителни добавки. Нормативно вече е уредена Интернет търговията с храни. Нови са изискванията за регистрация на МПС за превоз на хляб, брашно и сладкарски изделия. Определят се процедурите по регистрация и одобрение на обекти за продажба на храни. В проектозакона са завишени сериозно санкциите на нарушителите. Те са оценени като твърде ниски досега, а целта е да имат възпиращо действие. Вероятно през септември проектозаконът ще бъде гледан в ресорната комисия, посочи д-р Райков.", "date": "2017.07.10", "title": "Направени са промени в Закона за безопасност на храните"}
{"url": "https://www.24chasa.bg/novini/article/6327791", "text": "\"България е много далече от финансовия апокалипсис, за който често говорят или Корнелия Нинова, или Румен Гечев. Дори напротив – ние отново сме пример за стабилност на Балканите, а и в Югоизточна Европа. И това ми твърдение е подкрепено от цифри и факти. Ще ви кажа, че страната ни намали държавния дълг, след като на 7 юли Министерството на финансите извърши плащане за близо 2 милиарда лева. Ако трябва да сме точни – 990.375 млн. евро, от които 950 милиона евро са главница и 40.375 милиона евро – лихви\". Това заяви председателят на ПГ на ГЕРБ Цветан Цветанов пред великотърновския вестник \" \". \"Това представлява спад в съотношението дълг към брутен вътрешен продукт (БВП) с близо два процентни пункта, съответно от 25,9 % на 24,0%. За сравнение, в края на 2016 г. този процент беше 29.1 на сто. Всичко това означава и още нещо – занапред на хазната са й спестени разходи от лихви в размер на 79 милиона лева годишно. Искам да информирам българските граждани, и особено колегите от БСП, че дори, благодарение на акумулираните суми в държавния резерв, отпада нуждата от пускане на нови облигации на външните пазари през 2017 г.\", добави още той. \"Сега с тези спестени средства се изплаща падежът на еврооблигации от 2012 г. Трябва да припомня, че те бяха пласирани на външните пазари, за да се изплати с тях предишен дълг – еврооблигациите от 2002 г., емитирани по време на финансовия министър Милен Велчев и правителството на НДСВ. За съжаление, на нас се пада непрекъснато да покриваме стари дългове. Като допълнителна информация ще припомня също, че за първите седем месеца на годината са изплатени стари дългове за над 3 милиарда лева\", допълни Цветанов. \"България е всъщност сред страните, които са отбелязали най-голямо намаление на държавния дълг. Българският дълг остава много далеч от средния за ЕС, който е, забележете, 86% от БВП. Освен това много е важно да се каже – пред страната ни няма други големи плащания по външния дълг до 2022 година\", завърши председателят на ПГ на ГЕРБ.", "date": "2017.07.10", "title": "Цветанов: Много далеч сме от финансовия апокалипсис, за който често говорят от БСП"}
{"url": "https://www.24chasa.bg/novini/article/6327800", "text": "Министерството на българското европредседателство обяви обществена поръчка за хотелско настаняване на ръководителите на делегации и придружаващите ги лица, предаде  . Тя е на стойност 515 хиляди лева с ДДС за общо над 1800 нощувки. Това прави по 285 лева на нощ за една ВИП-персона. Те ще се настаняват в хотели 4 или 5 звезди. Периодът на настаняване е от 1 януари до 30 юни догодина. В този период се очаква страната ни да бъде домакин на повече от 200 събития.", "date": "2017.07.10", "title": "515 хил. лева за хотелско настаняване обяви Министерството на европредседателството"}
{"url": "https://www.24chasa.bg/novini/article/6327825", "text": "Случаите на холера в Йемен вече са повече от 300 000. Това съобщи днес Международният комитет на Червения кръст (МКЧК), цитиран от Ройтерс, предава БТА. \"Обезпокоително. Вече имаме повече от 300 000 предполагаеми случая, със 7000 нови случая на ден\", написа в Туитър регионалният директор на МКЧК Робърт Мардини. По-рано Световната здравна организация (СЗО) заяви, че към 7 юли е имало 297 438 предполагаеми случая на заразяване и 1706 починали човека. Вчера тя обаче не осъвремени данните си, както по принцип прави ежедневно. Говорител на СЗО каза, че информацията все още се анализира от йеменското министерство на здравеопазването.", "date": "2017.07.10", "title": "Червеният кръст: Случаите на холера в Йемен надхвърлиха 300 000"}
{"url": "https://www.24chasa.bg/novini/article/6326287", "text": "Над 200 са лицензираните компании, които предлагат т.нар. бързи кредити. Те запълват пазарна ниша, която не представлява интерес за банките. Средната стойност на заемите, отпускани от тези фирми, е около 700 лв., а максималната сума, която може да се заеме, най-често е 2500 лв. Предимството им е в бързината, с която отпускат парите. – обикновено срокът между кандидатстването и получаването на сумата е най-много няколко дни, а обичайно до няколко часа. За разлика от банките заеми се предлагат по домовете, по телефон и онлайн Небанковите институции са по-либерални по отношение на доказване на доходи и кредитна история. Заради високите лихви, които се предлагат по бързите кредити, бе въведен таван от 50% на година. Но това не засегна начисляваните неустойки при просрочване. Финансови експерти съветват хората, които теглят пари от такива компании, да спазват няколко правила, за да избегнат проблеми. Бързият кредит се взема бързо и трябва да се върне още по-бързо. Затова е подходящ за непредвиден разход, който бързо може да бъде възстановен. Ако сумата ще се връща за година и повече, по-добре да се проверяват условията на банките или лизинговите дружества, те най-често са много по-изгодни. Ако се търсят повече пари или регулярни суми, отново банковото финансиране вероятно е по-подходящо. Небанковите заеми не трябва да се ползват за дългосрочни цели или за изплащане на друг дълг. Според кредитните консултанти проблемите обичайно възникват, когато с този тип заеми се финансират дългосрочни цели като образование или лечение, или за погасяване на друг кредит. Ако все пак се стигне до теглене на бърз кредит, трябва внимателно да се прецени сумата. В оптималния случай разходите за храна и сметки за жилището плюс вноската по кредита не трябва да надхвърлят 50-60% от месечния доход. Консултантите съветват да не се подписва договор, без да са прочетени всички клаузи в него. Полезна е пълната информация за условията по кредита – продължителност, размер на вноските, колко често се плащат. Не само лихвата е вежна. Освен нея компаниите за бързи кредити събират и различни други такси - за разглеждане на документи, за експресно одобряване, за поръчители, за доставка на парите вкъщи и т.н. Всички те заедно с лихвата формират общите разходи по кредита. За да може да се сравняват продукти с различен срок, те обикновено се смятат на годишна база и се наричат годишен процент на разходите (ГПР). Който не може да го сметне сам, най-добре да пита компанията колко е ГПР по заема и на тази база да избере най-добрата оферта. Специално внимание трябва да се обърне на санкциите при просрочване. Тогава се начисляват неустойки и трябва да е ясно какъв е точният им размер. По закон този размер не може да е непропорционален на размера на вноската. Например неустойка за просрочката от няколко дни в размер на цялата сума на кредита няма как да е пропорционална. Ако възникнат проблеми с погасяването на заема, е добре да се договори с кредитора нова схема за изплащане Отлагането на такава води единствено до натрупване на големи неустойки. Нужно е и да се проучат репутацията и собствениците на компанията за бърз кредит. А също дали е вписана в регистъра на БНБ за небанковите финансови институции. Повече от отрицателни са примерите с вземането на заем от нелегални фирми - т.нар. лихвари. Отпускането на пари от тях е свързано с допълнителни гаранции, а при невръщане длъжник може да се прости с цялото си имущество. При избора на кредитираща компания трябва да се провери и възможността за безлихвен заем. Това става при определени условия и фиксирани срокове за връщане на парите. Клиентите, които имат история на лоялни платци към някоя кредитираща компания, може да получат по-ниски лихви и годишният процент на разходите (ГПР) да падне под тавана от 50%. И все пак трябва да се има предвид, че при потребителските кредити на банките средното годишно оскъпяване е под 12%. Много от компаниите предлагат на своите клиенти по-добри условия при всеки следващ кредит Това е важно, ако клиент има намерение да ползва по-често такъв тип кредити, и може да спести немалко пари. Предлаганите срокове също имат значение. Има компании с гъвкави условия, но има и такива, които искат погасяване на задължения в рамките на няколко седмици, а забавянето води до високи неустойки. За предпочитане е компания, която предлага по-разнообразни погасителни планове. Така клиентът може да се възползва от оферта, която най-добре отговаря на възможностите му.   При част от компаниите е обявено, че се предлага онлайн финансиране, но то се оказва само рекламен трик. На практика истинско такова финаснсиране няма. Това включва всички стъпки от кандидатстването през одобрението и до отпускане и изплащане на заема. Особено важно е при вземането на бърз кредит да се изчетат клаузите в договора и най-вече тези, които са за допълнителните такси, съветват кредитни консултанти. Например тези за забавяне не влизат в обявения ГПР, тъй като те са под условие - клиентът може и да не закъснее с вноските. Но най-често бъpзитe кpeдити ce oкaзвaт cкъпи именно зapaди oгpoмни тaкcи и глoби при забавяне. Не е добре да се подписва договор въз основа на информация само за крайната сума за плащане, без да е ясно как тя се формира. За целта кредитиращите компании са задължени да предоставят стандартен европейски формуляр. В него се съдържат всички важни реквизити, особено финансовите, на един бърз кредит, казват от Комисията за защита на потребителите. Ако компания за бързи кредити откаже да предостави такъв образец и поиска да се подпише договор с липсващи параметри в него, е най-добре това да не се прави, съветват експертите от ведомството. Заради допълнителните такси годишното оскъпяване на бърз кредит може да достигне и 400%, показа проверка на Комисията за защита на потребителите. При нея например стана ясно, че някои компании начисляват такса и за уведомяването по телефон, имейл или с писмо за просрочка на вноска. Проверки на КЗП установиха, че има и компании, които вписват клауза, че заемът става предсрочно изискуем, ако клиентът не плати навреме сметка например към мобилен оператор. В такива случаи се иска от потребителя да плати и лихвите за целия срок на заема, а не само за времето, през което е ползван. Друг трик, ако падежът на заема е в неработен или празничен ден, е фирмите да смятат за дата последния работен ден преди почивния. И ако клиентът плати в деня след почивния, изпада в просрочка и плаща такса. Т. нар. такса поръчител също оскъпява кредита. Тя се начислява, ако потребителят не успее да осигури поръчител по кредита си, а това често се случва, защото фирмите изискват гарантът да работи на трудов договор и да взема поне 1500 лева заплата. Когато клиентът не намери платежоспособен гарант, кредитната компания му избира за такъв външна фирма и начислява въпросната такса “поръчител”, която утежнява месечните вноски, но не влиза в изчисляването на годишния процент на разходите - индикатор за общото оскъпяване на заема. Проверката на КЗП беше установила повече от 350 уловки в документацията, която клиентите подписват. След намесата на регулатора повечето компании вече са премахнали от договорите клаузи, ощетяващи потребителите. Добре е, преди да подпишат договора за кредит, потребителите да сравнят няколко предложения на различни търговци. При съмнения за нередности могат да подадат сигнал в КЗП, която ще извърши проверка. Санкцията за нелоялна търговска практика е до 30 000 лв. при първо нарушение и до 50 000 лв. при повторно. ", "date": "2017.07.10", "title": "Какво да гледаме, ако теглим бърз кредит"}
{"url": "https://www.24chasa.bg/novini/article/6327775", "text": ", за да анализира данни от фейсбук месинджър, вайбър и други чат приложения, няма да подслушва гражданите, както писа в. \"Сега\", а ще се ползва за извличане на инфромацията от иззети от бандити телефони и други устройства. Това обясниха хора от дирекцията, възмутени от писанията, че програмата ще се ползва за шпионаж.  Разбунилият духовете текст в обществената поръчка гласи, че програмата ще се ползва за \"извличане, визуализиране и анализ на получени и изпратени имейли, получени и изпратени съобщения от приложения за незабавни съобщения като \"Вайбър\", \"Скайп\", \"УатсАп\", \"Фейсбук Месинджър\", \"Уичат\", \"Лайн\", \"КакаоТолк\", \"Кик Месинджър\" и др\". Изрично обаче е посочено, че устройствата ще се свързват към компютър с инсталираната програма чрез USB-кабел, от което се разбира, че не става дума за дистанционно подслушване, а за анализ и експертиза на иззети устройства. След кратка справка в сайта на компанията, спечелила търга, пък става ясно, че за 18 хил. лв. без ДДС са взети три програми - SQLite Viewer, Android Root и Plist Viewer. Първата отравя файлове с данни като .sqlite и .db., в който са оперативните данни на операционната система Android. Android Root пък дава пълен достъп до файловете в устройството. С Plist Viewer пък могат да се разгледат .plist файлове, които се ползват от смартфоните и таблетите на Apple - iPhone и iPad. Очаква се заради подвеждащите информации ГДБОП да излезе с официално опровержение.", "date": "2017.07.10", "title": "ГДБОП купило софтуер, който ще извлича информация от иззети телефони"}
{"url": "https://www.24chasa.bg/novini/article/6327932", "text": "Турският президент Реджеп Тайип Ердоган каза днес, че става все по-важно съседен Ирак да остане обединена държава и посочи, че планираният кюрдски референдум за независимост не трябва да се състои, предаде агенция Ройтерс, цитирана от БТА. Властите в кюрдския Северен Ирак обявиха 25 септември за дата, на която да се проведе референдумът за независимост. \"Важността на териториалната цялост на Ирак нараства с всеки изминал ден\", каза Ердоган на Световния петролен конгрес в Истанбул. \"Те трябва да се въздържат от едностранни стъпки, като референдум за независимост\".", "date": "2017.07.10", "title": "Ердоган: Ирак трябва да отмени референдума за независимост"}
{"url": "https://www.24chasa.bg/novini/article/6327941", "text": "Летуващите на Българското Черноморие германци се връщат обратно в родината си със сувенири, свързани с нацисткия лидер Адолф Хитлер, съобщава регионалният вестник Die Kölnische Rundschau, цитиран от “Фокус“. Митническите служители в Дюселдорф съобщават за случай, в който в багажа на 39-годишен мъж са открити 13 чаши с лика на Хитлер. Срещу него е образувано наказателно производство за внос на предмети, на които са изобразени противоконституционни символи. След процедурата чашите са били унищожени. Германецът не е десен екстремист – купил е чашите, защото ги намерил за „забавни“, поясниха митничарите. Властите обаче отправят предупреждения: чаши за кафе с образа на Хитлер или други нацистки символи са широко достъпни на пазара в България. Вносът на подобни предмети в Германия обаче е строго забранен. „Това не е тривиален въпрос, това е престъпление“, заяви говорител на германските митнически служби.", "date": "2017.07.10", "title": "В Германия съдят мъж, закупил от България 13 чаши с образа на Адолф Хитлер"}
{"url": "https://www.24chasa.bg/novini/article/6327895", "text": "Германският министър на правосъдието Хайко Маас призова днес за по-добър обмен на информация за прибягващи до насилие екстремисти в ЕС след размириците по време на срещата на върха на Г-20, предаде БТА. Хамбург преживя три нощи на насилие и антиглобалистки протести по време на срещата на лидерите на най-големите световни икономики, като най-тежките бяха в петък. Полицията арестува 186 души и задържа временно още 225. \"(Причинителите) на бруталните размирици не се спират пред никакви граници. Голям процент от използвалите насилие екстремисти пристигнаха на Г-20 от други европейски страни\", заяви Маас. \"Преживяхме нов тип насилие, на който трябва да реагираме с повече сътрудничество в борбата с екстремистите\", добави той. Германският правосъден министъ предложи създаване на база данни с имената на екстремистите, предаде ДПА. \"Трябва да разполагаме с адекватна база данни в Европа в областта на екстремизма\", заяви Маас. Според него една база данни с имената на екстремистите би помогнала на властите да отказват достъп до страната на тези хора още на самите граници. На власт в германския град провинция Хамбург, чиято полиция отговаряше за охраната на форума на Г-20, са социалдемократите на Маас, отбелязва АП. Същевременно днес германският министър на вътрешните работи Томас де Мезиер съобщи, че около 500 полицейски служители са пострадали при размириците в Хамбург, предаде ТАСС. Двама от тях остават в болница. Де Мезиер сравни радикалните демонстранти в Хамбург с ислямисти и неонацисти. \"Това не са активисти или противници на Г-20, както се опитват да ги представят от левия лагер, това са отвратителни радикални екстремисти като неонацистите и ислямистките терористи\", заяви Де Мезиер. Той подчерта, че \"всеки опит за оправдаването им е смешен на фона на голямото количество пострадали полицаи и нанесени щети\". Основният съперник на канцлера Ангела Меркел на парламентарните избори в Германия през септември, лидерът на социалдемократите Мартин Шулц, също каза, че протестиращите в Хамбург са действали като терористи, предаде Ройтерс. Председателят на Европейската комисия Жан-Клод Юнкер пък защити действията на германската полиция в Хамбург, като заяви, че всеки полицай там е изложил живота си на риск. \"Полицията заслужава признание, а не критики\", коментира той.", "date": "2017.07.10", "title": "След размириците от срещата на Г-20, Германия поиска по-засилени връзи в ЕС"}
{"url": "https://www.24chasa.bg/novini/article/6327994", "text": "Кремъл не е знаел за  , заяви днес говорителят на руския президент Владимир Путин Дмитрий Песков, предаде БТА. \"Не, ние не я познаваме и, разбира се, не можем да следим срещите на всички руски адвокати в страната и зад граница\", каза Песков, коментирайки твърденията, че Веселницкая може да е координирала действията си с руските власти. През уикенда най-големият син на президента на САЩ Доналд Тръмп, Доналд Тръмп-младши, промени версията си за срещата си с руската адвоката по време на предизборната кампания. Вчера той заяви, че Веселницкая му е казала, че разполага с информация за съперницата на баща му на президентските избори Хилари Клинтън. По-рано в. \"Ню Йорк таймс\" публикува статия, в която се твърди, че през юни 2016 г. Тръмп-младши и съветниците на тогавашния кандидат за президент на САЩ Джаред Къшнър и Пол Манафорт са се срещнали с юристката. Според американския ежедневник Веселницкая е свързана с руските власти. Сред клиентите на адвокатката има лица, свързани с руските власти и редица руски компании, отбелязва вестникът, цитиран от ТАСС. Президентите на Русия и САЩ, Владимир Путин и Доналд Тръмп, не са си давали обещания да създадат съвместен екип по киберсигурността, но са изявили готовност да работят в тази насока, каза още Песков, цитиран от Ройтерс. След първата среща между Путин и Тръмп, в кулоарите на форума на Г-20 в Хамбург в петък, бе лансирана идеята за създаване на американско-руска група за киберсигурност. Проектът обаче бе посрещнат с критики в Съединените щати и вчера президентът на САЩ обяви, че той е неосъществим.", "date": "2017.07.10", "title": "Москва отрича да е знаела за срещата между сина на Тръмп и руска адвокатка"}
{"url": "https://www.24chasa.bg/novini/article/6328007", "text": "2 400 къса цигари без акцизен бандерол са открити при специализирана полицейска операция на Икономическа полиция при Областната дирекция на МВР – Варна. Това съобщиха от ОД на МВР – Варна. В хода на специализирана полицейска операция по линия на разпространението на акцизни стоки без бандерол в лек автомобил с 41-годишен мъж от Варна е установено, че същият държи в себе си 2 400 къса цигари, необлепени с акцизен бандерол. По случая е образувано досъдебно производство, уведомен е прокурор от Районна прокуратура – Девня. П.Б. е задържан за срок до 24 часа.", "date": "2017.07.10", "title": "Откриха 2 400 къса цигари без акцизен бандерол във Варна"}
{"url": "https://www.24chasa.bg/novini/article/6328019", "text": "За две седмици жителите на Асеновград спират с протестите. Това каза Иво Величков, член на Инициативния комитет в Асеновград, след проведена среща с вицепремиера Валери Симеонов в Министерски съвет, съобщава \"Фокус\".  „Срещата беше конструктивна, поеха се конкретни ангажименти. Те са – създаване и възобновяване на ангажимента за създаване на участък в ромската махала в Асеновград, поето от вицепремиера Валери Симеонов, главния секретар на МВР Младен Маринов, зам.-министъра на регионалното развитие Валентин Яворов“, обясни Величков. „Другият ангажимент е за охрана на спортистите, които бяха тормозени от ромите, освен това забрана за къпане във фонтаните и всякакви незаконни действия в центъра на Асеновград. Основното ни искане е свързано със сигурността“, допълни той. „Поеха ангажимента да се обръща внимание на всички сигнали, които се изпращат за лични заплахи на етническа основа ще бъдат предавани лично на Валери Симеонов.“, поясни Иво Величков.  „Удовлетворени сме. Сроковете за изпълнение на тези искания са две седмици. След две седмици ще имаме среща с вицепремиера Валери Симеонов. За две седмици спираме протестите, за да да видим резултатите“, каза още той. Вицепремиерът Валери Симеонов отчете направеното до момента от държавата след случилото се на 26 юни тази година, когато група цигани нападна деца и треньори от отбора по кану-каяк в Асеновград в района на язовир „40-те извора“. Симеонов участва в кръгла маса в Асеновград, организирана от кмета на Общината Емил Караиванов, на която присъстват и представители на протестиращите. Вицепремиерът обясни пред присъстващите, че действията на държавата не са спрели и към днешна дата поетите ангажимент на първата среща с протестиращите се изпълняват. Той обясни, че е засилено полицейското присъствие в ромската махала - кв. \"Лозница\" в Асеновград и са предприети спешни мерки по отношение на незаконно пребиваващите лица. Валери Симеонов заяви, че до момента са установени 11 незаконно пребиваващи лица, както и 17 незаконни постройки за чието премахване вече се предприети действия. 841 лица без адресна регистрация са установени в момента в квартала. В това отношение също ще бъдат предприети спешни мерки.\"В програмата на настоящата коалиция 2017-2021 г. се предвижда социални помощи да бъдат давани срещу заетост\", коментира Валери Симеонов и добави, че този процес ще бъде стриктно контролиран. Вицепремиерът коментира и отправените заплахите по интернет към родителите и младите спортисти, потърпевши при инцидента в края на юни и заяви, че сигналите се проверяват сигналите и се издирват извършителите. По думите му още от утре тренировките на отбора по кану-каяк ще се провеждат в присъствието на униформени, за да се обезпечи нормалното им протичане, като това е съгласувано с главния секретар на МВР гл. комисар Младен Маринов по време на днешната среща с протестиращите в Министерски съвет. По думите на Симеонов в района на язовир \"40 извора\", където стана нападението над спортисти, ще бъдат сложени допълнителни табели указващи, че къпането във водоема е забранено. Ще бъде засилено и наблюдението върху това забраната да се спазва. Вицепремиерът призова за преустановяване на протестите за 14 дни, когато той лично отново ще докладва пред протестиращите какво от поетите ангажименти се изпълнява от правителството. Той изтъкна че протестите са свързани с много разходи на МВР - десетки хиляди левове и трябва да бъдат прекратени. \"Запазете си готовността и ако разберете, че не се върши работа, започнете отново\", каза още Симеонов.", "date": "2017.07.10", "title": "За две седмици жителите на Асеновград спират с протестите"}
{"url": "https://www.24chasa.bg/novini/article/6328056", "text": "Върховният съд в Лондон отхвърли исканията на активисти, които настояват, че продажбите на оръжия за Саудитска Арабия трябва да бъдат прекратени, тъй като се използват в Йемен при нарушаване на международното право, съобщава Ройтерс, цитирана от “Фокус“. Решението на съда бе отхвърлено от активистки групи и благотворителни организации, като от „Оксфам“ заявиха, че това „връща контрола над оръжията с 25 години“. „Кампанията срещу оръжейна търговия“ (КСОТ) иска да се издаде заповед за блокирането на лицензите за експорт на произведени в Британия бомби, бойни самолети и други оръжия, които според тях се използват от Саудитска Арабия и съюзниците й в срещу подкрепяните от Иран хути в Йемен. Те считат, че Саудитска Арабия извършва военни престъпления в Йемен, което налага блокирането на оръжейните сделки. „Саудитска Арабия е била, и остава като цяло ангажирана с изпълнението на Международния хуманитарен закон. Няма реален риск от нарушения на Международния хуманитарен закон, които биха станали причина за прекратяването и забраната на британски оръжейни доставки за Саудитска Арабия“, заяви съдът.", "date": "2017.07.10", "title": "В Лондон отхвърлиха исканията за прекратяване продаването на оръжия за Саудитска Арабия"}
{"url": "https://www.24chasa.bg/novini/article/6328065", "text": "Турският премиер Бинали Йълдъръм призова днес кипърските гърци да се въздържат от предприемането на \"едностранни мерки\", след като преговорите за повторно обединение на острова се провалиха, съобщава Ройтерср цитирана от БТА. Говорейки на енергиен форум в Истанбул, той изтъкна, че енергийните източници в района на острова принадлежат и на двете общности. \"Кипърското гръцко ръководство трябва да потърси конструктивен подход вместо да поставя пречки пред мира. Ние ги съветваме да се въздържат от едностранни мерки в Източното Средиземноморие\", посочи турският премиер. Преговорите за обединение на етнически разделения остров, които се провеждаха в швейцарския курорт Кран Монтана, се провалиха в петък, което сложи край на процес, смятан за най-обещаващата възможност от десетилетия за решаването на кипърския конфликт. \"Искаме да напомним още веднъж, че въглеводородните ресурси около Кипър принадлежат и на двете общности\", посочи още той. Същевременно президентът на Турция Реджеп Тайип Ердоган заяви днес, че при провалените преговори за Кипър миналата седмица е била пропиляна важна възможност и предупреди, че е неприемливо енергийни компании да участват в някои \"безотговорни\" според него мерки, предприети от кипърските гърци. \"Искам да им напомня, че те може да загубят приятел като Турция\", подчерта Ердоган без да назовава въпросните компании. \"Това, което очакваме от всеки, който заема страна в развитието на събитията в Кипър, е да се въздържа от стъпки, които може да проправят пътя към ново напрежение в региона\", добави турският държавен глава.", "date": "2017.07.10", "title": "Йълдъръм призова Кипър да не предприема едностранни мерки"}
{"url": "https://www.24chasa.bg/novini/article/6328075", "text": "Перспективите за развитие на сътрудничеството в енергийната сфера бяха обсъдени по време на срещата на министър-председателя Бойко Борисов с министъра на енергетиката на Руската федерация Александър Новак. Двамата разговаряха в рамките на 22-ия Световен петролен конгрес, който се провежда в Истанбул, съобщиха от  пресцентъра на Министерски съвет. Премиерът Борисов отбеляза постигнатия прогрес в отношенията между България и Русия в сектора енергетика благодарение на последователната работа в тази посока. По думите му, след като миналата година с общи усилия беше разрешен казусът с арбитражното решение за АЕЦ „Белене“, двете страни могат да продължат да обсъждат възможностите за ползотворно сътрудничество. Като позитивна стъпка министър-председателят определи Пътната карта, която беше подписана в началото на юни тази година от българския енергиен министър Теменужка Петкова и председателя на Управителния съвет на „Газпром“ Алексей Милер. Съгласно картата страните ще разгледат възможността за разширяване на газопреносната инфраструктура на територията на България при отчитане на правилата на ЕС. Премиерът Борисов обърна специално внимание на инвестициите, направени в газопреносната система у нас. Той акцентира върху концепцията за изграждане на европейски газоразпределителен център на територията на България, за чието предпроектно проучване ЕС предостави финансиране в размер на 920 хил. евро. Борисов изтъкна, че страната ни работи сериозно в интерес на енергийната сигурност в региона на Централна и Югоизточна Европа. Българският премиер изрази увереност и за успешното завършване на дейностите по удължаване живота на 5 и 6 блок на АЕЦ „Козлодуй“. Относно АЕЦ „Белене“ той посочи, че се търси стратегически частен инвеститор. Министър-председателят Бойко Борисов очаква ползотворният диалог по теми от взаимен интерес да продължи и на заседанието на Междуправителствената българо-руска комисия за икономическо и научно-техническо сътрудничество. Предвидено е комисията да се събере в края на настоящата година.", "date": "2017.07.10", "title": "Борисов: Пътната карта за газопреноса е позитив в отношенията между България и Русия"}
{"url": "https://www.24chasa.bg/novini/article/6328086", "text": "Междуведомствената комисия на Центъра за подготовка на космонавти (ЦПК) даде предложение за членовете на основния и дублиращия екипаж за полета до Международната космическа станция (МКС), съобщава ТАСС, цитирана от БТА. \"Беше взето решение за предложение на екипаж за продължаване на предполетната подготовка на космодрума Байконур\", казаха от ЦПК. В основния екипаж на кораба \"Союз МС-05\" бяха включени космонавтът от \"Роскосмос\" Сергей Рязански, астронавтът от НАСА Рандолф Брезник и астронавтът на Европейската космическа агенция Паоло Несполи. Заместниците им са руснакът Александър Мисуркин, американецът Марк Ванде Хай и японецът Норисиге Канаи. Окончателният състав ще бъде утвърден от държавната комисия на Байконур в деня преди изстрелването на космическия кораб, който се предвижда да бъде 28 юли. Сергей Рязански и Рандолф Брезник ще излетят към МКС за втори път, а Паоло Несполи - за трети. Планираната продължителност на полета е 139 дни. ", "date": "2017.07.10", "title": "Предложиха кои членове да влязат в екипажа на следващата експедиция до МКС"}
{"url": "https://www.24chasa.bg/novini/article/6328059", "text": "В нощта на 9 юли на 87 години почина руският художник Иля Глазунов. Тъжната вест съобщи съпругата на художника Инес Орлова, предаде  . Руският живописец и график Иля Сергеевич Глазунов се е родил на 10 юни 1930 г. в Ленинград (Санкт Петербург) . Неговият баща Сергей Глазунов бил историк, доцент в Ленинградския международен университет. През 1956 г. като студент в Института по живописи, скулптури и архитектура \"Репина\", Глазунов получил голяма награда на международен конкурс в Прага, след който получил възможността за самостоятелна изложба в Москва през 1957г.  Глазунов е известен със своите илюстрации към книгите на руски класици и исторически картини, художникът придобил популятност през 70-те години е предизвикал противоречиви реакции. Той е бил основател и ректор на Руската академия по живопис,  Руският художник ми отличен с редица руски и международни награди, той е бил пълноправен член на Руската академия на изкуствата и член на Кралската академия на изкуствата в Мадрид и Барселона. Глазунов бил женен за Нина Виноградова-Бенуа, която починала през 1986 г. Неговите деца Иван и Вера също са последвали примера на баща си и са художници.", "date": "2017.07.10", "title": "Умря руският художник Иля Глазунов"}
{"url": "https://www.24chasa.bg/novini/article/6328096", "text": "Държавният секретар на САЩ Рекс Тилърсън пристигна днес в Кувейт, първи етап от негова обиколка в района на Персийския залив, за да се опита да преодолее патовата ситуация в кризата между Катар и съседни страни, които са стратегически съюзници на Съединените щати, предаде Франс прес, като се позова на Държавния департамент, предава БТА. Очаква се Тилърсън да посети също Катар и Саудитска Арабия. Няма видим напредък за намиране на изход от кризата, въпреки опитите на Кувейт да посредничи между Катар и неговите опоненти. Всички страни остават на първоначалните си позиции, отбелязва Франс прес. Преди да замине за Персийския залив, Тилърсън посети Турция, където също обсъди кризата около Катар. Очаква се тази вечер в Кувейт той да бъде приет от емира шейх Сабах ал Ахмад ал Джабер ас Сабах и да се срещне с министъра на външните работи шейх Сабах Халед ах Хамад ас Сабах. Външните министри на Великобритания, Германия и Оман, както и високопоставен представител на ООН, вече посетиха района на Персийския залив, за да предложат помощта си за преодоляване на безпрецедентната криза, посочва Асошиейтед прес. Агенцията припомня, че на 5 юни Саудитска Арабия, Обединените арабски емирства, Бахрейн и Египет прекъснаха дипломатическите си отношения с Катар, обвинявайки богатото емирство в подкрепа на тероризма и сближаване с шиитски Иран - регионален съперник на Рияд, заклеймен от президента на САЩ Доналд Тръмп. На 22 юни четирите страни представиха на Доха списък с 13 искания, включващи спиране на телевизия Ал Джазира и ограничаване на отношенията с Техеран. В замяна те предложиха да отменят икономическите си санкции, включително затварянето на единствената сухопътна граница на емирството. Катар отхвърли обвиненията на четирите страни и отказа да отстъпи пред исканията им, които смята за нереалистични и накърняващи неговия суверенитет. В сряда външните министри на държавите от четворката се срещнаха в Кайро и заплашиха с налагането на нови санкции, без да уточнят какви.", "date": "2017.07.10", "title": "Тилърсън пристигна в Кувейт в опит да разреши кризата в Персийския залив"}
{"url": "https://www.24chasa.bg/novini/article/6328106", "text": "На 11 и 12 юли президентът Румен Радев ще бъде на посещение в Черна гора по покана на президента Филип Вуянович, съобщават от прессекретариата на президентството. В Подгорица държавният глава Румен Радев ще проведе среща „на четири очи“ със своя черногорски колега Филип Вуянович, след което двамата президенти ще ръководят пленарните разговори на делегациите на двете държави. В рамките на визитата си в Черна гора президентът Радев ще проведе срещи с министър-председателя Душко Маркович и с председателя на Скупщината Иван Брайович. На 13 юли по покана на президента на Италия Серджо Матарела българският държавен глава ще бъде на посещение в Рим. Президентите на България и Италия ще направят преглед на двустранните отношения, търговско-икономическото сътрудничество, както и партньорството на двете държави в ЕС и НАТО.", "date": "2017.07.10", "title": "Румен Радев ще посети Черна гора и Италия"}
{"url": "https://www.24chasa.bg/novini/article/6328118", "text": "Лятната ваканция – любимото и най-дълго чаканото време за учениците по цял свят. Някои от тях обаче се радват на повече ваканция от други. „Евронюз” прави преглед на летните ваканции за учениците в Европа и къде колко се почива, предава  . Франция е страна с фиксирана лятна ученическа ваканция. Тя започва от 8 юли и продължава до 4 септември. В Германия, Австрия и Великобритания пък лятната почивка за учениците започва и свършва по различно време според различните провинции. В Германия 16-те федерални провинции започват ваканцията по различно време. Първи са учениците в Долна Саксония и провинция Бремен, които излизат в лятна ваканция на 22 юни, но се връщат в класните стаи още на 2 август. А учениците в Бавария чакат до 29 юли, за да излязат във ваканция. Началните и средните училища в голяма част от Източна Европа се радват на най-дългите ваканции – 12-13 седмици. Толкова дълго почиват и учениците в Италия, Португалия, Испания и някои Балкански страни, пише още „Евронюз”. Това е значително повече от почивката за учениците във Великобритания - между 6-9 седмици. Например учениците в Шотландия и Северна Ирландия почиват 8-9 седмици, а тези в Англия и Уелс – по-малко от 7 седмици. Най-малко почиват учениците в Германия, Холандия и Дания – 7 седмици и по-малко.", "date": "2017.07.10", "title": "В коя държава колко дълга е лятната ваканция за учениците?"}
{"url": "https://www.24chasa.bg/novini/article/6328119", "text": "Турция, която се превърна в ключов „мост“ за бъдещето на глобалната енергетика, е много важна за сръбската енергийна сигурност, смята сръбският президент Александър Вучич, предава Anadolu Agency, цитира \"Фокус\". Говорейки на президентската сесия на 22-рия Световен петролен конгрес, Александър Вучич заяви, че енергийната сигурност, а именно нуждата да се осигурят редовни и устойчиви енергийни доставки, се е превърнала в приоритет на външната политика, особено що се отнася до природния газ. „Страните от Централна и Източна Европа, включително Република Сърбия, са зависими от доставките на петрол и газ. Ето защо, сигурността е един от най-важните въпроси“, каза сръбският президент. „Много е важно да подчертаем, че подкрепата на Турция е важна. Турция за пореден път става ключова държава и мост към енергийното бъдеще за всички нас. Нуждаем се от истинско политическо приятелство между нашите страни, които ще зависят изцяло от уговорките и споразуменията, които ще достигнем в бъдеще“, подчерта президентът Вучич. Той добави, че геостратегическата позиция на Сълбия, като страна граничеща с осем държави, не е използвана напълно. Той не пропусна да отбележи, че Сърбия „иска да постигне споразумение“ за „Турски поток“, добавяйки, че „това без съмнение е в интересите на Сърбия, но предлага възможности и за други страни в региона.“", "date": "2017.07.10", "title": "Вучич заяви, че Турция е важна за сръбската енергийна сигурност"}
{"url": "https://www.24chasa.bg/novini/article/6328146", "text": "Днес, 10 юли 2017 г., по обвинителен акт на Софийска градска прокуратура (СГП), Софийски градски съд (СГС) наложи административно наказание „глоба“ в размер на 5 000 лева на Николай Филипов - собственик и управител на „ХЕНДИ ТЕЛ” ЕООД. Това съобщиха от пресцентъра на Прокуратурата. Николай Филипов е обвинен за това, че в периода от 01.05.2007 г. до 31.03.2010 г., в качеството си на едноличен собственик, управител и представляващ търговско дружество „ХЕНДИ ТЕЛ” ЕООД, лично и посредством фактическите действия на упълномощени от него лица (счетоводители на дружеството), е избегнал установяване и плащане на данъчни задължения по чл.125 от ЗДДС и по чл. 92 от ЗКПО на обща стойност 2 464 491,87 лева - престъпление по чл. 255, ал.4 вр. ал. 3, вр. ал. 1, пр. 1 и пр. 2, т. 2, пр. 1, т. 6, пр. 2 и т. 7, вр. чл. 26, ал. 1, вр. чл. 93, т. 14, вр. чл. 2, ал. 1 от НК. В хода на досъдебното производство Филипов е внесъл в Републиканския бюджет на държавата необявеното и неплатено данъчно задължение по Ревизионния акт – с общ размер 2 464 491,87 лева. Поради внесената сума в размер на 2 464 491,87 лева Филипов е освободен от наказателна отговорност и му е наложено административно наказание „глоба“ в размер на 5 000 лева. Решението на съда подлежи на обжалване.", "date": "2017.07.10", "title": "Близо 2,5 милиона лева са постъпили в хазната след дело за неплатени данъци"}
{"url": "https://www.24chasa.bg/novini/article/6328154", "text": "Заместник министър-председателят по правосъдната реформа и министър на външните работи Екатерина Захариева прие днес първия съветник на Краля на Мароко – Н. Пр. г-н Андре Азулей, който е на посещение в България, за да вземе участие като почетен гост и лектор на четвъртото издание на лятната Академия на училището за обучение на млади политически лидери от България, Тунис и Мароко, организирана от Българско училище за политика „Димитър Паница“ . Това съобщиха от пресцентъра на Министерство на външните работи. „Днес сме изправени пред общи предизвикателства – несигурност, радикализация и мигрантски натиск”, изтъкна г-н Азулей, като добави, че Мароко е пример за стабилност, устойчиво развитие и толерантност сред държавите от Северна Африка. Той допълни, че този факт се дължи на целенасочена държавна политика, провеждана последователно в течение на няколко десетилетия. Отбелязано бе също така, че Мароко поддържа традиционно добри отношения както със страните от Средиземноморския басейн, така и с Европейския съюз като цяло – двустранните отношения с България не правят изключение. В контекста на Българското председателство на Съвета на Европейския съюз г-н Андре Азулей изрази мнение, че България има възможността да съдейства за съживяване и насърчаване на диалога в рамките на Съюза на Средиземноморието, като по този начин страната ни би се позиционирала като фактор за постигането на синергия при решаването на общите предизвикателства. „България има традиции в добрите си отношения със страните от Северна Африка, а сътрудничеството с Кралство Мароко е от голямо значение в този контекст”, изтъкна Захариева, като допълни, че стабилността във вътрешен план и последователността във външната политика на Кралството е положителен пример не само в региона и арабския свят, но и за цяла Африка. „Малко повече прагматизъм във външната политика би бил ключов фактор за създаване на благоприятни условия за инвестиции от страна на бизнеса и в двете посоки”, продължи вицепремиерът и добави, че ще се търсят възможности за засилване на икономическите и търговски отношения между двете страни, както и засилване на връзките в областта на туризма. „Необходима е реализация на конкретни форми на сътрудничество”, добави още Захариева. По време на срещата Захариева и Азулей обсъдиха още нуждата от общи усилия за справяне с ксенофобията и езика на омразата, като според тях възможност за решение трябва се търси в споделянето на културното наследство и на универсалните ценности между страните. Отчетена бе и възможността в рамките на Българското председателство да бъде организиран дискусионен форум по въпросната проблематика с участие на представители на гражданското общество от балканските държави и от Южното Средиземноморие.", "date": "2017.07.10", "title": "Захариева прие първия съветник на Краля на Мароко Мохамед VI Андре Азулей"}
{"url": "https://www.24chasa.bg/novini/article/6328169", "text": "Египетските правоохранителни органи елиминираха шест души заподозрени във връзки с „Ислямска държава“, съобщава Ройтерс, цитирана от “Фокус“. Екстремистите са убити при престрелка в южната провинция, заявиха от египетското Министерство на вътрешните работи. В изявлението си, от министерството казаха, че при операция срещу апартамент в Асиут, е избухнала престрелка, при която шестимата радикали са загинали. Жилището е било „организационна база, където групата е подготвяла серия от терористични операции в провинциите“, твърдят властите.", "date": "2017.07.10", "title": "Шест души близки до „Ислямска държава“ са убити в Египет"}
{"url": "https://www.24chasa.bg/novini/article/6328172", "text": "В Окръжна прокуратура – Кюстендил е получена за изпълнение по делегация присъдата на Сливенския окръжен съд, с която шофьорът Емил Ангелов е признат за виновен за катастрофа на автомагистрала „Тракия“. На 14.05.2015 г., осъденият Ангелов управлявал автомобил марка „Мерцедес“, регистриран на РД „Гранична полиция“ – Кюстендил, по автомагистрала „Тракия“, в района на гр. Нова Загора, в посока на движение гр. София. Той нарушил правилата за движението по пътищата, в резултат на което предизвикал пътно-транспортно произшествие с движещия се пред него товарен автомобил „Камаз“, собственост на „Булгартрансгаз“ ЕАД. Вследствие на катастрофата била причинена смъртта на двама гранични полицаи, пътували в управляваната от Ангелов кола, а третият получил средна телесна повреда. Върховният касационен съд потвърди присъдата на Бургаския апелативен съд, с която на подсъдимия Ангелов е наложено наказание от три години „лишаване от свобода“, което той да изтърпи при първоначален „общ“ режим. Той е лишен и от право да управлява МПС за срок от четири години. Осъденият е задържан от служителите на съдебна охрана и е приведен в Затвора в гр. Бобов дол.", "date": "2017.07.10", "title": "Три години затвор за шофьор, предизвикал катастрофа, в която загинали гранични полицаи"}
{"url": "https://www.24chasa.bg/novini/article/6328189", "text": "Седем страни членки на Европейския съюз от Централна Европа призоваха съюза да ускори приемането на Черна гора и Сърбия, като изтъкнаха, че отлагането на интеграцията на Западните Балкани може да представлява заплаха за сигурността на целия регион, предаде БТА. Външните министри на четирите страни от Вишеградската група /Унгария, Словакия, Полша и Чехия/, Австрия, Словения и Хърватия се срещнаха днес в Будапеща, за да обсъдят проблеми на миграцията и ситуацията в Западните Балкани и Украйна. \"Ако не можем да ускорим европейския интеграционен процес в Западните Балкани, ще трябва да се изправим пред сериозни предизвикателства за сигурността в целия Централноевропейски регион\", каза на пресконференция унгарският външен министър Петер Сиярто. Той подчерта, че ЕС трябва да ускори преговорите с Черна гора и Сърбия и да започне преговори с останалите страни от Западните Балкани. Албания и Македония са кандидатки за членство в ЕС, но още не са започнали преговори, докато Босна и Херцеговина и Косово чакат да получат статут на кандидатки за членство. \"Ситуацията в Западните Балкани е доста неясна и нестабилна и ще трябва да се уверим, че има диалог за засилване на сигурността в този регион\", каза словенският външен министър Карл Ерявец. Още продължава напрежението между Сърбия и бившата й област Косово, чиято независимост Белград не признава, а Македония и Босна и Херцеговина са разтърсвани от междуетнически разногласия. Перспективата за членство в ЕС е главна цел на страните от Западните Балкани след войните от 90-те години. Но решението на Великобритания да излезе от ЕС, засилването на десния популизъм в много страни от съюза и дебатите за бъдещия облик на ЕС поставиха разширяването на блока на заден план.", "date": "2017.07.10", "title": "Държави от Централна Европа призоваха ЕС да ускори интеграцията на Балканите"}
{"url": "https://www.24chasa.bg/novini/article/6328192", "text": "Пет нови ферарита, две ламборгинита и един \"Ролс-Ройс\" на по-малко от шест месеца са регистрирани в страната за половин година, сочат обобщените данни на КАТ за периода януари-юни. Общо заведените на отчет нови леки коли са 18 579, съобщава “ “. На ново \"Бентли\" се радват четирима щастливци. Поршетата на по-малко от шест месеца са 56. Сред луксозните автомобилни марки най-много купувачи за полугодието намират моделите на БМВ - 488, следват \"Ауди\" с 383 регистрации и \"Мерцедес\" с 316. \"Ленд Роувър\" отчитат 264 продажби. Колите \"Волво\" са намерили 111 клиенти, а тези на \"Инфинити\" 102-ма клиенти. \"Лексус\" с 69 продажби и \"Ягуар\" с 26 сделки приключват списъка на продажбите на нови автомобили от луксозните марки. ", "date": "2017.07.10", "title": "Пет нови ферарита и две ламборгинита са купени в България за половин година"}
{"url": "https://www.24chasa.bg/novini/article/6328214", "text": "Бъдещият Европейски фонд за отбрана ще отвори нови перспективи пред българската отбранителна индустрия и научно-изследователските организации. Около тази позиция се обединиха министърът на отбраната Красимир Каракачанов и европейският комисар по вътрешен пазар, промишленост, предприемачество и малки и средни предприятия Елжбета Биенковска, съобщиха от пресцентъра на министерството на отбраната. Двамата се срещнаха днес, 10 юли, като на срещата еврокомисар Биенковска подчерта възможностите за кандидатстване и финансиране на проекти по бъдещия Европейски фонд за отбрана, чието сформиране предстои да бъде гласувано в Европейския парламент. Стана ясно още, че чрез този фонд научни проекти в областта на отбраната ще могат да разчитат на съфинансиране от бюджета на Европейската комисия. По този повод министърът на отбраната покани европейския комисар по вътрешен пазар, промишленост, предприемачество и малки и средни предприятия да присъства на Специализираната международна изложба за отбранителна техника „Хемус 2018“, чиято основна цел е да стимулира развитието на отбранителната промишленост. В хода на разговора министър Красимир Каракачанов посочи, че за България приоритет остават стабилността и евроатлантическата интеграция на Западните Балкани и подчерта, че засилването на сътрудничеството с НАТО в изграждането на отбранителен капацитет на партньорите е от съществено значение за сигурността на целия регион и на Европа. По-рано днес европейският комисар по вътрешен пазар, промишленост, предприемачество и малки и средни предприятия Елжбета Биенковска взе участие в националната конференция „Отбранителна и аерокосмическа индустрия и изследвания“, под патронажа на президента Румен Радев. Форумът дава възможност на българските научно-изследователски организации и на отбранителната ни индустрия да се запознаят с възможностите за сътрудничество с Европейския фонд за отбрана, както и на представителите на фонда да се запознаят с потенциала на българската наука и отбранителна индустрия. На конференцията от името на министъра на отбраната Красимир Каракачанов приветствие отправи заместник-министърът на отбраната Атанас Запрянов. „Трябва завинаги да скъсаме със старото разбиране, че инвестициите в отбраната са изгубени средства. Не – те създават работни места, иновации и създават конкурентна европейска отбранителна индустрия“, заяви заместник-министърът на отбраната. Във форума участие взеха още Хорхе Домек, изпълнителен директор на Европейската агенция за отбрана (ЕАО), заместник-министър председателят Томислав Дончев, представители на научните среди, бизнеса и др.", "date": "2017.07.10", "title": "Каракачанов и Елжбета Биенковска обсъдиха възможностите на бъдещия Европейски фонд за отбрана"}
