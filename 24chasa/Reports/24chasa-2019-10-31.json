{"url": "https://www.24chasa.bg/novini/article/7740420", "text": "Чешки учени откриха лаборатория, в която експериментират отглеждането на растения в екстремни условия при липса на вода, като тези съществуващи на Марс, предава Ройтерс, цитирана от БТА. Експериментът \"Марсонавт\" на екипа на 29-годишния Ян Лукачевич от факултета по природни науки към университета в Прага е основан на аеропониката. Този метод позволява отглеждането на растения във въздуха, без почва и с ограничено до минимум използване на вода. Растенията се развиват хоризонтално от вертикална секция, като се складират едно върху друго, за да се пести пространство. Изследователите тестват различни режими на светлинни и температурни промени. Екипът вече успешно е отгледал синапено цвете, салати, репички, босилек и мента. Учените получиха първата си реколта по \"марсианския\" метод миналата седмица. \"Вкусът на продукцията ни е чудесен, тъй като тя расте в контролирана среда, в която изобилстват хранителните вещества\", заяви Лукачевич. Следващата реколта се очаква да бъде от ягоди. Най-голямото предимство на новия метод е, че той използва 95 процента по-малко вода в сравнение с традиционното отглеждане на растения. Той пести място, което успешно може да се използва в градските зони.", "date": "2019.10.31", "title": "Чешки специалисти отглеждат растения за Марс"}
{"url": "https://www.24chasa.bg/novini/article/7740278", "text": "Президентът на САЩ Доналд Тръмп заяви, че е подложен на най-големия лов на вещици в американската история, след като Камарата на представителите прие резолюция, официализираща разследването за евентуална процедура по импийчмънт срещу него, предаде Франс прес, цитирана от БТА. \"Това е несправедливо, противоконституционно и по същество антиамериканско\", се казва в изявление на Белия дом. Конгресмените демократи се опитват да докажат, че Доналд Тръмп е оказал натиск на Украйна за получаване на компрометираща информация за бившия вицепрезидент на САЩ Джо Байдън, който в момента е фаворит за номинацията на демократите за президентските избори през 2020 г.", "date": "2019.10.31", "title": "Тръмп: Подложен съм на най-големия лов на вещици в американската история"}
{"url": "https://www.24chasa.bg/novini/article/7740303", "text": "Най-големите проблеми във Вашия район са? „Надежда“ се нуждае от промени в много насоки. В последните години, след пускането на метрото в експлоатация, неимоверно много се увеличи броя на построените и строящи се жилищни сгради. Има места, където сградите са строят в такава непосредствена близост една от друга, че хората, през балконите, мога да си разменят подправки и продукти. Увеличеното строителство в района ни е съпътствано и с увеличаване броя на леките автомобили. Изграждането на нови сгради, обаче, не беше съпътствано от изграждане и на паркоместа. Поради това към настоящия момент тротоарите и зелените площи повсеместно се ползват за паркиране. За решаване на този проблем е необходимо да се започнат процедури по изграждане на паркинги - – подземни и надземни. От друга страна, при ремонтите на улиците, проектите трябва да се изготвят така, че с минимално разширение да се даде възможност автомобилите да паркират перпендикулярно на тротоара, а не както е сега успоредно. Така паркоместата ще се увеличат в по-голяма степен. Ще се реши от части проблема с паркирането. Инфраструктурата е в тежко състояние. Ако се изключат две пътни артерии, които бяха ремонтирани, във връзка с изграждането на метрото, останалите улици и пътища в района се нуждаят от ремонт. Това важи и за тези, на които се направи такъв през последните няколко години. Той е толкова некачествен, че тези улици отново се рушат. Нужно е изграждането на още детски площадки и спортни съоръжения. Пред последните години жителите на „Надежда“ се увеличиха значително, след изграждането на метрото. То дава отлична възможност за удобни пътуване към центъра и останалите квартали на столицата. Наличните площадки и спортни съоръжения са недостатъчни към настоящия момент. Наред с това старите не се поддържат. Хората от района се оплакват, че част от тях дори стават опасни. Те редовно сигнализират районната администрация за това, но няма реакция. Младите семейства страдат от недостига на местата в детските градини. Когато не могат да намерят място за детето си, за да започне майката отново работа, те се принудени да го запишат в частна детска градина а от това търпят финансовите несгоди. Таксите не са никак малки на фона на доходите. Споделят, че от районната общинска администрация в продължение на години им се повтаря, че места ще има, че ще се построят детски градини, че ще се разширят съществуващите. Нищо от това това не се случва. За целта е необходимо целенасочена работа за решаване на този проблем. Ускоряване на процесите по проектиране и изграждане на детските градини, но не за сметка на качеството, разбира се. Нужна е професионална организационна работа. Още не е започнала работа по разширението на бул. „Рожен“ в посока Северната тангента. А тя е изградена преди повече от 3 години. Ако към тях се включи и времето за проектиране и изграждането й, ще се види, че в продължение на доста години не са предприети никакви стъпки от страна на районната администрация за решаването на този проблем. Да, изграждането не е в правомощията й, но инициирането на тези процеси се бави с години, което ежедневно се отразява на живота в района. По протежение на булеварда, които е необходимо да се разшири, се намират Складова бази „Илиянци“, Митница „Северна“, както и две петролни бази. Всичко това, само по себе си, говори за натовареността на този изход от столицата. След пускането на метрото се направиха някои промени на довеждащия транспорт. Към момента жителите на района споделят, че той не е достатъчно ритмичен в час пик. За решаване на този проблем е необходимо да се осигури допълнителна линия на градския транспорт, която да обслужва пръстена, образуван от бул. „Рожен“, ул. „Хан Кубрат“, ул. „Бели Дунав“ и ул. „Ген. Никола Жеков“. Какви са Вашите решения на тези проблеми? За да се решат проблемите е необходимо масирана целенасочена работа на районния кмет и администрация, съгласно техните законови правомощия. За постигане на това трябва да се следват няколко неща. Съгласно законите на страната ни районния кмет е второстепенен разпоредител с бюджетни средства. Основния инструмент, свързан с реализацията на възможностите на подобряване живота в районите, е общинският бюджет. В него се залагат и средства необходими за решаване на проблемите. Столична община залага за изпълнение проектите и съответно определя средствата необходими за тях. Въпреки това, всяка година има нереализирани проекти за милиони левове. Сред тях и такива, които касаят нашия район. За да могат тези проекти да не подминат “Надежда“ и чрез реализацията им да се решават проблемите в него, е нужна организирана и целенасочена работа по тяхното изпълнение. От друга страна, за да се решават проблемите на хората, кметът и неговата администрация е необходимо да са запознати с тях. От многото си разговори с хората съм се уверил, че това не е така. В нашия район се обръща внимание на даден проблем, когато той стане фрапиращ и недоволството към него ескалира. Няма превантивна работа. А това е много важно. Втората възможност, която има районният кмет за решаване на проблемите, е своевременно изготвяне на доклади до Столичен общински съвет, за да се осигурят средствата за постигане на нужния позитивен резултат в полза на хората. Но с това не се изчерпва всичко. Има един огромен проблем, както за столицата, така и за район “Надежда” - дори и да се стигне до получаване на средства за извършване на определена дейност, тя се изпълнява с ниско качество и ефективност, че съвсем скоро отново идва на дневен ред. От всичко това страдат живеещите в района, и то от години. Голяма част от тях са загубили всякакво доверие в институциите, включително и на районно ниво. За да се преодолее това предстои много работа, извършена с морал и отговорност. Какво ви отличава от другия кандидат на балотажа? Не познавам лично настоящия кмет. Съдя за него и за работата му по това, което виждам и чувам в кварталите. Разбира се, би било некоректно, ако кажа, че в района ни нищо не е свършено. Но според мен, това което е направено за последните 12 години, можеше да се случи за 4 – 5 години. В тази посока са и моите намерения - да работя своевременно, качествено, ефективно, в интерес на хората. Ако успея да спечеля балотажа, аз ще съм кмет - работник, който полага усилия за подобряване живота на всеки един от живеещите в района. Какво искате Вие лично да се промени? Искам да се решат проблемите, за които говорих. Важното е да стане, но виждам, че нещата не се случват с нужния темп, контрол, отговорност и качество. За това, като жител на един от кварталите в района, се кандидатирах за кмет. Какво правите в свободното си време, какво правихте преди кампанията, какво ще правите след кампанията? Привърженик на един от водещите футболни клубове в страната. Обичам да посещавам футболните мачове с негово участие. Правим го с приятели от години. Харесвам офроуда. Допада ми емоцията, която дава той – човек и машина в стремеж да прекосят трудни участъци без пътна настилка. Наред с това, навярно заради предишната и настоящата си професия, обичам да чета книги със сюжети, свързани с правораздаването. Обичам и да чета за събития и личности от световната и нашата история. Как са живели, какви цели са си поставяли, как са ги постигали и каква цена е трябвало да платят за това. Харесвам хард рок музиката и обичам да посещавам с приятелите си концерти, както и клубове, в които се изпълнява такава музика. Разкажете любим спомен във Вашия район? Живея в района от раждането си. Имам безброй спомени, които са толкова ярки. Всеки, от които свързан с определени любими хора, че не мога да откроя някой от тях. Завършил съм образованието си тук. През годините създадох безброй приятелства, всяко от които важно за мен и съпътствано от много хубави спомени. Никой от тях не може да надделее над останалите. Как ще опишете се себе си с няколко думи? Държа много на това да имам стойностни приятели, на които да мога да разчитам. Ето защо държа да съм коректен с приятелите си и да давам от себе си всичко за тях. Държа на това, когато един мъж изрече една дума, да държи на нея. Разбира се, всеки човек допуска грешки в живота си. За мен е важно в такива моменти да проявиш достойнство, до признаеш грешката си и да поискаш прошка за нея. За да може след това да продължиш да ходиш по улиците, сред хората с вдигната глава. На мен също ми се е налагало да прощавам, и го правя, когато усетя, че искането е искрено. Аз съм адвокат. Държа да съм добър професионалист в работата си. В крайна сметка от нея зависят човешки съдби и безотговорност е недопустима. Как ще опишете квартала си с няколко думи? Ще кажа за най-голямото богатство на квартала ни. Това са хората, с които се срещам всеки ден - позитивни и отговорни. Особено силно усещам това в последните месеци, след като се кандидатирах за кмет, през времето, което прекарах в много разговори и срещи. Това ме радва – да виждам съпричастни към проблемите на района ни хора, които всячески искат те да бъдат разрешени и търсят начини да увлекат все повече други наши съкварталци в това. Най-голямото ни богатство са хората и аз се чувствам щастлив да живея сред тях. Как си представяте района, в който живеете в бъдеще? Представям си отново да стане толкова зелен, колкото беше преди години. В мечтите си го виждам със здрави улици, тротоари, детска площадки, където много деца си играят спокойно и безопасно. Искам майките да не бутат своите колички по пътното платно и същевременно да придърпват по-големите си деца до себе си, защото вървенето по платното е единствената възможност, заради хаоса с паркиралите автомобили. Да има достатъчно спортни терени, на които хора от всякакви възрасти да практикуват любимите си спортове. Искам родителите да не се притесняват за това, къде ще заведат децата си на детска градина, и как да свържат двата края, когато им се наложи да ги запишат в частна, защото това е единствената възможност. Искам да имаме чисти, осветени и безопасни улици. Безопасни и без престъпност, която, съгласно данни на СДВР, в “Надежда“ не е никак малка. Ако можете да се обърнете към избирателите като към ваши приятели, какво ще им кажете? Ще ги помоля да бъдат точно такива – избиратели. Ще им кажа, че да се гласува е едно от най-значимите права, които имаме в съвременното ни общество. И трябва да се възползваме от него. Само то ни дава възможност да определяме как ще се развива страната ни, като цяло. А развитието й трябва да е най-важният обществен приоритет за всеки българин. Ще им кажа, че всичко зависи от нас и ако сме сплотени в решението си да гласуваме и отговорни към изпълнението на това свое право, района ни, градът ни, страната ни ще се развиват. А хората ще живеят добре в честно и морално общество.", "date": "2019.10.31", "title": "Стоян Цветков: Искам „Надежда“ да има здрави улици, тротоари и детска площадки"}
{"url": "https://www.24chasa.bg/novini/article/7740312", "text": "Иван Желязков,  , е категоричен, че семейство Томас и Джоана Махер, бивши собственици на превозното средство, нямат връзка с трагичния инцидент. Семейство Махер бяха обвинени в трафик на хора и непредумишлено убийство, но вече са освободени под гаранция, каза той пред  . Иван Желязков работи със семейство Махер от години. Твърди, че поддържат приятелски отношения. \"Регистрирал съм камионите, не лично аз, но това няма никакво значение. Упълномощено лице съм, с каквото мога им помагам, относно лицензии. Томас Махер се занимава с транспорт много отдавна, не е привърженик на Брекзита, много от фирмите идват в България, не само в България, а и в Румъния, поради рестрикциите, които евентуално ще има към Великобритания\", каза той. Желязков е убеден, че Томас и Джоана Махер не са свързани с трагичния инцидент. \"Прекрасни хора са. Погледнете навън какво става - те са освободени преди доста време. Да, под гаранция са в момента, но все още тече много голямо разследване. Вече се знае горе-долу кой е извършителят, преследват ги хората, така че те нямат нищо общо със случая\", добави Желязков.  \"Камионът, в който загинаха мигранти, е продаден от семейство Махер година преди трагичния инцидент\", твърди Желязков. \"Не е прехвърлен, защото имаха лизингови взаимоотношения, камионът не се е прибирал в България, камионът няма технически преглед, за което съм подписал много пъти актове към Изпълнителна агенция\", каза още Желязков.  По случая британската полиция издирва двама братя от ирландски произход. \"Мисля, че единият е свързан с всичко това. Камионът не е само този, злоупотребили са с много камиони\", добави той. Иван Желязков каза, че адресът на фирмата във Варна е реален, а той самият никога не се е крил от медиите. \"Фирмата има лиценз международен, ако адресът не е истински - няма как да го има! Досега, ако не съм казал нищо - това е било в полза на разследването, което се води\", каза Желязков.", "date": "2019.10.31", "title": "Българинът, свързан с камиона ковчег: Подозирам един ирландец за трафика"}
{"url": "https://www.24chasa.bg/novini/article/7740304", "text": "Турция остро осъди днес приемането от френския парламент на резолюция, която критикува турската военна операция срещу кюрдска милиция в Североизточна Сирия, предаде АФП, цитирана от БТА. Ние отхвърляме и осъждаме остро решенията, взети във Франция от Сената и от Националното събрание, във връзка с операция \"Извор на мира\", се посочва в съобщение на турското външно министерство. Френското Национално събрание прие вчера единодушно проекторезолюция, осъждаща турската военна операция в Североизточна Сирия. Резолюцията няма задължаващ характер. С резолюцията Националното събрание \"заявява своята неизменна подкрепа за Сирийските демократични сили\", в които основно участие има кюрдската милиция Сили за защита на народа /СЗН/, разглеждана от Анкара като терористична организация, свързана с Кюрдската работническа партия /ПКК/. Миналата седмица френският Сенат прие проекторезолюция, в която се настоява за \"решителен ангажимент на Франция\" в подкрепа на всяка инициатива на европейско или международно равнище, целяща прекартяване на турската военна операция. \"Възприятието на действителността\" на френските власти \"е парализирано от мним \"роматизъм на СЗН\" и те остават слепи за преследванията, извършвани от тази терористична организация, която претендира, че представлява кюрдите\", се посочва в съобщението на турското министерство. Анкара прекрати операцията си, след като сключи две отделни споразумения със САЩ и Русия. Турският президент Реджеп Тайип Ердоган редовно обвинява западните страни, че подкрепят СЗН. Западните държави подкрепят кюрдските бойци като съюзник в борбата срещу джихадистите в Сирия.", "date": "2019.10.31", "title": "Турция скочи на френския парламент,\nкритикувал операцията в Сирия"}
{"url": "https://www.24chasa.bg/novini/article/7740321", "text": "Ледниците ще се топят по-бързо, отколкото се предполагаше, тъй като поради климатичните промени цветовете на водораслите ги колонизират и намаляват способността им да отразяват слънчевите лъчи, установи изследване, цитирано от Ройтерс. Потъмняването на ледниците се получава тогава, когато червените водорасли покълват върху ледниците, върху които са попаднали сажди от замърсяването на въздуха или от горски пожари, предава БТА. Тяхното присъствие беше регистрирано още преди десетилетия, но с глобалното покачване на температурите, тези растения започнаха да се появяват по ледници от всички точки на света. Според канадския учен Джон Помрой от университета на Саскачеван водораслите по ледовете се изхранват и растат благодарение на въглеродните утайки, което допълнително потъмнява ледниците. Ученият изнесе доклад на \"Високопланинската среща на върха\", организирана в Женева тази седмица. По неговите думи цъфтежът на водораслите не се взима предвид от учените при топенето на ледниците и прогнозите за съкращаването на площта им не са точни. Те ще се топят по-бързо, отколкото се предполагаше.", "date": "2019.10.31", "title": "Цъфтежът на водораслите топи ледниците по-бързо от очакваното"}
{"url": "https://www.24chasa.bg/novini/article/7740326", "text": "Американското космическо ведомство e отделило средства за разработката на още една орбитална мисия до Плутон, която ще довърши работата на сондата \"Нови хоризонти\", прелетяла край небесното тяло през юли 2015 година, съобщава Си Ен Ен, цитирана от БТА. Агенцията цитира изявление на Алън Стърн, ръководител на сегашния и на предишния проект за изследването на Плутон. \"Защо трябва да се завърнем там? \"Нови хоризонти\" ни обогати с много познания, но изследва едва 40 процента от повърхността на Плутон. Това кратко посещение не ни даде възможност да проследим как текат ледниците, как се променят годишните времена и геологията на планетата. Всички тези проблеми могат да бъдат изяснени от новия орбитален апарат\", уверен е Стърн. Първото \"дете\" на американския учен, сондата \"Нови хоризонти\", беше изстреляна през януари 2006 година. В средата на юли 2015 година космическият апарат успешно прелетя само на 13 хиляди километра от повърхността на планетата джудже. Бяха получени многобройни снимки от повърхността й. На тези фотографии човечеството за пръв път видя сърцето на Плутон, равнината Спутник, а също така и следи от реки от лед и вулкани.", "date": "2019.10.31", "title": "НАСА подготвя нова орбитална мисия\nдо Плутон"}
{"url": "https://www.24chasa.bg/novini/article/7740264", "text": "Камарата на представителите в САЩ прие днес резолюция с официални правила за разследване за импийчмънт срещу президента Доналд Тръмп, предаде Асошиейтед прес, цитирана от БТА. Контролираната от демократите долна камара на Конгреса одобри текста с 232 гласа \"за\" при 196 \"против\". Гласуването до голяма степен бе по партийна линия. Това бе първото официално гласуване по процедурата за импийчмънт, която по всяка вероятност ще продължи с месеци, евентуално и през първите седмици от изборната 2020 г., отбелязва АП. Важното заседание бе ръководено лично от председателката на Камарата на представителите Нанси Пелоси. Изходът от гласуването е победа за демократическото мнозинство в камарата, което ще има контрол върху разследването. Демократите ще могат да ограничават възможностите на републиканците и на адвокатите на Белия дом да призовават свидетели.", "date": "2019.10.31", "title": "Конгресът на САЩ започна процедурата по импийчмънт срещу Тръмп"}
{"url": "https://www.24chasa.bg/novini/article/7740361", "text": "\"Решението е взето в съответствие с правото на Европейския съюз и въз основа на оценка на правителството за все още съществуващата заплаха за обществения ред и вътрешната сигурност\", се отбелязва в текста, предава БТА. \"Службите за сигурност не са променили оценката си за нивото на терористична заплаха, което продължава да остава повишено. Запазват се също недостатъците в контрола на външните граници на Шенгенската зона. Като цяло това означава, че Швеция трябва да запази националните си гранични проверки\", обяснява в комюникето министърът на вътрешните работи Микаел Дамберг. Всяка седмица шведската полиция спира по границите 150-200 мигранти. През 2015 г. в страната с население от 9,8 милиона души дойдоха 163 000 бежанци - най-високият показател на глава от населението в Европа. През 2016, 2017 и 2018 г. в Швеция пристигнаха съответно 29 000, 26 000 и 21 500 мигранти, отбелязва ТАСС.", "date": "2019.10.31", "title": "Швеция удължи срока на граничните проверки с шест месеца"}
{"url": "https://www.24chasa.bg/novini/article/7740365", "text": "Междувременно приятели на Йосиф Шамли разпространиха призив в интернет: \"На служебния вход на Народния театър има касичка, в която всеки от нас може да пусне нещо малко, което би помогнало на съпругата и децата на Йоско. Това не е подаяние. Помощ за семейството на един прекрасен човек е.\"", "date": "2019.10.31", "title": "Сестрата на Йосиф Шамли: Най-важно сега е да се грижим за трите му прекрасни дъщери"}
{"url": "https://www.24chasa.bg/novini/article/7740357", "text": "97-годишната Стоянка Мутафова е била оперирана миналия понеделник след усложнение от възпалена жлъчка. И 12-ти ден любимата актриса е жива, въпреки че положението е било доста сериозно. \"Беше с висока температура, но успя да я смъкне. Това говори, че вече няма инфекция. Започна да се подобрява\", каза за \"24 часа\" нейната дъщеря Мария Грубешлиева-Муки. Великата актриса е имала сепсис като усложнение от възпалената жлъчка, което е наложило да бъде отстранен жлъчният мехур. Тя е неотлъчно до майка си. Операцията е била на 21 октомври и е продължила 3 часа. Щом излиза от операционната, легендарната актриса е напълно адекватна. \"Говореше и ми каза: \"Обичам те!\", разказва дъщеря й. Не след дълго състоянието на Мутафова се влошава, свързват я към системи и дихателен апарат, а в последствие вдига температура - 38 градуса, която бори 10 дни с антибиотици. Едва вчера успява да я смъкне. Мутафова вече е контактна и диша самостоятелно, но трудно успява да се храни без помощта на дъщеря си. Лекарите не дават обещания, че може да бъде изписана скоро. \"Тя е много силна. Много се надявам, че няма да се предаде\", казва Мария Грубешлиева. Това е третото влизане на 97-годишната актриса в правителствена болница. По-рано тази година тя премина през операция за поставяне на пейсмейкър, а веднъж влиза и заради оплаквания от болки в кръста. \"По-тежко лято не съм изкарвала през целия си живот\", добавя дъщерята на актрисата.", "date": "2019.10.31", "title": "Стоянка Мутафова се възстановява  след животоспасяваща операция"}
{"url": "https://www.24chasa.bg/novini/article/7740368", "text": "Френският посланик в Анкара Шарл Фри е бил повикан в турското външно министерство във връзка с приетата от Франция резолюция във връзка с турската операция \"Извор на мира\" в Североизточна Сирия, съобщава Анадолската агенция, цитирана от БТА. Френското Национално събрание прие вчера единодушно проекторезолюция, осъждаща турската военна операция в Североизточна Сирия. Резолюцията няма задължаващ характер. С резолюцията Националното събрание \"заявява своята неизменна подкрепа за Сирийските демократични сили\", в които основно участие има кюрдската милиция Сили за защита на народа /СЗН/, разглеждана от Анкара като терористична организация, свързана с Кюрдската работническа партия /ПКК/. Миналата седмица френският Сенат прие проекторезолюция, в която се настоява за \"решителен ангажимент на Франция\" в подкрепа на всяка инициатива на европейско или международно равнище, целяща прекартяване на турската военна операция. Ние отхвърляме и осъждаме остро решенията, взети във Франция от Сената и от Националното събрание, във връзка с операция \"Извор на мира\", се посочва в съобщение на турското външно министерство. Анкара прекрати операцията си, след като сключи две отделни споразумения със САЩ и Русия.", "date": "2019.10.31", "title": "Френският посланик в Анкара е бил повикан заради резолюцията, приета от френския парламент"}
{"url": "https://www.24chasa.bg/novini/article/7740374", "text": "Касата е отворена чрез използване на подправен ключ. Николов не е осъждан. Изготвено е постановление за привличането му към наказателна отговорност, като му е повдигнато обвинение. Обвиняемият е задържан за 72 часа, като е разпоредено да бъде приведен в сградата на Софийския районен съд на 31 октомври за разглеждане на искане за вземане спрямо него на мярка за неотклонение задържане под стража.", "date": "2019.10.31", "title": "Задържаха продавач, откраднал над 2 хил. лева от секретна каса в НДК"}
{"url": "https://www.24chasa.bg/novini/article/7740385", "text": "Във връзка с появила се в интернет невярна информация и последвали въпроси на медии по отношение на Постановление на Министерския съвет № 271 от 2019 година, ви информираме, че това Постановление по никакъв начин не касае обезщетенията при прекратяване на служебното правоотношение на служителите на МВР. Това съобщиха от Правителствената информационна служба. Обръщаме внимание, че ръководството на МВР не е обсъждало и няма намерение за каквато и да е промяна на размера на тези обезщетения. Подобни намерения предварително се дискутират със синдикалните организации в МВР, които уведомяват своите членове и дават становища. Действителното съдържание на Постановлението на МС № 271 от 2019 година се отнася до одобряването на допълнителни разходи по бюджета на МОН за настоящата година, като средствата в размер на 17 128 000 лева се осигуряват за изпълнението на десет национални научни програми.", "date": "2019.10.31", "title": "Правителството с уточнение по информация за бюджета на МОН"}
{"url": "https://www.24chasa.bg/novini/article/7740390", "text": "Началникът на сектора за извънредни ситуации към сръбското вътрешно министерство Предраг Марич заяви днес, че в Стара планина няма активни пожари, а пожарите в Пчински окръг са локализирани, съобщи Танюг. Марич, който посети членове на Сектора за извънредни ситуации, които вече четири дни се борят с огнената стихия в сръбската част на Стара планина, посочи, че са спасени големи горски комплекси. Той подчерта, че пожарникарите, членове на жандармерията и местни жители са свършили голяма работа и добави, че дежурствата на членове на Сектора за извънредни ситуации ще продължат и в следващите дни, предава БТА. Марич добави, че на територията на Босилеград, Търговище и околностите на Вране вече няма активни пожари, те са локализирани, но и в следващите дни ще продължат дежурствата в тези региони.", "date": "2019.10.31", "title": "Няма активни пожари в Стара планина в Сърбия"}
{"url": "https://www.24chasa.bg/novini/article/7740327", "text": "5G мрежата на “Виваком” е готова, а търговският старт ще е догодина, когато бъдат предоставени повече честоти. Това заяви в четвъртък Атанас Добрев - главен изпълнителен директор на телекома, при демонстрацията на новата технология. Тя ще бъде много по-бърза от сегашната 4G мрежа, с огромен капацитет за свързване - почти милион устройства на кв. километър, с малко време на закъснение. Огромно е приложението на 5G и в развлекателната индустрия - концерти от разстояние, игри, използване на добавена и виртуална реалност. Новата технология ще се използва и за автоматизация на производството, за умни градове. От “Виваком” демонстрираха и три от направленията, в които може да се използва 5G. От телекома показаха онлайн урок от разстояние, виртуална реалност, при която бе проследен полет с делтапланер, и музика - Павел и Венци Венц и Любо Киров представиха на една сцена новата си песен, въпречи че бяха на десетки километра разстояние един от друг. Демонстрацията на 5G бе в присъствието на вицепремиерката Марияна Николов, на министъра на транспорта Росен Желязков и на образователния министър Красимир Вълчев. “Ще намалим тарифите за спектъра, за да направим цената за крайният потребител адекватна, и на пазара да бъде предложена по добра услуга”, заяви Желязков. И допълни, че излъчванията на новата мрежа са колкото от един сешоар и няма риск за здравето на хората. Благодарение на 5G мрежата дигитализация на образованието ще стане факт, заяви министър Красимир Вълчев. Според него интересът към учене на днешното поление в много по-голяма степен може да бъде мотивиран именно чрез информационните технологии. Вицепремиерката Марияна Николова заяви, че потребителите на новата мрежа може да бъдат спокойни и убедени, че тя гарантира достатъчна сигурност на данните.", "date": "2019.10.31", "title": "5G мрежата на “Виваком” готова, тръгва догодина"}
{"url": "https://www.24chasa.bg/novini/article/7740127", "text": "На 11 ноември председателят на Европейската комисия Жан-Клод Юнкер Юнкер ще се подложи на хирургическа интервенция за лечение на аневризъм, съобщи неговата говорителка Мина Андреева, потвърждавайки информация на Франс прес, получена от обкръжението на Юнкер, предаде БТА. Според близки на председателя става въпрос за аневризъм на коремната аорта. През август 64-годишният Юнкер претърпя спешна операция на жлъчката. Андреева уточни, че докато той е в болница, задълженията му ще изпълнява първият заместник-председател на Еврокомисията Франс Тимерманс.", "date": "2019.10.31", "title": "Юнкер ще се подложи на операция за аневризъм на 11 ноември"}
{"url": "https://www.24chasa.bg/novini/article/7740132", "text": "Рейтингът на президента на САЩ Доналд Тръмп остава стабилен на фона на разследването за импийчмънт срещу него в Камарата на представителите. Това показва проучване на Асошиейтед прес и центъра НОРК (NORC). 42 процента от американците одобряват как Тръмп се справя със своите задължения. Рейтингът му като цяло поддържа сходно равнище от началото на мандата на президента, предаде БТА. Личи ясно разделение по партийна линия. Сред демократите едва 7 процента имат положително мнение за Тръмп, докато при републиканците одобрението за работата му достига 85 процента. Въпреки че рейтингът на президента остава стабилен, според изследването има някои тревожни сигнали за него, отбелязва АП. Макар Тръмп да запазва високата си популярност в своята партия, някои републиканци гледат критично на честността, дисциплинираността и уважението му към демократичните норми. Като цяло според 61 процента от американците Тръмп не показва почти никакво или никакво уважение към демократичните институции и традиции в САЩ. Цялостният му рейтинг и други маркери в изследването подчертават дълбоко поляризиращия характер на управлението му - републиканците до голяма степен одобряват действията му, а демократите в огромното си мнозинство - не. С оглед на кампанията на Тръмп за преизбиране тези данни подсказват, че успехът й ще зависи по-скоро от това в каква степен ще успее да мобилизира твърдото ядро на привържениците си, отколкото от привличането на нови гласоподаватели, отбелязва АП. Най-големият актив за Тръмп продължава да е състоянието на икономиката, която расте устойчиво въпреки предупредителните сигнали за възможен спад. Безработицата е под 4 процента. Петдесет и четири на сто от американците, включително една четвърт от демократите, одобряват икономическата политика на Тръмп. Президентът на САЩ наследи растяща икономика от предшественика си Барак Обама и тази траектория остава непроменена. Икономисти обаче предупреждават, че митата за Китай излагат на риск икономическите постижения. В тази връзка 55 процента не одобряват начина, по който президентът на САЩ подхожда към търговските преговори с другите страни. Американците обаче са по-критични към подхода му към външната политика. Петдесет и девет процента не го одобряват. Обществеността е скептична и по отношение на това дали действията на Тръмп са добри за позициите на Америка по света; според 46 на сто политиката му е донесла повече негативи, отколкото позитиви, докато на обратното мнение са 39 процента. Проучването е било проведено почти изцяло преди Тръмп да обяви в неделя, че лидерът на групировката \"Ислямска държава\" Абу Бакр ал Багдади е бил ликвидиран. През 2016 г. Тръмп беше избран с ниски социологически показатели по отношение на редица лични качества, включително честността, и тези оценки не се променят. Според повече от половината американци, 56 процента, президентът не може да бъде описан с думата \"честен\". Сред републиканците мненията също са нееднозначни по въпроса за честността: едва около половината смятат, че \"честен\" описва много добре или изключително добре Тръмп. Още по-малко са републиканците с положително мнение за равнището на самоконтрол на президента - едва според 39 процента думата \"дисциплиниран\" го описва много добре. 29 процента смятат, че тя го описва сравнително добре. В резултат електоратът е поляризиран и в емоционален план по отношение на президента. Почти половината американци заявяват, че Тръмп ги кара да се ядосват. Всеки четвърти американец, включително почти всеки втори републиканец, казва, че президентът има силно емоционално въздействие върху него.", "date": "2019.10.31", "title": "Рейтингът на Тръмп е стабилен на фона на разследването за импийчмънт"}
{"url": "https://www.24chasa.bg/novini/article/7740135", "text": "Последните четири години се характеризират с бездействие и липса на ясна визия за развитието на Плевен. В името на нашия град е крайно време да постигнем общо съгласие по ключовите въпроси, които касаят неотложни решения, защото има опасност от фатално изоставане и тотален упадък. Това написа във фейсбук кандидатът за кмет на Плевен от БСП Илиян Йончев, който не достигна до балотаж. Той призова симпатизантите си да гласуват по съвест, но разкритикува управлението на града през последните 4 години.  През последните 4 години градът е управляван от Георг Спартански, На местните избори през 2015 г. е издигнат за кандидат-кмет на община Плевен от местна коалиция, подкрепен от коалиция Реформаторски блок, партия ВМРО – Българско национално движение и др. Печели на втори тур срещу дотогавашния кмет от ГЕРБ. В неделя в Плевен на балотаж се явяват Георг Спартански и кандидатът от ГЕРБ Мирослав Петров.  Уважаеми съграждани, Благодаря Ви за сърдечната и неоценима подкрепа, която получихме на изминалите избори. Над 7600 плевенчани подкрепихте нашата „Визия за Плевен“ и за промяна на статуквото, за което призовавахме. Вие сe изправихте срещу купения вот, от една страна и безвремието, от друга. В качеството ми на кандидат кмет от БСП изразявам призив към Вас да гласувате по съвест на балотажа за избор на следващия кмет на Плевен с ясно съзнание и отговорност за предстоящите четири години. Гласувайте, за да подкрепите идеите ни: - Да превърнем Плевен в уютен дом и за инвеститорите; - Да сме активна страна при привличане на инвеститори; - Да създадем индустриална зона Плевен; - Да развием града и в посока на автомагистрала Хемус; - Да подготвим качествени проекти за решаване на затруднения трафик от и към кварталите и особено Сторгозия; - Да ремонтираме поетапно улици, тротоари и да подсигурим достъпна среда; - Да направим грижата към възрастните хора приоритет за Общината; - Да превърнем Дружба и Сторгозия в уютни квартали; - Да направим града по-чист и привлекателен; - Да създадем нови спортни площадки и зони за отдих; - Да изградим многофункционалната спортна зала \"Арена Плевен\"; - Големите проекти, които предстоят да се осъществят в областта – автомагистрала Хемус, АЕЦ „Белене“ и „Балкански поток“ Последните четири години се характеризират с бездействие и липса на ясна визия за развитието на Плевен. В името на нашия град е крайно време да постигнем общо съгласие по ключовите въпроси, които касаят неотложни решения, защото има опасност от фатално изоставане и тотален упадък. Единствено и само с подкрепата на всички партии, Плевен може да бъде реанимиран . Градът ни има нужда от силен екип, който да реализира занемарените и изоставени проекти. Това може да се случи само с промяна на статуквото! Време е да върнем Плевен на мястото, което му се полага!", "date": "2019.10.31", "title": "Кандидатът на БСП в Плевен призова да се гласува по съвест, но критикува Спартански"}
{"url": "https://www.24chasa.bg/novini/article/7740137", "text": "Куче помогнало на полицаи в Ню Джърси да открият дома на пешеходец, който бил блъснат от автомобил, предаде Асошиейтед прес, цитирана от БТА. Полицията във Феър Лоун оповести, че снощи мъжът пресичал на кръстовище в градчето, когато бил блъснат от кола. Мъжът бил хоспитализиран, за да се лекуват получените наранявания в главата и по краката му, но нямал никакъв документ за самоличност. Неговият американски булдог Мистър Ринкълс не получил наранявания. Той отвел полицаите до дома на 64-годишния мъж, така че семейството му да бъде известено за случилото се. Шофьорът на автомобила останал на местопроизшествието и бил отведен в болница, за да се лекуват получените от него травми в гърдите и по ръцете.", "date": "2019.10.31", "title": "Кучето на блъснат пешеходец помогна на полицаи да установят самоличността му"}
{"url": "https://www.24chasa.bg/novini/article/7740143", "text": "Реципрочен отговор обеща Мария Захарова, говорител на външното министерство на Русия. Така Москва реагира на  Дипломатът на когото беше отказана виза, все още е в Русия. Москва е информирана за това решение, посочват от българското външно министерство, предава  . „Няма да коментирам конкретно този случай сега. Мога да кажа, че се прилага принципът на реципрочност, от който изхождаме”, каза Захарова. „Никой не е отменил принципа на реципрочност в дипломацията\", добави тя. В понеделник пък стана известно, че ", "date": "2019.10.31", "title": "Москва за отказа на виза за новия руски военен аташе: Има принцип на реципрочност"}
{"url": "https://www.24chasa.bg/novini/article/7740161", "text": "Групировката \"Ислямска държава\" потвърди смъртта на лидера си Абу Бакр ал Багдади, предаде Франс прес, цитиран от БТА. Групировката определи за свой водач Аби Ибрахим Ал Хашеми Ал Кураши, добави Ройтерс. Абу Бакр ал Багдади, дългогодишният водач на терористичната организация \"Ислямска държава\", укривал се в продължение на години, беше убит при операция под командването на САЩ в Сирия. Багдади стана известен за света през юли 2014 г., когато произнесе проповед в джамия в Мосул точно след като силите на \"Ислямска държава\" бяха завзели северния иракски град и обявиха създаването на халифат. Това беше единственото известно негово публично появяване, с оглед на това, че групировката се опитваше да създаде аура на мистерия около върховния си водач, тактика, която също така служеше добре за охраната на самопровъзгласилия се халиф, роден през 1971 г. в Самара, Ирак. За Багдади не се знае нищо до американското нахлуване в Ирак през 2003 г. - вероятно дотогава той е само местен духовник в джамия. Включва се в екстремисткото движение срещу окупацията и през 2004 г. е заловен и държан няколко месеца в центъра за задържане, известен като лагера Бука, след което е освободен. Твърди се, че има докторска степен по ислямски изследвания от багдадски университет. През 2010 г. става водач на \"Ислямска държава\" в условия на хаос. Сунитската екстремистка групировка е сериозно разклатена от иракските и американските сили, а много от командирите й са убити. Групировката е основана в навечерието на американската инвазия в Ирак от родения в Йордания екстремист Абу Мусаб аз Заркауи като местният филиал на Ал Каида. Заркауи беше ликвидиран при въздушен удар на САЩ през 2006 г. През 2011 г. групировката, известна под името \"Ислямска държава в Ирак\", ръководена от Багдади предприема смъртоносна кампания на бомбени атентати след изтеглянето на американските сили от Ирак. Същата година Багдади е обявен от САЩ за \"специално обозначен глобален терорист\", а за главата му е предложена награда от 10 милиона долара. Няма почти никакви негови снимки и се твърди, че е носил маски дори когато е държал речи пред командирите си.", "date": "2019.10.31", "title": "\"Ислямска държава\" потвърди смъртта на  Багдади и си определи нов водач"}
{"url": "https://www.24chasa.bg/novini/article/7740170", "text": "Иракският президент Бархам Салих обеща днес предсрочни избори, след като бъде приет нов изборен закон, който ще бъде представен в парламента следващата седмица, предаде Франс прес. Агенцията отбелязва, че, че това става на фона на нестихващите протести в Ирак, предава БТА. В телевизионно изявление президентът каза също, че премиерът Адел Абдел Махди \"се е съгласил да се оттегли\", ако политическите сили в парламента се споразумеят за негов приемник. Министър-председателят е приел да подаде оставка, ако политическите блокове в парламента се разберат за приемлив негов заместник, за да се избегне конституционен вакуум, каза държавният глава, цитиран от Ройтерс. При продължаващите вече месец протести, съпроводени от насилие и безредици, в Ирак са били убити близо 250 души и ранени над 11 хиляди, предаде ТАСС, като се позова на телевизия \"Ал Хадас\". По данни на парламентаристи от началото на протестното движение досега са били задържани към 2500 души, като около 500 от тях все още са в ареста.   ", "date": "2019.10.31", "title": "Президентът на Ирак: Ще има предсрочни избори, премиерът е готов да се оттегли"}
{"url": "https://www.24chasa.bg/novini/article/7740173", "text": "На 28 октомври в сградата на Националния дворец на културата, от секретна каса, намираща се в литературен клуб, чрез използване на подправен ключ, с помощта на който е отключена касата, е взета сумата от 2214.50 лв., съобщават от прокуратурата. В хода на разследването са събрани достатъчно доказателства, че извършител на описаното по-горе деяние е И. Николов, на 25 години, който към момента на извършване на кражбата е работел като продавач – консултант към обекта, от който е отнета паричната сума. Николов не е осъждан. Изготвено е постановление за привличането му към наказателна отговорност, като му е повдигнато обвинение. Предвид високата обществена опасност на деянието, наблюдаващият прокурор е постановил задържане на обвиняемия за срок до 72 часа, като е разпоредено да бъде приведен в сградата на СРСна 31 октомври за разглеждане на искане за вземане спрямо него на мярка за неотклонение  задържане под стража.", "date": "2019.10.31", "title": "Продавач задигна 2214 лева от каса на литературен клуб, остава в ареста за 72 часа"}
{"url": "https://www.24chasa.bg/novini/article/7740182", "text": "Британският премиер Борис Джонсън изрази разочарованието си, че Брекзит няма да се състои днес въпреки множеството му обещания, но добави, че ако британците гласуват за него, Великобритания ще напусне ЕС най-късно през януари, предаде Ройтерс, цитирана от БТА. \"Разбира се съм изключително разочарован, че Брекзит няма да е днес. Имахме прекрасна сделка на масата, Камарата на общините гласува за нея, но след това гласува за отлагане. Този парламент просто няма да приеме Брекзит, твърде много хора там са против Брекзит. Ние имаме готова за микровълнова фурна сделка, нека просто да я сложим във фурната щом приключим с изборите на 12 декември и да я осъществим\", каза Джонсън. \"Ако гласувате за нас и ние прокараме програмата си, можем да излезем от ЕС най-късно до януари догодина\", заяви британският премиер.", "date": "2019.10.31", "title": "Борис Джонсън е разочарован, че Брекзит няма да e днес"}
{"url": "https://www.24chasa.bg/novini/article/7740221", "text": "Големият баскетболен треньор Константин Папазов отправи специално видео обръщение към пловдивчани в подкрепа на своя приятел Здравко Димитров, който е кандидат на ГЕРБ за кмет на Пловдив. Ето, какво казва в него:", "date": "2019.10.31", "title": "Тити Папазов във видеообръщение: Защо Зико? Защото е роден победител"}
{"url": "https://www.24chasa.bg/novini/article/7740228", "text": "В никакъв случай не се касае за склоняване към самоубийство на пострадалите деца. Това каза районният прокурор на Генерал Тошево Йорданка Чанева по казуса със смъртта на 9-годишното дете от Кардам. В сряда от държавното обвинение съобщиха, че работят по такава версия и, ако тя се докаже, майката на детето може да стане обвиняема. Причината – сипала на сина си вечерята, от която се предполага, че момченцето може да се е отровило, съобщава  . „Не са установени нито такива вещества, нито опаковки, които да насочат разследването в някаква посока. А съдебно-медицинската експертиза за аутопсия на труп не показа никаква видима причина за смъртта”, поясни прокурор Чанева. По-рано днес стана ясно, че животът на сестрите на починалото момче, които бяха хоспитализирани също със симптоми за отравяне, е вън от опасност. Момичетата са на възраст 7 и 11 години. Социалните тепърва ще решават дали да изведат всички пет деца от почерненото семейство. Версията за хранително натравяне за трагедията в Кардам не е възможна заради епидемиологичното засягане. Това каза детският анестезиолог-реаниматор д-р Благомир Здравков в предаването „Лице в лице” по  . Той добави, че има твърде много липсващи детайли около смъртта на 9-годишното момче и влошеното здравословно състояние на сестрите му. „Ако от училищната лавка са си купили храна, те не са си купили две деца, а са си купили 20. При такива инциденти всички деца трябваше да са с гатроентерит. Тук няма такова нещо, членовете на семейството са се хранили с едно и също меню, по едно и също време”, допълни медикът. По думите му прокуратурата е образувала досъдебното производство по член за склоняване към самоубийство заради нормативната уредба, което не означава, че роднините са виновни за смъртта му. „Другата версия беше за токсикоинфекциозен синдром на базата на вирус или бактерия. Той обаче не протича по такъв начин. Тези деца не са били с повишена температура и не са имали изследвания, които да доказват такова възпаление”, каза д-р Здравков. Детският лекар посочи, че разследващите трябва да разберат дали се касае за криминален характер на деянието или инцидентно децата са имали съприкосновение с химикали. Той допълни, че има разлика при реанимирането на деца и възрастни хора. Д-р Здравков коментира, че при децата, които се отглеждат от един родител – рискът за инциденти е 15% пъти по-голям. Той заяви, че е физически невъзможно да се положи еднаква грижа за всички деца. Относно спешният екип, който е отишъл на сигнала, медикът коментира, че те трябва да се справят само на доболнично ниво и при необходимост от специализирано лечение – то се извършва в болница. „На детето са поставени инжекции против повръщане. Това е препарат, който има нежелани лекарствени реакции върху нервната система, но когато е в токсични дози. А тук, би трябвало, дозата да е съобразена с килограмите. Малко е вероятно инжекцията да доведе до смъртта на детето”, заяви д-р Здравков.", "date": "2019.10.31", "title": "Прокуратурата отхвърли версията за склоняване към самоубийство за починалото в Кардам дете"}
{"url": "https://www.24chasa.bg/novini/article/7740244", "text": "Имам малко дете, на което в училище му се подиграват, че баща му е в затвора. Никога не съм се занимавал с купуване на гласове и не съм ходил в махалите. Това каза кметът на Несебер Николай Димитров пред апелативния спецсъд, който решава дали да го пусне на свобода. Тричленният съдебен състав с председател шефът на апелативния спецсъда Георги Ушев ще обяви решението си в 18,30 ч. Николай Димитров, който в неделя бе избран за четвърти мандат с 8081 гласа, е сочен от прокуратурата като лидер на престъпна група за купуване на гласове. Заедно с него обвиняеми са Георги Георгиев, Петър Тодоров, Константин Лефтеров и Атанас Япаджиев. С изключение на Япаджиев, който не успя да се пребори за кметското място в Св. Влас, останалите са избрани за общински съветници. Пледоариите на прокуратурата и адвокатите продължиха повече от 4 часа. Според прокуратурата още преди основният свидетел Димитър Балинов да се обърне към органите, обвиняемите са го потърсили. Това станало в края на август. Той доброволно предал 7700 лева, които му били дадени от Георгиев. Балинов провел и няколко срещи с Тодоров и Георгиев. Веднъж се видял и с кмета на Несебър. Обвинението сочи, че парите били предназначени за избиратели от малцинствата. За един глас трябвало да се плати по 100 лева. На кмета му трябвали 400 гласа. “Никога не съм се срещал с Балинов. Винаги съм бил придружаван от колеги от предизборния офис, за да няма провокации”, обясни Димитров. “В показанията си разпитаните свидетели са казали, че са гласували за Димитров и на предишните избори без пари\", посочи адвокатката му Ина Лулчева. Повече от час тя обясняваше, че престъпленията срещу избирателните права на гражданите са от компетентността на районните прокуратури и градска прокуратура. “Ако Димитров остане в ареста ще видите проблем къде ще се закълне кметът на Несебър и общинските съветници”, посочи Татяна Дончева. Тя е адвокат на Лефтеров и Япаджиев.", "date": "2019.10.31", "title": "Кметът на Несебър през сълзи: Подиграват се на детето ми, че баща му е в затвора"}
{"url": "https://www.24chasa.bg/novini/article/7740126", "text": "Днес, в 17,30 ч. в РПУ Благоевград са извикани двама от досегашните кандидати за кмет на община Благоевград, които обявиха публично подкрепата си Румен Томов на втори тур. Това се казва в позиция на Националния предизборен щаб на БСП, разпространена до медиите. В цялата страна кампанията бе белязана от многобройни полицейски акции, насочени основно срещу кандидатите на БСП. Дни преди балотажа вниманието вече е насочено към БСП и отделно към формациите и партиите, които я подкрепят. Стоим зад всички наши кандидати и хората, които ни глacувaт доверие. Призоваваме медиите да огласят случая в Благоевград в интерес на обществото, казват от \"Позитано\" 20.", "date": "2019.10.31", "title": "БСП: МВР мачка най-силно преди балотаж"}
{"url": "https://www.24chasa.bg/novini/article/7740028", "text": "Гръцките полицейски части за борба с наркотиците съобщиха днес, че са арестували трима души и са иззели 105 килограма кокаин на стойност около 800 000 евро при голяма операция в Атина, съобщава АНА-МПА. Членовете на бандата са идентифицирани като един хърватски гражданин и двама албански граждани, предаде БТА. В. \"Катимерини\" отбелязва, че полицейските служители са обискирали апартамент в квартал Агиос Димитриос, където открили кокаина, опакован в пакети и скрит в напълнени с пясък тави за печене, поставени в готварска печка. При обиска са открити също 534 000 евро, както и 200 000 евро в друг апартамент в намиращия се наблизо квартал Илиуполи. Все още не ясно кога се е състояла операцията, отбелязва изданието. Министърът за защита на населението Михалис Хрисохоидис поздрави в Туитър полицейските служители и публикува кратко видео от операцията, показващо как полицаите изваждат пакетите с кокаин от пясъка.", "date": "2019.10.31", "title": "Разбиха мрежа за наркотрафик в Гърция, конфискува кокаин за 800 000 евро"}
{"url": "https://www.24chasa.bg/novini/article/7739994", "text": "bTV е телевизията, отразила по най-добрия начин изборния 27 октомври според над 44% от респондентите в експресно национално представително проучване на независимата агенция „Маркет линкс”*. По мнение на 47.4% от анкетираните, в 360-градусовото изборно студио на медията са гостували най-интересните събеседници, а според 48% от тях Антон Хекимян, Лиляна Боянова и Светослав Иванов са се справили най-добре като водещи, спрямо колегите си от другите телевизии. В изборната неделя на 3 ноември платформите на bTV отново ще реализират мащабна журналистическа концепция. В основата ѝ е проследяване на най-важното от деня на вота в 18-те областни града, които ще изберат своите кметове на балотаж. Зрителите ще видят живи включвания и разследвания от цялата страна, последно поколение добавена реалност и интересни срещи с авторитетни гости в единствената у нас 360-градусова изборна ТВ продукция. Традиционно, зрителите ще могат да проследят най-важното от изборния ден на всички bTV платформи още от 08:00 ч. сутринта – със специалното издание на предаването „ ” и постоянните и извънредни емисии на bTV Новините. Точно в 17 ч. Антон Хекимян и Светослав Иванов ще открият специалното студио „ “ и ще посрещнат в него топ анализатори и социолози, ключови политически фигури, обичани артисти и лица от ефира на bTV. През цялото време репортерите на bTV ще продължават да следят за нередности и да информират обществото за случващото се. В края на изборния ден - в 20.00 ч., с помощта на иновативни триизмерни графики Лиляна Боянова ще представи първите резултати от гласуването по данни на независимите социологически агенции „Маркет линкс” и „Алфа Рисърч“, след което зрителите ще станат свидетели на първите коментари на победители и победени. Освен да следят новините от балотажа по  и  , в неделя, 3 ноември, гражданите ще имат възможност да подават сигнали в платформата „ ”. Те ще могат да проследят изборния ден в развитие и онлайн на  и   на  , както и да коментират всичко, свързано с финалния вот, във  и Instagram.", "date": "2019.10.31", "title": "bTV - с най-добро отразяване на изборния ден"}
{"url": "https://www.24chasa.bg/novini/article/7740036", "text": "След разговор между министър-председателя Бойко Борисов и президента Румен Радев бе решено държавният глава да представлява България на Срещата на върха между държавните и правителствени ръководители на страните-членки от НАТО, съобщиха от пресцентъра на Министерски съвет. Форумът ще се проведе на 3 и 4 декември 2019 г. в Лондон. В британската столица лидерите на 29-те държави от Алианса ще отбележат 70 години от създаването на НАТО.", "date": "2019.10.31", "title": "Радев вместо Борисов на срещата на върха на НАТО в Лондон"}
{"url": "https://www.24chasa.bg/novini/article/7739861", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия, предаде ТАСС. Европейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция, предаде БТА. 600 милиона евро ще осигурят непрекъснатост на най-голямата в историята хуманитарна програма на ЕС за спешна социална защита. Останалите средства - 63 милиона ще бъдат насочени за подкрепа на проекти в областа на образованието и важни услуги в сферата на здравеопазването, се отбелязва в текста.", "date": "2019.10.31", "title": "Европейският съюз дава на Турция 663 милиона евро помощ за бежанците"}
{"url": "https://www.24chasa.bg/novini/article/7739908", "text": "Когато треската за захар отслабне, свещта в тиквения фенер изгори и облечените в костюми празнуващи Хелоуин се приберат у дома, какво се случва с отпадъците? Надеждата на експертите е те да не се озовават в сметищата, предаде Ройтерс. От британската верига магазини \"Теско\" отчитат рекордни продажби на тикви тази година. Очакванията на местни благотворителни дружества обаче са 18 000 тона от издълбаните плодове да попаднат в сметищата, след като са осветявали пътя на празнуващите, предава БТА. Загрижени да намалят хранителните отпадъци, повечето хора се опитват да сготвят тиквите, които са издълбали за Хелоуин. Въпреки това купища оранжеви плодове отиват на боклука. Не по-малко сериозен е проблемът с костюмите. Според разпространено по-рано през месеца проучване на благотворителните дружества FairyLand Trust и Hubbub, около 7 милиона костюма за Хелоуин се изхвърлят след празника във Великобритания, в резултат на което над 2000 тона пластмасови отпадъци попадат в сметищата. \"Няма добър начин за рециклирането на костюми, тъй като цената за отделянето на тези материали е крайно неприлична. Въглеродният отпечатък само за преместването на тиквите е астрономически. Целият процес е пълна каша\", казва Марк Хол от компанията BusinessWaste. Така че ако днес възнамерявате да отбележите Хелоуин, си задайте въпроса можете ли да го направите по екологичен начин. Рос Финдън, говорител на фондацията \"Елън Макартър\", смята, че най-добрият начин за справяне е да се копира природата. \"В природата няма отпадъци. Ако вече сте се сдобили с тиква, няма причина тя да се превръща в отпадък. Това, което не искате да ядете, може да се компостира за храна на природни системи\", казва Финдън. През последните пет години дружеството Hubbub е организирало близо 240 събития в кампанията Спасяването на тиквата. В рамките им хората научават нови начини за приготвянето на празничния плод и променят предубежденията си за хранителните отпадъци. От дружеството отчитат, че благодарение на инициативата им от сметищата са отклонени 17 500 тикви. Само половината от британските домакинства, които купуват тиква за Хелоуин, я изяждат, отбелязва Теса Трикс от Hubbub. Дружеството препоръчва използваните за празника плодове да бъдат сготвени и изядени, освен ако в тях не е поставена свещ или не са започнали да гният. В тези случаи, ако е възможно, те трябва да се компостират. Справянето с костюмите може да се окаже още по-сложно. От дружеството FairyLand Trust отчитат, че 83 процента от материалите, използвани в 324 анализирани костюма за Хелоуин, идват от пластмаса на петролна основа. От организацията изчисляват, че по-малко от 13 процента от материала е изработен от рециклирана тъкан и само един процент от костюмите в крайна сметка са рециклирани в нови дрехи. Рос Финдън препоръчва за празнична маскировка да бъдат използвани стари дрехи и хората да бъдат по-съзнателни по отношение на рециклирането им. \"Вдъхването на нов живот на стари дрехи е отличен начин да се намалят променящите климата емисии\", казва той.", "date": "2019.10.31", "title": "Препоръки за справяне с отпадъците след Хелоуин"}
{"url": "https://www.24chasa.bg/novini/article/7739888", "text": "Четири катастрофи са станали само за около час в Пиринско, съобщиха от полицията. Около 13,39 часа в района на с. Брезница са се ударили два леки автомобила. По първоначална информация леко е пострадал водачът на единия автомобил. Същият е транспортиран в МБАЛ-Гоце Делчев за уточняване на състоянието и оказване на медицинска помощ. Движението в района е нормално. Около 14,03 часа след с. Места в посока Гоце Делчев е станало ПТП между три леки автомобила. По първоначална информация леко са пострадали трима души, които са транспортирани в МБАЛ-Гоце Делчев за уточняване на състоянието и оказване на медицинска помощ. Движението в района се осъществява в едното пътно платно, като се регулира от намиращите се на място полицейски служители. Около 14, 16 часа на пътя между с. Дъбница и с. Сатовча е самокатастрофирал лек автомобил, който е излязъл извън пътното платно. В резултат на инцидента е пострадала водачката на автомобила. По първоначална информация пострадалата не е с тежки наранявания. Около 14,45 часа в района на отбивката за с. Елешница след Добринище, лек автомобил е самокатастрофирал, като се е блъснал в мантинела. По първоначална информация водачката на автомобила е леко пострадала. Движението в района е нормално.", "date": "2019.10.31", "title": "4 катастрофи за 1 час в Гоцеделчевско, две жени зад волана се преобърнаха"}
{"url": "https://www.24chasa.bg/novini/article/7739918", "text": "Към края на септември 2019 г. нетната печалба на Първа инвестиционна банка е 64.7 млн. лв. и отчита ръст от 4.15% (+2.5 млн. лв.) спрямо деветмесечието на 2018 г. Активите на банката са в размер на 9.626 млн. лв., като нарастват с 389 млн. лв. спрямо декември 2018 г. От началото на годината новоотпуснатите кредити от банката са в размер на 345 млн.лв., което представлява ръст от 6.24%. Fibank отбелязва значителни ръстове в кредитирането към населението от 12.95% и ръст от 10.33% в кредитирането на малки и средни предприятия (с приходи от дейността до 15 млн. лв.). В началото на 2018 г. Първа инвестиционна банка обяви новата си стратегия с фокус върху кредитирането на МСП (с приходи от дейността до 15 млн. лв. годишно) и ритейл сегмента. Резултатите на банката показват, че това е било крачка в правилната посока и за последните 21 месеца ръстовете в съответните портфейли са над 35%. Спестяванията на граждани и фирми също отбелязват ръст от 380 млн. лв. от началото на годината, а от прилагането на новата стратегия, ръстът е над 1 млрд. лв. Приходите от банкови операции възлизат на 267 млн. лв., а печалбата преди обезценка е в размер на 162 млн. лв. През първата половина на 2019 г. беше извършена цялостна оценка на 6 български банки от ЕЦБ, включително и на ПИБ, в резултат на искането на България за установяване на трайно струдничество с ЕЦБ от 18.07.2018 г. и заявеното желание на страната за присъединяване към „чакалнята“ за членство в еврозоната (ERM II). Първа инвестиционна банка - като най-голямата банка с български капитал и втора по кредитиране на българския бизнес, подходи отговорно към своите клиенти и акционери. През третото тримесечие на годината Fibank прегледа обстойно кредитния си портфейл за съответствие между методологията на ЕЦБ (използвана при цялостната оценка) и Международните Стандарти за Финансово Отчитане (задължителни за прилагане при изготвяне на финансовите отчети от банките). В резултат на това към края на месец септември 2019 г. са начислени допълнителни разходи за обезценки от 66 млн. лв. спрямо юни 2019 г. По този начин банката отразява счетоводно в текущата си дейност по-консервативния подход към оценката на кредитния риск след извършения преглед на качеството на активите. Към края на септември тази година Първа инвестиционна банка покрива всички регулаторни капиталови изисквания със съотношения за обща капиталова адекватност от 18.01% и Базов собствен капитал от първи ред от 15.07%.", "date": "2019.10.31", "title": "Fibank с печалба от 162 млн. лв. преди провизии и данъци"}
{"url": "https://www.24chasa.bg/novini/article/7739892", "text": "Турски военни продължават да обезвреждат мини в Североизточна Сирия, работата се провежда в предверието на съвместното с Руската федерация патрулиране, предаде ТАСС, цитирана от БТА. Дейностите по разминиране се водят в град Тел Абияд и околностите му, в това число в районите, откъдето са се изтеглили Силите за защита на народа. Според турския президент Ердоган съвместното патрулиране ще започне в петък.", "date": "2019.10.31", "title": "Турски военни обезвреждат мини в Североизточна Сирия"}
{"url": "https://www.24chasa.bg/novini/article/7739943", "text": "Министърът на вътрешните работи Младен Маринов проведе днес среща с новия посланик на Държавата Израел в София Н.Пр. Йорам Елрон, съобщават от МВР. Двамата дадоха висока оценка на двустранните отношения, в това число в областта на сигурността и вътрешните работи, както и на развиващия се през последните години активен и ползотворен диалог. Посланик Елрон благодари сърдечно за мерките, които се предприемат от МВР, във връзка с обезпечаването на сигурността на израелските туристи, които посещават България. Двамата обсъдиха различни аспекти на бъдещо двустранно сътрудничество. В рамките на разговора гостът запозна министър Маринов с политическата обстановка в Израел във връзка с проведените през м. септември 2019 г. парламентарни избори.", "date": "2019.10.31", "title": "Министър Маринов се срещна с новия посланик на Израел в България"}
{"url": "https://www.24chasa.bg/novini/article/7739944", "text": "\"Призовавам президента да не подписва указа за избор на главен прокурор. Призовавам Борисов да слезе от джипа и да внесе обещаните предложения за съдебната реформа\", обяви Мая Манолова и отбеляза, че е дала позицията си срещу новия главен прокурор в интервю отдавна. Манолова отново хвърли обвинения към Йорданка Фандъкова, че купува гласове, като този път член на нейния инициативен комитет показа протоколи от няколко избирателни секции в столичния квартал \"Христо Ботев\". От данните в тях се вижда, че избирателите там са гласували предимно за Фандъкова. От предизборната шатра на Манолова отново бяха призовани в неделя Гешев и Цацаров да отидат в ромските махали в София и да следят за нарушения. \"Човекът, който бяга от дебат, е Фандъкова\", каза Манолова и подчерта, че разликата й с Йорданка Фандъкова от първи тур са 38 хил. гласа и смята разликата за преодолима. С видеообръщение Манолова получи подкрепа от новоизбрания кмет на Будапеща Гергей Карачон. Утре Мая Манолова ще направи последна пресконференция преди балотажа, в която ще представи факти за порочни практики в София.", "date": "2019.10.31", "title": "Манолова призова Радев да не подписва указа за назначаването на Гешев"}
{"url": "https://www.24chasa.bg/novini/article/7739952", "text": "Кампания на набиране на средства в подкрепа на семейството на починалото 9-годишно дете от сeло. Кардам стартира в Генерал Тошево. В десетина търговски обекта в града ще бъдат поставени благотворителни кутии, съобщи организаторът Вили Димитрова. „Реших да организирам кампанията заради сина си, който се познаваше със Стефчо. Каза, че е бил много добро дете”, сподели Димитрова. Тя е изработила 10 кутии, но продължава да получава обаждания от още желаещи да се включат в набирането на средства. В училище „Христо Смирненски”, където е учило 9-годишното момче, е поставена кутия от колектива. В кампанията за набиране на средства ще се включат и мотоклуб “Кан Аспарух 681” и „Джеронимо” в квартал „Христо Ботев” в Добрич .", "date": "2019.10.31", "title": "Събират помощи за семейството на Стефан от Кардам"}
{"url": "https://www.24chasa.bg/novini/article/7739960", "text": "\"Казвам на каталунските сепаратисти. Няма да има независимост, било офлайн, било онлайн. Законността ще бъде така мощна онлайн, както в реалния свят\", каза той в радио интервю. Правителството в Мадрид ще одобри днес постановление, с което задължава всички публични администрации да хостват уебсайтовете си в Европейския съюз. Мярката, която е част от кампанията на властите срещу акциите на сепаратистите онлайн, цели да се сложи край на техния стремеж да създадат \"дигитална република\", предава БТА. Сепаратистки политици, вкл. бившият каталунски премиер Карлес Пучдемон, са създали в мрежата \"Съвет на Каталунската република\", който според тях вече има 80 хиляди последователи. Испански съдия постанови затварянето на сайта на тайнакаталунска протестна група \"Демократично цунами\". Веднага след това групата премести сайта си на друг интернет адрес.", "date": "2019.10.31", "title": "Премиерът на Испания: Няма да има \"онлайн\"\nнезависимост на Каталуния"}
{"url": "https://www.24chasa.bg/novini/article/7739959", "text": "Европейската комисия публикува изданието за 2018 г. на своя годишен доклад за горските пожари в Европа, Близкия изток и Северна Африка. Според доклада през миналата година горските пожари в ЕС са унищожили близо 178 000 хектара гори и земя. Въпреки че това е по-малко от една шеста от площта, пострадала през 2017 г., и по-малко от дългосрочните средни стойности, пожарите са засегнали повече държави от когато и да било. През миналата година Европейската информационна система за горски пожари е отбелязала най-голям брой пожари с площ 30 и над 30 хектара в Италия, Испания, Португалия, Обединеното кралство и Швеция. През 2018 г. Механизмът на ЕС за гражданска защита е бил активиран пет пъти, за да се реагира на горските пожари в Европа: в Швеция, Гърция, Латвия и Португалия. През лятото са били мобилизирани общо 15 самолета, 6 хеликоптера и над 400 пожарникари, като в подкрепа на засегнатите държави Европейският съюз е финансирал 1,6 милиона евро от транспортните разходи. Освен това по искане на държавите членки в рамките на програмата \"Коперник\" са изготвени над 139 сателитни карти на горски пожари. През март 2019 г. ЕС модернизира своя Механизъм за гражданска защита и стартира програмата rescEU за подобряване на защитата на гражданите от бедствия и овладяване на нововъзникващи рискове в Европа и извън нея. През лятото на 2019 г. ЕС създаде преходен флот от противопожарни въздухоплавателни средства и вече го използва два пъти за борба с горски пожари - в Гърция и в Ливан. Освен това през юли в свое съобщение Европейската комисия призова за по-енергични действия на ЕС против обезлесяването и деградацията на горите и се ангажира с по-нататъшни действия, включително превръщането на Европейската информационна система за горски пожари в световно средство за мониторинг на горските пожари.", "date": "2019.10.31", "title": "Горските пожари в ЕС са унищожили близо 178 000 хектара гори и земя през 2018 г."}
{"url": "https://www.24chasa.bg/novini/article/7739961", "text": "Германският президент Франк-Валтер Щайнмайер благодари днес на САЩ за подкрепата им за обединението на Германия, предаде ДПА. В реч в \"Гьоте институт\" в Бостън на събитие по случай 30-ата годишнина от падането на Берлинската стена Щайнмайер заяви, че Германия дължи на САЩ своето единство и свобода. \"Ние сме и ще останем дълбоко отдадени на това, Америка\", каза той и добави: \"Благодаря ти, Америка!\". Без да споменава американския президент Доналд Тръмп, Щайнмайер говори за САЩ преди неговото управление. \"Онази Америка беше винаги ангажирана с подкрепа за обединена Европа. Онази Америка искаше истинско партньорство и приятелство с взаимно уважение. Много от това днес явно не е толкова очевидно\", заяви той. В рамките на посещението си в САЩ Щайнмайер възнамерява да се срещне утре с бившия държавен секретар Джон Кери. На 9 ноември Германия ще отбележи 30-ата годишнина от падането на Берлинската стена - събитие, дало тласък на процеса, довел до обединението на ГДР и ФРГ на 3 октомври 1990 г.", "date": "2019.10.31", "title": "Щайнмайер: Благодаря ти, Америка, за обединението на Германия"}
{"url": "https://www.24chasa.bg/novini/article/7739981", "text": "Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул. Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица). Петър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД. Откриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект. Към момента Узбекистан няма свое дипломатическо представителство в София. За връзките с България отговаря посланикът й в Турция. Още от решенията на Министерски съвет вижте ТУК. ", "date": "2019.10.31", "title": "Петър Манджуков ще е почетен консул на Узбекистан"}
{"url": "https://www.24chasa.bg/novini/article/7739982", "text": "Излезе ключово становище на Генералния адвокат на Съда на Европейския съюз (СЕС) Еленор Шарпстън по преюдициалното запитване на съдия Катерина Енчева от Софийския градски съд (СГС) по делото на Комисията за противодействие на корупцията и за отнемане на незаконно придобитото имущество (КПКОНПИ) за конфискация на активите на банкера беглец Цветан Василев, пише \" \".  Генералният адвокат Sharpston в голяма степен застъпва тезата на Антикорупционната комисия и заключава, че веднъж започнато гражданското производство по конфискация на престъпно имущество се води независимо от наказателното производство, образувано срещу разследваното лице. \"Гражданското производство се фокусира върху имуществото, а не върху лицето, което е разследвано\", пише още в становището. Според Sharpston произходът и начинът на придобиване на активите се разследват с оглед определяне дали те трябва да бъдат запорирани или конфискувани. \"Гражданската конфискация не е обвързана с резултата от наказателното производство\", смята още Еленор Шарпстън. Същата теза многократно застъпваше и вече бившият председател на КПКОНПИ Пламен Георгиев, който остро възрази срещу преюдициалното запитване на съдия Катерина Енчева от СГС до Съда в Люксембург. През пролетта на 2018 г. Георгиев изрази опасения, че питането има за цел блокиране на делото, което КПКОНПИ води срещу укриващия се в Сърбия Цветан Василев. \"Смущаващото в преюдициалното запитване на СГС е, че то възпроизвежда обстоятелства, посочени от страна на Цветан Василев\", каза в интервю за \"Правен свят\" Георгиев. Думите му станаха повод за масирана кампания срещу него, в която основни действащи лица бяха ръководствата на Съюза на съдиите в България (ССБ) и на Върховния касационен съд (ВКС) Лозан Панов, както и медиите, собственост или финансирани от подсъдимите Иво Прокопиев и Цветан Василев. По-късно Пламен Георгиев изрази очаквания, че СЕС ще се произнесе в полза на Комисията по запитването на Катерина Енчева. Според него множество от страните членки на Общността са застъпили тезата, че гражданската конфискация следва да продължи, без значение какво е решението по хода на наказателното производство, защото то е само повод за искането за запор или конфискация на имуществото, за което се твърди, че е придобито по престъпен начин. Същото мнение сега се застъпва и от Генералния адвокат на СЕС, но това не означава, че Съдът ще вземе това решение. Все пак практиката на Съда в Люксембург сочи, че в повечето случаи произнасянето съвпада със становището на Генералния адвокат. Ако и СЕС се произнесе в полза на КПКОНПИ, то решението ще има правни последици за гражданската конфискация не само у нас, но и в целия Европейски съюз. За момента е ясно, че становището на Генералния адвокат Еленор Шарпстън дава много ясна оценка и за скандалното тълкувателно решение на ВКС, прието точно преди година, с което върховните магистрати направиха неуспешен опит за саботаж на гражданската конфискация. Със спешна промяна в законодателството този маньовър на противниците на Антикорупционната комисия бе предотвратен. Към днешна дата Пламен Георгиев е генерален консул на България във Валенсия, а малко след като прати запитването до СЕС съдия Катерина Енчева бе командирована като експерт на България в Европейската комисия. Последното стана с любезното съдействие на председателя на ВКС Лозан Панов. Заради запитването на СГС обаче много от делата по конфискация на престъпно имущество, които КПКОНПИ води са във фаза изчакване на произнасянето на Съда на Европейския съюз, което се очаква да се случи до броени седмици.", "date": "2019.10.31", "title": "Генералният адвокат на евросъда подкрепи КПКОНПИ за Цветан Василев"}
{"url": "https://www.24chasa.bg/novini/article/7740003", "text": "Будителите са особено необходими днес – след 45 години на една идеология, следвана от 30 години на друга идеология. И двете идеологии, претендиращи да са ценностна система, но всъщност целящи размиването на националното съзнание, достойнство и националната идентичност и памет. Това каза днес министърът на отбраната Красимир Каракачанов, който награди изявени общественици по повод 1 ноември – Ден на народните будители, съобщиха от пресцентъра на военното министерство. Будителите бяха толкова нужни и през Възраждането, когато благодарение на тях българският народ се събуди от дълбокия сън и намери сили да се опълчи срещу турското робство. Учители, които основаваха килийни и класни училища – такива бяха те тогава, припомни министър Каракачанов. Днес будители са онези общественици, които със своята дейност не само допринасят за националната памет и сигурността, но и будят обществото по злободневни теми – теми, сякаш омаловажавани и отхвърлени от една натрапвана ни нова ценностна система. Всъщност ценностната система е една: да уважаваш своя род и език, да уважаваш своята държава и да полагаш усилия в служба на Отечеството, това посочи министърът на отбраната Красимир Каракачанов в своето обръщение към присъстващите. Официалната церемония се състоя в зала „Тържествена“ на Министерството на отбраната в присъствието на заместник-министъра на отбраната Атанас Запрянов, началника на отбраната генерал Андрей Боцев, висши военни и ръководители на структури в Министерството на отбраната. Наградите бяха връчени за доказани заслуги в областта на българската култура и образование, за научноизследователска и научноприложна дейност, за активна родолюбива дейност, благотворителност и за съществен принос към Министерството на отбраната. С почетен плакет на Министерството на отбраната бяха отличени о.з. полковник проф. Димитър Недялков – преподавател във Военна академия „Г. С. Раковски“, писателката Здравка Евтимова, журналистът международник Костадин Филипов, актьорът от Театър „Българска армия“ Иван Налбантов, и изтъкнатият български лекар, учен и филантроп, учредител на фондация „Българска памет“ д-р Милен Врабевски. За съществен принос в опазването и популяризирането на военната история, славата и традициите на българската армия бе награден Националният военно-исторически музей. Отличието прие неговия директор доц. д-р Соня Пенкова. За принос към националната сигурност и отбрана и по повод кръгла годишнина предметна награда получи професор Христо Смоленов, учен и общественик, експерт по антитероризъм. Отличията са един малък жест, с който министерството показва, че Вашите усилия са забелязани и оценени, подчерта министър Каракачанов в обръщение към наградените и им пожела да работят все по-упорито за събуждането на българския народ и за вдъхване на увереност, че нашата собствена съдба като народ зависи от нашите собствени сили.", "date": "2019.10.31", "title": "Каракачанов награди Иван Налбантов и Здравка Евтимова за Деня на будителите"}
{"url": "https://www.24chasa.bg/novini/article/7739898", "text": "„Групама Животозастраховане“ ЕАД, българско дъщерно дружество на френската банково-застрахователна група Groupama Assurances Mutuelles обявява днес 31 октомври 2019 г. приключването на финансовата сделка по придобиването на 100% акционерно участие в животозастрахователнo дружество „Експрес Животозастраховане“ от „Банка ДСК“ ЕАД и „Експресбанк“ ЕАД, български дружества на ОTP Bank Plc., след като бяха получени всички необходими разрешения от страна на регулаторите. Процесът по интеграция на „Експрес Животозастраховане“ се очаква да приключи през 2020 г. Дотогава дружеството ще продължи да извършва своята обичайна оперативна дейност под името и търговската марка „Групама Животозастраховане Експрес“ ЕАД. Със сделката се очаква френският застраховател Групама да удвои пазарния си дял в България и да достигне позиция №3 в сегмента на застраховките за кредитополучатели с пазарен дял от 21% и позиция №5 в сегмент „Злополука“ с пазарен дял от 9 %. „ .\", коментира г-н Оливие Пекьо, директор международни филиали в Групама Груп. „ “, заяви г-жа Селин Болар, изпълнителен директор на Групама в България.", "date": "2019.10.31", "title": "„Групама Животозастраховане“ ЕАД придоби ЗАД „Експрес Животозастраховане“"}
{"url": "https://www.24chasa.bg/novini/article/7739988", "text": "36-годишен мъж загина  при жесток удар  този следобед по пътя Айтос-Карнобат, съобщават от полицията. Мъжът бил зад волана на джип мерцедес, а с него пътувала съпругата му. При изпреварване 36-годишният водач изгубил управление над автомобила и се блъснал в крайпътно дърво. Шофьорът издъхнал на място, а 33-годишната му съпруга е откарана в болница без сериозни наранявания. Починалият мъж е от село Тополица, което е в шок от новината. Местни разказаха, че загиналият имал строителен бизнес, а семейството се радвало на две деца.", "date": "2019.10.31", "title": "36-годишен загина при жесток удар край  Айтос"}
{"url": "https://www.24chasa.bg/novini/article/7739476", "text": "Гърция е против разделянето на европейската перспектива на Тирана и Скопие. Това заяви заместник-министърът на външните работи на страната Милтиадис Варвициотис пред гръцкия парламент. Той информира депутатите за свързаните с ЕС въпроси и заключенията на последния Съвет на Евросъюза и Съвет \"Общи въпроси\". По отношение на напредъка на Албания и Северна Македония е ясно, че двете страни се намират на различни етапи от своя път към европейската интеграция, предаде  Онова, което Гърция иска, е да се вземе решение и да бъде дадена зелена светлина за начало на преговорите за присъединяване и на двете държави. Варвициотис подчерта, че общо ще бъде само началото на преговорите, а по-нататък всяка от страните ще бъде оценявана според собствените си постижения и оценката ще бъде индивидуална. Разделянето на двата случая не работи в полза на стабилността на северната граница на Гърция и може да предизвика дисбаланс, който ще има негативни последици за Атина. Началото на преговорите в пакет е от полза за Гърция, подчерта дипломатът. Що се отнася до разширяването на Европейския съюз, Гърция има интерес да граничи не с балкански, а с европейски държави и припомни, че подкрепата за европейската перспектива на Западните Балкани беше решение на гръцкото председателство през 2003 г.", "date": "2019.10.31", "title": "Тирана и Скопие в пакет за начало на преговори за членство в ЕС, призовават от Гърция"}
{"url": "https://www.24chasa.bg/novini/article/7739479", "text": "САЩ са приятел и партньор на Северна Македония, заяви днес в Скопие специалният представител на американския държавен секретар за Западните Балкани Матю Палмър, цитиран от Танюг. След среща с премиера Зоран Заев Палмър каза, че САЩ желаят европейска перспектива за Северна Македония, предава БТА. \"Ясно заявихме това тук, в Скопие, и ще го кажем ясно и в разговор с нашите европейски партньори\", каза Палмър. Американският представител, който през последните дни се срещна с президента на Северна Македония Стево Пендаровски, външния министър Никола Димитров, министъра на отбраната Радмила Шекеринска и лидера на опозиционната партия ВМРО-ДПМНЕ Християн Мицкоски, а днес и с премиера Зоран Заев, каза, че срещите му в Скопие са били конструктивни и основните им теми са били свързани с актуалните събития в Северна Македония, в Брюксел и в региона. Палмър изрази задоволство от ратифицирането на протокола за членство на Северна Македония в НАТО в американския Сенат и добави, че Вашингтон се радва, че страната ще стане 30-ата страна членка на алианса. Той каза още, че САЩ ще продължат да подкрепят Преспанското споразумение между Скопие и Атина, което реши дългогодишния спор за името на Македония, защото този документ е важен за сигурността и стабилността на целия регион.", "date": "2019.10.31", "title": "Матю Палмър: САЩ са приятел и партньор на Северна Македония"}
{"url": "https://www.24chasa.bg/novini/article/7739484", "text": "По искане на Районна прокуратура - Велико Търново е наложена мярка за неотклонение задържане под стража на рецидивист за извършена поредна кражба, предадоха от държавното обвинение. К. Г. е привлечен в качеството на обвиняем за това, че на 25.04.2019 г. в гр. Велико Търново, след предварителен сговор с К. Т., чрез използване на пластина от цип проникнал в избено помещение и отнел ъглошлайф, зеге (прободен трион), дрелка, бъркалка за строителни смеси, гидория, велосипед, разпънка за купе, комплект китайски гаечни ключове, комплект ключове, гидория, панел за CD, комбинирани клещи, оригинален комплект гаечни ключове за мотоциклет, комплект метчици и плашки и цифров волтметър. Задигнатите вещи са на обща стойност 709,50 лева, като кражбата представлява опасен рецидив – престъпление по чл. 196, ал. 1, вр. чл. 195, ал. 1, вр. чл. 194, ал. 1, вр. чл. 29 от НК. Преценено е, че от събраните до момента доказателства, може да се направи обосновано предположение за авторството на деянието и е налице опасност рецидивистът да се укрие и да извърши друго престъпление. Разследването продължава под ръководството на Районна прокуратура – Велико Търново.", "date": "2019.10.31", "title": "Оставиха в ареста изпечен крадец, обрал мазе с пластина от цип във Велико Търново"}
{"url": "https://www.24chasa.bg/novini/article/7739519", "text": "Допълнителни стипендии вероятно ще получат за най-добрите ученици от топ 10 по резултати от матурите, които решат да учат педагогика според проекта за бюджета за догодина. Това съобщи министърът на образованието Красимир Вълчев. Допълнителни стипендии обмислят и за отличниците, които ще учат в инженерни специалности, в които има най-голям недостиг на кадри. Най-добрите образователни системи са в тези страни, в които най-добрите ученици стават учители, респективно - технологично най-развитите страни са тези, в които най-добрите ученици стават инженери, обясни Красимир Вълчев. Ще се увеличат също стипендиите на учениците от дуалната форма на обучение. \"Разходите за образование растат с 610 млн. лв. Част от този ръст е в резултат на очакванията за увеличен обем на усвоените средства от Европейския съюз. 90,520 млн. лв. е ръстът на разходите с източник държавния бюджет\", каза още министърът. Той обясни, че основната политика, както и в предишните години, е за увеличение на възнагражденията в резултат на изпълнението на ангажимента за двукратно увеличение в 4-годишен период. 360 млн. лв. повече има за следващата година спрямо тази. В 4-годишен период сума е 1 млрд. 380 млн. лв. повече. Отделени са средства за ремонт на ученически общежития. \"Първоначално са 3 млн. лв., но вероятно ще бъдат повече, защото общежитията са предпоставка професионалните гимназии да привличат ученици дори от съседни области. Разширяваме правото на транспорт със законова промяна. Транспортът вече няма да е до най-близкото училище, а и до по-далечна професионална гимназия на разумно за време пътуване, ако ученикът се обучава в специалност с очакван бъдещ недостиг на пазара на труда или защитена специалност\", обясни Красимир Вълчев. Акцент следващата година ще бъде и темата за насърчаване на иновациите. \"Системата през следващите десетилетия ще се променя в най-голяма степен благодарение на енергията, креативността на учителите и училищата за иновации, за това да намерят собствения креативен подход да мотивират интереса за учене на учениците, не толкова благовдарение на министерството с правила, зададени отгоре, затова пък ние трябва да провокираме иновациите. Имаме 20 млн. лв. за оборудване на кабинети, които ще бъдат обвързани и с иновациите. Това няма да бъде смяна на чиновете, а оборудвано, свързано с промяна на методите на обучение. Това могат да бъдат STEM центрове. Може да е просто преподредба на класната стая, която прави ученика по-активен участник в учебния процес\", обясни Вълчев.", "date": "2019.10.31", "title": "Допълнителни стипендии за топ 10 от матурите, които ще учат за учители"}
{"url": "https://www.24chasa.bg/novini/article/7739457", "text": "\"Отличникът в XXI век не е ученикът с отлични оценки и резултати, а този, който е създател, а за да е такъв трябва да мечтател. Вие сте тези, които мечтаете, създавате и тези, които ще формирате нашето бъдеще.\" С тези думи се обърна образователният министър Красимир Вълчев към учениците, които бяха наградени на специална церемония и влязоха в третия випуск на \"Отличниците на България\". Министърът лично връчи наградата на Алекс Цветанов, Надежда Цачева, Рангел Плачков и Радостина Богословова от СМГ, които разработиха платформа, в която ученици могат да си търсят работа и стаж. Ключовите думи за XXI век ще бъдат креативност, свързаност, алгоритъм, това са направили учениците от СМГ, обърна се към тях министърът. Припомни, че миналата година връчи наградата на Георги Александров, които иска да стане преподавател по физика. \"Учителят е професия на бъдещето, а най-много разчитаме на учителите. Разчитаме и на създателите, а от тях зависи дали ще бъдем развита страна\", каза още Вълчев. И обясни, че голямото предизвикателство е да се провокира интересът на учениците към математиката и природните науки. \"През следващата година професиите, които ще имат най-голям ръст на доходите  са именно тези с изучаване на математика и природни науки. Тайната е в свързването на знания и умения \", каза още Вълчев. Припомни, че сега се води разговор дали учениците трябва да почиват с един ден повече заради изборите. \"Сигурно краткосрочното ни щастие зависи от това да имаме повече почивни дни, но дългосрочното ни зависи от това да положим повече сили, да инвестираме повече сили и усилия. Днес няколко пъти чух, че тези ученици, които награждаваме, са красиви умове. Убеден съм, че те са и щастливи\", каза още Красимир Вълчев.  \"За поредна година поздравления, за организаторите от \"24 часа\" и персонално за г-жа Гочева и всички партньори. Този формат е пример как трябва да взаимодействаме. Поздравления за отличените. Вие синтезирате това което искаме да виждаме и чувстваме, това, което ни прави по-обнадеждени за бъдещето\", каза още Вълчев.  ", "date": "2019.10.31", "title": "Красимир Вълчев: Отличникът на бъдещето ще е създател, а не ученик с отлични оценки"}
{"url": "https://www.24chasa.bg/novini/article/7739511", "text": "Тричленен състав на Върховния административен съд отмени текстове от Наредбата за продуктова такса за превозвачите.  Съгласно текстовете при регистрация на ТИР-ове и автобуси (моторни превозни средства от категориите M2 и N2, и M3 и N3) трябваше да се заплащат продуктови такси на рециклиране. Отменените разпоредби засягаха автобуси за превоз на пътници над 8 места, както и за моторни превозни средства, предназначени за превоз на товари над 3,5 тона. Според върховните магистрати отменените тестове влизат в пряко противоречие с други закони, предаде БТА. Размерът на таксата трябва да е определен по нормативно регулиран и обоснован метод, а в случая липсва всякаква информация относно механизма за определянето на продуктовата такса, пише съдът в мотивите си. Решението не е окончателно.", "date": "2019.10.31", "title": "Без продуктови такси за превозвачите, реши ВАС"}
{"url": "https://www.24chasa.bg/novini/article/7739544", "text": "Държавният департамент на САЩ е одобрил продажбата на два хеликоптера \"Блекхоук\" с принадлежащото им оборудване на стойност 115 милиона долара на Хърватия, съобщи хърватската телевизия ХРТ, цитирана от БТА. Държавният департамент е уведомил за това решение и Конгреса. Зелената светлина, дадена от Държавния департамент, е важна процедурна част за сделката, чиито подробности ще бъдат договорени от Пентагона и хърватското министерство на отбраната. Хърватия реши да модернизира бойната си ескадрила и да купи допълнителни хеликоптери и военно оборудване.", "date": "2019.10.31", "title": "САЩ одобриха продажбата на два хеликоптера \"Блекхоук\" на Хърватия"}
{"url": "https://www.24chasa.bg/novini/article/7739561", "text": "Областният комитет на ВМРО – Българско национално движение в София е взел решение на балотажа на 3 ноември да бъде подкрепена Йорданка Фандъкова за кмет на София, се казва в съобщение до медиите на ВМРО-София. Проведени са срещи с г-жа Фандъкова и екипа ѝ, като е постигнато съгласие за съвместна работа в следващия мандат на Столичния общински съвет по теми като подобряване на сигурността в града, благоустройство на кварталите и развиване на северните райони. Позицията на ВМРО–София е, че в следващите четири години усилията на кмета на общината и Общинския съвет трябва да се насочат по тези теми. Логично е ангажиментите да бъдат потвърдени преди балотажа, каквато е била и позицията на представителите на ГЕРБ. Председателят на областния комитет на ВМРО в София Владимир Митов потвърждава, че с екипа на Йорданка Фандъкова е постигнато съгласие по водещи за ВМРО теми, което е добра основа за споразумение, след като Фандъкова бъде избрана за кмет. Общинският съветник от ВМРО и член на Националния изпълнителен комитет на Организацията Карлос Контрера смята, че подкрепата за Йорданка Фандъкова е логична. Според него с другия кандидат на балотажа в София – Мая Манолова, няма как да се постигне никакво съгласие. Тя обещава всичко на всички, подчерта Контрера. Също така няма как ВМРО да работи в Общинския съвет с групата на Мая Манолова – съветниците от БСП. Карлос Контрера е категоричен, че на балотажа ще подкрепи кандидата Йорданка Фандъкова.", "date": "2019.10.31", "title": "ВМРО–София подкрепя Йорданка Фандъкова за кмет"}
{"url": "https://www.24chasa.bg/novini/article/7739560", "text": "Вицепремиерът и министър на отбраната Красимир Каракачанов награди изтъкнати българи по повод Деня на народните будители - 1 ноември. В приветствието си министър Каракачанов заяви, че будителите не са били необходими само през Възраждането, те са необходими и днес. Когато българският народ беше заливан 45 години от една идеология, последните близо 30 години от друга идеология - и двете близки по същество, целящи размиването на съзнанието, достойнството и националната памет, будителите отново са необходими, каза Каракачанов, цитиран от БТА. Будителите днес са тези общественици, които със своята дейност не само допринасят за националната памет и сигурността, но и обръщат внимание и будят обществото по злободневни теми, но като че ли отхвърлени от \"новите\" ни ценностни системи, каза министърът. Всъщност ценностната система на българския народ винаги е била една и не виждам защо трябва да бъде сменяна в името на нещо конюнктурно, каза още той. По думите на Каракачанов има една ценностна система - да уважаваш своя род и език, своята държава и да полагаш усилия в служба на отечеството и народа си, за да може той да функционира в една жизнена държава, за да оцелее и в следващите столетия, както сме оцелели последните 1400 години. С Почетен плакет на Министерството на отбраната за доказани заслуги в българската култура и образование, за научноизследователска и научноприложна дейност, за активна родолюбива дейност, благотворителност и съществен принос към МО бяха наградени о.з. полк. проф. Димитър Недялков - преподавател във Военната академия \"Г. С. Раковски\", писателката Здравка Евтимова, журналистът международник Костадин Филипов, актьорът от театър \"Българска армия\" Иван Налбантов. С награда беше удостоен д-р Милен Врабевски - учредител и председател на Фондация \"Българска памет\". Награди бяха връчени и на Националния военноисторически музей, както и на проф. Христо Смоленов - учен, експерт по антитероризъм.", "date": "2019.10.31", "title": "Каракачанов награди изтъкнати българи по случай Деня на народните будители"}
{"url": "https://www.24chasa.bg/novini/article/7739574", "text": "Гърция трябва спешно да подобри ситуацията в лагерите, в които са настанени десетки хиляди кандидати за убежище, включително и чрез прехвърляне на хора от островите в Егейско море, заяви днес на пресконференция в Атина комисарят на Съвета на Европа по човешките права Дуня Миятович, съобщи ДПА. \"Нужди са спешни мерки за подобряване на отчайващите условия, в които живеят хиляди човешки същества\", каза Миятович след посещение в т.нар. \"горещи точки\" за обработка на молби за убежище на островите Лесбос и Самос и край Коринт в континентална Гърция, предаде БТА. Комисарят на Съвета на Европа каза, че е потресена от нехигиеничните условия, в които са държани мигрантите на островите, и описа ситуацията там като \"взривоопасна\". След новото рязко увеличаване на пристигащите мигранти през Егейско море ситуацията в \"извънредно пренаселените лагери (...) вече няма нищо общо с приемането на кандидати за убежище\", а \"се е превърнала в борба за оцеляване\", каза Миятович.", "date": "2019.10.31", "title": "Съветът на Европа: Гърция спешно трябва да подобри ситуацията в лагерите за мигранти"}
{"url": "https://www.24chasa.bg/novini/article/7739592", "text": "Европейската комисия под председателството на Жан-Клод Юнкер преминава от утре в режим на ограничени правомощия с изтичането на мандата й. Това отбеляза днес говорител на комисията, предаде БТА.  Той поясни, че целта остава от 1 декември в длъжност да встъпи комисията под председателството на Урсула фон дер Лайен. За да се случи това, ще бъде необходимо съставът на новата комисия да бъде утвърден от Европейския парламент. Все още Фон дер Лайен преговаря с Великобритания и Румъния да представят кандидати за еврокомисари. От утре действащата комисия ще има правото да решава само неотложни задачи, но няма да се произнася по чувствителни и политически въпроси, които ще засягат работата на екипа на Фон дер Лайен. Комисията временно няма да може да представя законодателни предложения. През ноември ЕК ще се занимава само с обикновени всекидневни административни задачи. Представители на комисията ще продължат да участват в междуинституционалните преговори за ново законодателство, поясни говорителят.", "date": "2019.10.31", "title": "Европейската комисия от утре преминава в\nрежим на ограничени правомощия"}
{"url": "https://www.24chasa.bg/novini/article/7739602", "text": "ффМогат ли двама души да обичат България, без дори да са стъпвали тук? Това пита в новия си роман “Влез през другата врата” (ИК “Хермес”) известната писателка Весела Люцканова. Един млад човек с български корени е обещал да пръсне праха на праотеца си на българска земя. На летището среща внучката на американски професор, написал с обич и възторг книга за България. Двамата млади се влюбват лудо. Ще съумеят ли да преодолеят различията си и да приемат страната ни като своя? 15 класически приказки, които помагат да разберем по-добре себе си и да изградим един по-добър живот, преразказани от мъдреца Хорхе Букай, издава ИК “Хермес”. От приказките можем да научим много за човешкото поведение. В тях са заключени нашите страхове, фантазии и мечти, целите, които си поставяме и постигаме, заплахите и предизвикателствата, пред които трябва да се изправим. Хорхе Букай разказва на един модерен и магичен език 15 приказки и класически истории: Грозното патенце, Спящата красавица, легендата за Одисей и други. Авторът изказва традиционната поука, но обръща внимание и на съвременната интерпретация, чрез която разкрива най-доброто и най-лошото в нас и нашето поведение. Освен че ни припомня важни морални уроци, тази книга ни дава възможност да се върнем към възхитителните приказки от нашето детство и да научим любопитни факти за това как е възникнала всяка от тях и как се е съхранила през времето и различните култури. Хорхе Букай е един от най-четените писатели на нашето време. Книгите му са бестселъри. Част от темите, които аржентинецът засяга, са търсенето на смисъл, самоуважението, отношенията в двойката и семейните конфликти, преодоляването на скръбта, вината и депресията, нуждата от любов и самоутвърждаване, стремежът към самопознание и приемане.", "date": "2019.10.31", "title": "Весела Люцканова отваря друга врата към България с ИК \"Хермес\""}
{"url": "https://www.24chasa.bg/novini/article/7739563", "text": "Държавите от ЕС сами решават дали да приберат у дома джихадистите, заяви днес говорител на Европейската комисия по повод настояването на САЩ терористите с европейски паспорти, задържани в Сирия, да бъдат върнати и съдени в Европа, предава БТА. Знаем какво предизвикателство е връщането на т. нар. \"чуждестранни бойци\". ЕС днес е по-подготвен, на границите се извършват задължителни проверки на всички преминаващи, държавите в Общността са задължени да обменят данни за заподозрени в тероризъм, добави говорителят. По-рано днес белгийски медии цитираха посланика на САЩ в Брюксел, според когото джихадистите трябва да бъдат върнати в Европа заради заплахата да избягат от кюрдските затвори в северната част на Сирия. По думите на посланика Вашингтон е готов да окаже \"материална помощ\" за прибирането на терористите.", "date": "2019.10.31", "title": "ЕК: Държавите от ЕС решават дали да върнат джихадистите в Европа"}
{"url": "https://www.24chasa.bg/novini/article/7739597", "text": "Самокатастрофирал товарен автомобил затвори временно Прохода на републиката, съобщиха от ОДМВР - Велико Търново. Произшествието е станало между селата Вонеща вода и Въглевци. По първоначална информация пострадали няма. Екипи на Пътна полиция пренасочваха леките автомобили през Шипка, товарните изчакват на място. Към 15:30 движението беше възстановено.", "date": "2019.10.31", "title": "Катастрофирал тир блокира Хаинбоаз"}
{"url": "https://www.24chasa.bg/novini/article/7739227", "text": "Северна Корея изстреля днес към морето два снаряда с малък обхват, съобщи южнокорейският Генерален щаб, предаде Ройтерс, цитирана от БТА. Снарядите, които според японските власти вероятно са балистични ракети, са прелетели 370 км при максимална височина 90 км, се казва в съобщението. В него се отбелязва, че военни експерти от Южна Корея и САЩ извършват подробен анализ на събитието. Премиерът на Япония Шиндзо Абе осъди остро действията на Северна Корея и каза пред репортери, че страната му \"повече от всякога\" трябва да увеличи потенциала си \"за ранно предупреждение и наблюдение\", предаде ДПА. Агенция Киодо цитира японски източници, според които балистичните ракети са били с малък обсег. Асошиейтед прес цитира официални източници в Сеул и Токио, която твърдят, че подновявайки оръжейните си изпитания, Пхенян вероятно се опитва да окаже натиск върху Вашингтон на фона на спрелите ядрени преговори.", "date": "2019.10.31", "title": "Пхенян изстреля балистични ракети\nс малък обхват (Обновена)"}
{"url": "https://www.24chasa.bg/novini/article/7739647", "text": "Турската централна банка е използвала значителна част от възможностите си за либерализиране на паричната политика. Това обяви днес управителят Мурат Юсал, след като през последните четири месеца банката намали водещия си лихвен процент общо с 1000 базисни пункта, предаде Ройтерс. На пресконференция Юсал съобщи, че централната банка е понижила средната си прогноза за инфлацията за края на 2019 година до 12 процента спрямо 13,9 процента при предишния тримесечен доклад, предава БТА. Анализаторите очакваха такова понижение, дори и под 12 процента. Миналогодишната валутна криза потопи Турция в рецесия и тласна инфлацията над 25 процента, подтиквайки към агресивно затягане на паричната политика. През септември инфлацията спадна до 9,26 процента, припомня Ройтерс. Умереното възстановяване на икономическата активност продължава, но инвестиционното търсене остава слабо, а влошаващата се перспектива за глобалното търсене се отразява и на външното търсене, предупреди управителят. Миналата седмица банката свали лихвата си до 14 процента, възползвайки се от по-ниската инфлация и по-стабилната турска лира, след като Вашингтон отмени санкциите заради военната офанзива на Анкара в Сирия. Пред юлското понижение лихвата бе 24 процента. /БТА-ИКОНОМИКА ЕКСПРЕС/ Цветомира Маринова", "date": "2019.10.31", "title": "Понижението на лихвата е изчерпана възможност\nза турската централна банка"}
{"url": "https://www.24chasa.bg/novini/article/7739301", "text": "Японци са успели да спечелят почти 5 милиона долара от препродажба на използвани пощенски марки. Това съобщава БГНЕС. Те са били служители на местните пощи. Ръководството на институцията било информирано за престъплението още през 2018 г., но не му е била дадена гласност. Според предварителната информация, с препродажбата на използвани марки са се занимавали ръководни служители на два пощенски клона в Токио. Разследването показало, че в продължение на три години единият от двамата е продавал използвани пощенски марки на обща стойност 3,68 милиона долара, а втория – за 1,29 милиона долара. Марките са продавани в павилиони за намалени билети само за разплащане на пощенски пратки от компании, които са имали право да заплащат за пощенски услуги с предварително закупени марки. Въпреки че всички нелегално използвани марки са били предназначени за преработка, върху тях вероятно не е имало пощенски печат, което е позволило повторното им използване от нарушителите за лична изгода. От пощенската служба на Япония са потвърдили за нарушението, но са уточнили, че все още се води разследване по случая.", "date": "2019.10.31", "title": "Японци спечелили 5 млн. долара с използвани пощенски марки"}
{"url": "https://www.24chasa.bg/novini/article/7739319", "text": "Мозъчна операция на млада пациентка, извършена от неврохирурзи от Тексас, САЩ, беше отчасти предавана пряко във Фейсбук, съобщи Франс прес. За целите на интервенцията 25-годишната Джена Шард е оставена будна, за да може да разговаря с хирурзите и да ги насочва. Операцията е продължила четири часа и половина. Извършена е от екип от Методисткия медицински център в Далас, Тексас. Прякото предаване във Фейсбук е продължило около 40 минути. Към сряда видеото е гледано от близо 100 000 души. Джена Шард страда от епилептични пристъпи в резултат на възпаление на кръвоносни съдове в левия слепоочен дял. Затова е засегнат говорът й, обяснява ръководителят на отделението по неврохирургия Нимеш Пател. Медикаментите се оказват неефикасни, поради което специалистите решават да я оперират, за да отстранят инфектираната маса. Обикновено подобни операции се извършват под пълна упойка. В случая обаче лезията се намира в твърде деликатна зона и хирурзите решават, със съгласието на пациентката, тя да остане в съзнание, за да може да говори и да ги направлява в създаването на \"карта\" на мозъка й. \"Подобна операция, макар да е в \"репертоара\" ни, не е рутинна. За да сме наясно как да достигнем и отстраним лезията, трябваше да определим безопасните зони, т.е. функционалните части на мозъка, за да не засегнем частта, която отговаря за говора\", казва Нимеш Пател. В хода на интервенцията пациентката изрежда списък с думи като \"птица\", \"куче\", \"пеперуда\" и числа, докато хирурзите стимулират различни зони в мозъка. \"Ако тя не е в състояние да произнесе проста дума, това означава, че зоната не е безопасна. Говорихме дори за кучето й, за да проверим способността й за запаметяване\", допълва Пател. Джена Шард, студентка по физиотерапия, е пожелала операцията да бъде предавана пряко с цел да образова зрителите за операциите в будно състояние\".", "date": "2019.10.31", "title": "Предадоха мозъчна операция пряко във Фейсбук (Видео)"}
{"url": "https://www.24chasa.bg/novini/article/7739321", "text": "Разкриване на нови 200 щатни бройки за служителите в затворите е разпоредил премиерът Борисов заради протестната готовност на синдикатите. Те ще бъдат в главни дирекции охрана и изпълнение на наказанията. Това заяви министърът на правосъдието Данаил Кирилов след заседанието на Министерския съвет. Около 7 млн. лв. ще струват новите щатни бройки. Според новия бюджет правосъдното министерство ще получи 26 млн. лв. повече догодина. Общият дефицит, който трябва да се компенсира, е около 1600 щата, призна Кирилов. Спешният дефицит е около 676 бройки. Според министърът исканията на синдикатите имат основание, но те се изпълняват. Така например е удовлетворено и искането им за 10% увеличение на заплатите, както и повече бюджет за разходите за облекло. Разкриването на нови щатни бройки няма да е за сметка на тези неща, а ще се постигне чрез икономии. Кирилов призна, че поводът за разкриването на нови места е протестната готовност на синдикатите но причината е ангажиментът за това, който министър Цачева е поела още преди 2 години. Със синдикатите се води непрекъснат и добросъвестен диалог, категоричен беше министърът. Той припомни и, че ще се оптимизира съдебната власт, като една от стъпките за това е новата съдебна карта в България, която в момента се подготвя. По повод несъгласието на ВСС за бюджета Кирилов обясни, че и Висшият съдебен съвет, и изпълнителната власт могат да правят предложения, които се разглеждат независимо едно от друго в парламента. Той лично подкрепял това на Министерския съвет, защото правителството се старае да осъществи исканите съдебни реформи и промени в съдебната власт. Има конкретни виждания за оптимизиране на разходите в сферата, като например проектът за видеоконферентни връзки. Кирилов обясни, че не е присъствал на заседанието на ВСС вчера, защото нямало как да промени графика си, а и искал то да се проведе само от състава на ВСС.", "date": "2019.10.31", "title": "Нови 200 щата се отварят за служителите в затворите"}
{"url": "https://www.24chasa.bg/novini/article/7739326", "text": "Мусала се събуди със снежна пелерина.  Температурата на върха е около -2 градуса, като метеоролози предупреждават, че валежи от сняг се очакват в планините над 1800 метра надморска височина. В по-ниските части днешният и утрешният ден ще бъде белязан от валежи, предаде  Ще духа до умерен вятър от запад – северозапад, който привечер ще се ориентира от изток, югоизток и ще се усили. Максималната температура на височина 1200 метра ще е около 5°, на 2000 метра – около 0°. В равнините и низините днес времето ще бъде облачно и дъждовно. По-значителни ще са валежите в Източна България и крайните югозападни райони. Ще духа умерен североизточен вятър и с него ще продължи да нахлува студен въздух. Към 14 часа температурите ще бъдат предимно между 5° и 10°, в София около 9°, а Пловдив до 12°, предават от НИМХ. Атмосферното налягане е малко по-високо от средното за месеца и през деня още малко ще се повиши.", "date": "2019.10.31", "title": "Сняг заваля на връх Мусала"}
{"url": "https://www.24chasa.bg/novini/article/7739336", "text": "В Търговищко е разкрит иманяр, извършвал разкопки; 62-годишният мъж от областния град не е притежавал разрешително за дейността, съобщиха от ОД на МВР. Иманярят е засечен вчера при полицейска проверка в землището на село Буховци, в местността \"Фисека\". Той извършвал изкопни работи със земекопни инструменти и техника. У него не са открити находки. От полицията допълниха за БТА, че мъжът не е криминално проявен и в момента е безработен. В района на селото има археологически обекти, като някои от тях не са проучени, уточниха от Регионалния исторически музей. Образувано е досъдебно производство.", "date": "2019.10.31", "title": "Хванаха иманяр с находки в Търговищко"}
{"url": "https://www.24chasa.bg/novini/article/7739344", "text": "Китайски официални представители са изразили съмнение дали е възможно да се постигне всеобхватна дългосрочна търговска сделка с Вашингтон и с президента на САЩ Доналд Тръмп, съобщи в петък агенция Блумбърг, позовавайки се на свои неназовани източници. Според същата информация, китайските представители са посочили в частни разговори в Пекин, че Китай няма да отстъпва по най-трънливите спорни въпроси в преговорите със САЩ, предаде Китайските чиновници също така са притеснени от импулсивния характер на Доналд Тръмп и рисковете, че той може дори да се откаже от временната сделка, известна като \"първа фаза\", която двете водещи световни икономики се стремят да подпишат през ноември, посочи Блумбърг. Освен това се отбелязва, че Китай настоява за прекратяване на тарифната война, за да могат да се стартират преговорите по \"втората фаза\" от всеобхватната търговска сделка със САЩ. Макар и непотвърдена, информацията на Блумбърг парира сутрешната позитивна инвеститорска настройка на капиталовите пазари, довеждайки до понижение на основните европейски фондови индекси и на американските фондови фючърси. След слабо повишение в началото на европейската търговия, сега всички водещи борси на стария континент се оцветяват в червено, като обшият индекс Stoxx Europe 600 се понижава с0,48%, немският DAX 30 - с 0,54%, френският CAC 40 - с 0,55% и британският FTSE100 - с 0,8%. Фючърсите на трите водещи американски фондови индекси също реагират негативно на информацията на Блумбърг, като фючърсите на DJIA се понижават с над 100 пункта (с 0,42%), на S&P500 - с 0,45% и на Nasdaq100 - с 0,32%.", "date": "2019.10.31", "title": "Китай се съмнява, че може да сключи дългосрочна търговска сделка с Тръмп"}
{"url": "https://www.24chasa.bg/novini/article/7739355", "text": "Полицията проверява сигнал за забравена раница, с неустановено съдържание, на бул. „Дондуков“ и ул. „Георги Бенковски“, предаде репортер на „Фокус“. На мястото има полиция и пожарна. Районът е отцепен.                                                                                                                                                                                                                                                                                                                                ", "date": "2019.10.31", "title": "Полицията проверява сигнал за забравена раница в столицата"}
{"url": "https://www.24chasa.bg/novini/article/7739353", "text": "Доброволен арест и признаване на вина за двама от измамниците на „ало” мафията. Братята Георги и Васил се предадоха доброволно в районното полицейско управление в Гълъбово, съобщава  . Двамата бяха обявени за международно издирване след видео, в което се вижда как те живеят необезпокоявани в Букурещ и извършат телефонни измами от там. Очаква се братята да сключат споразумение с прокуратурата, като единият ще поеме вината на другия. Вероятно те ще върнат парите на измаменото семейство от Стара Загора, на което преди година отмъкнаха 10 000 лева.", "date": "2019.10.31", "title": "Ало измамници се предадоха в полицията"}
{"url": "https://www.24chasa.bg/novini/article/7739352", "text": "Спестовността е важна добродетел. Тя не просто ни осигурява финансова независимост и сигурност, а и формира важна част от инвестициите в народното стопанство като цяло. За да се подчертае именно тази важна компонента, преди точно 95 години - по време на Заседание на спестовните каси в Милано, участници от 29 нации обявяват създаването на Международен ден на спестовността. Без спестявания не е възможно да се подсигури стабилното развитие на обществото, защото изтеглените чрез потреблението средства отново влизат в стопанския кръгооборот чрез капиталовия пазар.  Днес е годишнина от създаването в Милано, Италия, на Международния институт на спестовните банки (31 октомври 1924). Световният ден на спестовността се отбелязва от 1925 г. с решение на първия Световен конгрес на спестовните каси в Милано, Италия (27 април - 31 октомври 1924). В България започва да се отбелязва през последната неделя на м. октомври след създаването на Държавната спестовна каса през 1951 г. (дн. \"Банка ДСК\"), която също е член на организацията. На този ден трябва да се посвети не само спестяването на пари, както е според замисъла на създателите му, но и спестяване в широкия смисъл на думата: да се спести време, усилия, грижливо отношение към вещите и други подобни неща. През 1989 г. Международният ден на спестовността е официално записан в директива на Организацията на обединените нации. Днес Международният ден на спестовността е позабравен, вероятно защото съвпада с Хелоуин. Идеята на Международния ден на спестовността е по целия свят на 31 октомври всички банки да са отворени, за да могат хората да внасят спестяванията си в своите сметки.", "date": "2019.10.31", "title": "Днес е световен ден на спестовността"}
{"url": "https://www.24chasa.bg/novini/article/7739366", "text": "Правителството одобри трите държавни бюджета за догодина - на държавата, на здравната каса и на общественото осигуряване. Заложено е увеличение на заплатите в бюджетния сектор, образованието и здравеопазването, съобщи Бюджет без изненади, който запазва сегашната политика на правителството, както по отношение на данъците, така по отношение на социалните плащания, беше представен днес на Министерския съвет. Този бюджет е балансиран, т.е. приходите и разходите са равни. Приоритетни остават областите образование, отбрана, здравеопазване, както и повишаване на доходите. Приходите, които ще бъдат събрани тази година от държавата, са 46 млрд. и 800 млн. лева. По-голяма част от тях ще дойдат от данъци и основно от ДДС. Освен това една четвърт ще бъде осигурена чрез социални плащания. И тази, и следващата година ставките на основните данъци ще останат без промяна - 20% ДДС и по 10% корпоративен и подоходен данък. Промяна няма да има и при социалните плащания. 8% ще бъде здравната вноска, 25% - социалните вноски. Минималният осигурителен праг ще бъде 610 лв. от 1 януари заради покачване на минималната работна заплата. Максималният осигурителен доход ще остане 3 000 лв, с което ще се запази и таванът на пенсиите от 1200 лв. След като бъдат събрани приходите, ще започне тяхното разпределение. Най-голяма част от бюджета ще отиде за социални и икономически дейности. Под 5% са насочени за здравеопазване. Почти толкова отива и за отбрана и сигурност. За образование - 4%. Под 2% са разходите за строителство и опазване на околната среда. Както всяка година и тази правителството отделя около 1% от бюджета като вноска в бюджета в ЕС. Най-малко пари са отделени за култура, отдих и спорт. \"За външния дълг, защото имаше много спекулации - в момента ние сме трети в ЕС по нисък външен дълг. По времето, което управляваме тези три години, външният дълг намаля с 31 %. И от 28% до края на мандата сме планирали да е 19,5% - под 20%. Това показва отговорността към следващите поколения и че харчим толкова, колкото изкарваме. Навсякъде, във всички сектори са отделени повече пари. Безработицата отива на рекордните 4%. На практика само на тези, на които не им се работи, те не работят. Повече пари има и за култура, и за спорт, за инфраструктурни проекти\", заяви премиерът Бойко Борисов. Още днес се очаква трите бюджета да бъдат внесени в Народното събрание.", "date": "2019.10.31", "title": "Кабинетът одобри трите държавни бюджета за догодина"}
{"url": "https://www.24chasa.bg/novini/article/7739384", "text": "В ход са преговорите между Българския зъболекарски съюз и НЗОК по Националния рамков договор. Българският зъболекарски съюз винаги е постигал резултати, които са в полза на пациента, заяви пред   председателят на организацията д-р Николай Шарков. \"Тази година за дентална помощ са дадени 12 милиона и 800 хиляди лева повече средства. Те не са случайно, ей така отпуснати. Естествено, че се дължат на една доста продължителна дейност на Българския зъболекарски съюз, касаеща тази част от нашите пациенти, които преди година и половина не получаваха нищо. Това са напълно обеззъбените наши пациенти. И ние въведохме още една дейност за тях - цели подвижни протези\", съобщи д-р Николай Шарков. Парите за дентална помощ не са достатъчни и това е доказано още преди 16 години с експертен доклад, напомни д-р Шарков. \"Ние се нуждаем от още средства, реални средства\", подчерта той. Запазва се пакетът безплатни зъболекарски услуги за децата до 18 години. \"Въобще няма да има никаква промяна или ущърб на децата до 18 годишна възраст и тези четири дейности, не само зъбен кариес и пломби, а и усложненията - пулпити и периодонтити на постоянни и временни зъби, екстракция на временни зъби, когато се сменят\", допълни председателят на Българският зъболекарски съюз. Няма да има промяна и при пакета за възрастни здравноосигурени пациенти, които получават безплатен преглед и три дентални лечебни дейности. \"Ние ще мислим като направим всички изчисления, дали можем да добавим още нещо в пакета за възрастни, но нищо не обещаваме, защото в момента правим най-прецизните изчисления на база преглеждане на предишните години и на база новия бюджет\", коментира д-р Шарков. Броят на лекарите, които работят с НЗОК чрез договори с районните каси, е приблизително постоянен. \"Но с това производство на лекари по дентална медицина от трите факултета в София, Пловдив и Варна постепенно числото на лекарите по дентална медицина се увеличава. Искам да ви кажа, че със Здравната каса работят някъде около 6 200 лечебни заведения, а превърнато в лекари (защото в някой лечебни заведения има повече от един лекар по дентална медицина), това са вече над 7000 лекари по дентална медицина, работещи с НЗОК\", посочи д-р Николай Шарков. Всеки родител може да заведе детето си за поставяне на безплатни силанти при лекар по дентална медицина, който е включен в програмата за профилактика. Консултации могат да бъдат направени на безплатен телефон - 0800 14 546.", "date": "2019.10.31", "title": "Запазва се пакетът безплатни зъболекарски услуги за деца и възрастни"}
{"url": "https://www.24chasa.bg/novini/article/7739397", "text": "Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Правителството отпусна 2500 лв. за наградата на Стоянка Настева за 2019 г. През юли 2019 г. Народното събрание реши да бъде отпусната държавна парична награда пожизнено на г-жа Стоянка Настева в размер 500 лв. месечно за изключителни постижения и за цялостния й принос в областта на образованието. Съгласно Наредбата за реда за предоставяне и изплащане на държавни парични награди на лица с особени заслуги към държавата и нацията, средствата за текущата година се осигуряват от централния бюджет чрез одобряване на допълнителни разходи по бюджета на съответния първостепенен разпоредител, в случая Министерството на образованието и науката, а изплащането на наградата трябва да започне от месеца, следващ месеца на приемане на решението. С настоящото Постановление се осигуряват средства в размер на 2 500 лв., необходими за изплащане на наградата, изчислени за периода август - декември 2019 г. За следващите години средствата, необходими за изплащането на държавната парична награда, ще бъдат планирани по бюджета на Министерството на образованието и науката.", "date": "2019.10.31", "title": "363 лв. ще е линията на бедност за страната през 2020 г."}
{"url": "https://www.24chasa.bg/novini/article/7739386", "text": "Най-малко 73-ма са вече загиналите при пожара във влак от пакистанския град Карачи до Равалпинди, предаде Би Би Си. Местните власти съобщиха, че огънят е тръгнал след експлозия на газова бутилка, с чиято помощ пасажери си готвели закуска по време на около 25-часовото пътуване. Пламъците са обхванали поне 3 вагона, информира  Много от жертвите са загинали, когато са се опитали да скочат от горящия влак. Поне 40 са пострадалите, а броят на загиналите може да се увеличи. Трагедията станала край град Рахим Яр Хан в южната част на провинция Пенджаб. Железопътните инциденти не са рядкост в Пакистан, наследил от британските колониални власти развита жп мрежа. Зле поддържана обаче, днес тя е съсипана от десетилетия корупция, лошо управление и недостиг на инвестиции.", "date": "2019.10.31", "title": "Над 70 са вече жертвите на пожара във влак в Пакистан (Снимки)"}
{"url": "https://www.24chasa.bg/novini/article/7739398", "text": "Международна група учени установи, че неандерталците не само са ползвали огъня, но и са палели огньове, съобщи Физ.орг. По-рано се смяташе, че технологията за палене на огън са владеели единствено съвременните хора. Сега специалисти са изследвали образци от седименти в пещерата Лусакерт 1 в Армения и съдържащите се в тях полициклични ароматни въглеводороди, които се образуват при горене на органичен материал. Леките полициклични ароматни въглеводороди се разнасят на големи разстояния при горски пожари, докато тежките остават близо до източника на горене. Учените забелязали, че броят на следите от човешка дейност, включително на животинските кости вследствие консумация на месо, е взаимносвързан с увеличената честота на огньовете и концентрацията на тежки полициклични ароматни въглеводороди. Те изчислили също броя на изотопите на водорода и въглерода във восъчни покрития на древни растителни тъкани, съхранени в долни седименти. Това позволило да се определят особености на климата, като не била открита връзка между горските пожари и честотата на силните гръмотевични бури. Древните хора живеели при достатъчно влажен климат, който възпрепятствал горските пожари, но в пещерата често е имало огън. Резултатите показват, че неандерталците можели да ползват огън, който не е свързан с горски пожари.", "date": "2019.10.31", "title": "Неандерталците са можели да палят огньове"}
{"url": "https://www.24chasa.bg/novini/article/7739406", "text": "Правителството одобри законопроекта за бюджета на държавното обществено осигуряване за 2020 г. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. Това се реши днес на Министерски съвет.  От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. Не се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица.", "date": "2019.10.31", "title": "Решено: Всички пенсии ще се увеличат с 6,7% от 1 юли 2020 г."}
{"url": "https://www.24chasa.bg/novini/article/7739403", "text": "23-годишен шофьор бе пребит от мутри до столичен мол. Около 23.15 часа снощи в полицията е получен сигнал за сбиване между група мъже, в близост до търговски център на бул. „Ситняково“, съобщи МВР. Пристигналият полицейски екип установил на място 23-годишен пострадал мъж. По негови данни, малко преди това, докато шофирал, бил засечен от няколко автомобила, единият от които препречил пътя му и го принудил да спре. От другите коли слезли няколко мъже, които го нападнали, удряли по главата и тялото, а после прехвърлили агресията си върху автомобила му. Пострадалият е транспортиран от екип на бърза помощ до болнично заведение за преглед, от където малко по-късно е освободен за домашно лечение. По случая е образувано досъдебно производство, в рамките на което, под наблюдението на прокуратурата, продължават процесуално-следствените действия за установяване на всички факти и обстоятелства, както и за издирване на извършителите.", "date": "2019.10.31", "title": "Мутри пребиха шофьор до мол в София"}
{"url": "https://www.24chasa.bg/novini/article/7739412", "text": "41 са загиналите при тежки пътни инциденти във Варна и областта за 10 месеца. Това е черната статистика на пътна полиция в морската столица. По думите на началника на сектор “Пътна полиция” главен инспектор Петко Камбуров, загиналите са с двама повече от същия период през 2018 година. Статистиката сочи, че катастрофите реално са по-малко за същия период от миналата година. 2250 са произшествията, регистрирани от началото на тази година, което е с 368 по-малко. Тежките инциденти са 572. Ранените са 735 - с 11 по-малко. Пътна полиция във Варна е наложила 760 глоби по фиш, съставени са 13434 акта за административни нарушения. 22 917 са засечени с превишена скорост, с наркотици – 77, с алкохол – 305, а най-стряскащата цифра е на неправоспособните – 634. \"Съгласувани са оперативните планове на фирмите, които са ангажирани със зимното снегоподдържане и снегопочистване. Предстоят проверки и по отношение на ангажираните лица за почистването на територията на Община Варна. Изготвен е план на ОД МВР Варна за събиране и предаване на информация за ангажираните структури във връзка с усложнена метеорологична обстановка. Уточнени са позициите за изграждане на КПП при възникване на такава метеорологична обстановка с оглед спиране на движението и въвеждане временна организация на движението\", каза комисар Илиян Илиев, началник отдел \"Охранителна полиция\" към ОД МВР Варна.", "date": "2019.10.31", "title": "41 жертви на войната по варненските пътища за 10 месеца"}
{"url": "https://www.24chasa.bg/novini/article/7739388", "text": "Със свое решение правителството прие Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. „Сребърен фонд“) и Средносрочната стратегия за инвестиране на средствата на Фонда за периода 2020-2022 г. Двата документа са одобрени от Управителния съвет на Фонда и предвиждат запазване на прилагания досега консервативен подход за управление на активите, при спазване на принципите за надеждност, ликвидност и прозрачност. Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. От създаването си досега акумулираният ресурс на „Сребърния фонд“ се намира в отделна сметка в Българската народна банка и е част от фискалния резерв на страната. Одобреният консервативен подход гарантира минимизиране на негативните ефекти и проявите на волатилност на международните капиталови пазари. Това, от своя страна, съответства на текущата пазарна среда и води до избягване на риска от намаляване средствата на Фонда, което е неприемливо от гледна точка на основната му функция. Двата стратегически документа ще бъдат актуализирани ежегодно, в съответствие с тенденциите на финансовите пазари и при оценка на риска. Този подход позволява своевременното и адекватно предефиниране на инвестиционната политика и средносрочната стратегия на Фонда при настъпили промени в пазарната среда. Правителството одобри промяна на Оперативна програма „Наука и образование за интелигентен растеж“ 2014-2020 г. Промяната предвижда прехвърляне на 14 112 094 евро или 27 600 856,81 лв. от Приоритетна ос 1 „Научни изследвания и технологично развитие“ на Оперативна програма „Наука и образование за интелигентен растеж“ 2014-2020 г. в Приоритетна ос 2 „Образование и учене през целия живот“. По този начин ще се подкрепи реформата за модернизация на системата за управление на висшите училища, изграждане на устойчива и ефективна връзка между висшите училища и пазара на труда и постигане на съответствие между търсенето и предлагането на специалисти с виеше образование, разширяване и укрепване на мрежата за учене през целия живот и широко приложение на различни електронни форми за дистанционно обучение. Правителството одобри становище на Министерския съвет по конституционно дело № 9 за 2019 г., по което МС е конституиран като заинтересована страна с определение на КС от 17 септември 2019 г. Със същото определение Конституционният съд е допуснал до разглеждане по същество искането на тричленен състав на ВАС за установяване противоконституционност на чл. 142, ал. 1 от АПК и го е отклонил по отношение на чл. 229, ал. 1, т. 6 от ГПК във връзка с чл. 144 от АПК. В становището на Министерския съвет е застъпено разбирането, че даването на задължително тълкуване на чл. 151, ал. 2, изречение трето от основния закон по конституционно дело № 12 за 2019 г. има преюдициално значение за произнасянето по настоящото конституционно дело, както е обоснована и тезата, че искането за установяване на противоречие с чл. 4 и чл. 151, ал. 2, изречение трето от Конституцията на Република България е необосновано насочено към чл. 142, ал. 1 от АПК и е неоснователно по същество, поради което следва да бъде отхвърлено. Одобрено е правителственото становище по конституционно дело № 12/2019 г. Правителството одобри становище на Министерския съвет по конституционно дело № 12 за 2019 г., образувано по искане на пленума на Върховния административен съд за даване на задължително тълкуване на чл. 151, ал. 2, изречение трето от Конституцията по следните въпроси: „Какво е действието на решението на Конституционния съд, с което се обявява противоконституционност на закон, по отношение на заварени правоотношения и висящи съдебни производства, с оглед разпоредбата на чл. 151, ал. 2, изречение трето от Конституцията?“; „Какви са правните последици от решенията на Конституционния съд в хипотезата, когато се обявява за противоконституционен ненормативен правен акт - решение на Народното събрание или указ на президента?“; „При какви условия се проявява възстановителното действие на решение на Конституционния съд, с което се обявява за противоконституционен закон, изменящ или отменящ действащ?“. В становището на Министерският съвет по първото тълкувателно питане се изразява мнението, че решението на Конституционния съд, с което се обявява противоконституционност на закон има конститутивно действие и по отношение на заварените висящи правоотношения и незавършени съдебни производства. По второто тълкувателно питане се изразява мнение, че решението на Конституционния съд, с което се обявява за противоконституционен ненормативен акт - решение на Народното събрание или указ на президента на републиката, има конститутивно действие в хипотезата, в която актът не е изпълнен или не е приложен. Ако актът е изпълнен или е приложен, решението на КС има установително действие, а правните последици от обявения за противоконституционен ненормативен акт се уреждат от органа, приел или издал акта - Народното събрание, съответно президента на републиката. По третото тълкувателно питане Министерският съвет изразява мнение, че условията, при които се проявява възстановителното действие на решението на Конституционния съд, не може да се определят чрез тълкуване на Конституцията. Решението на Конституционния съд, с което се обявява за противоконституционен закон, който отменя действащ закон, има възстановително действие по отношение на отменения закон. Решението на Конституционния съд, с което се обявява за противоконституционен закон, който изменя действащ закон, няма възстановително действие по отношение на редакцията на предишния закон, освен в хипотезата при изрично сезиране и изрично обявяване на противоконституционност и на отмяната на закона. Министерският съвет прие Решение за предложение до Народното събрание за предоставяне пожизнено на държавни парични награди на осем творци за изключителни постижения и цялостен принос в областта на културата. Предложението е внесено от министъра на културата на основание чл. 2, ал. 1, т. 1 и чл. 3, ал. 1, т. 1 от Закона за награждаване на лица за особени заслуги към българската държава и нацията. Държавни парични награди за изключителните им постижения и за цялостния им принос в областта на културата се предоставят на: Проф. Анатоли Кръстев - музикант и педагог; Анжел Вагенщайн - режисьор и сценарист; Андрей Дреников - композитор и музикант; Георги Дюлгеров - режисьор и сценарист; Иван Стайков - музикант и поет; Иван Иванов - поет; Лили Иванова - поп-изпълнител и артист; Христо Ганев - режисьор и сценарист. Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Правителството отпусна 2500 лв. за наградата на Стоянка Настева за 2019 г. През юли 2019 г. Народното събрание реши да бъде отпусната държавна парична награда пожизнено на г-жа Стоянка Настева в размер 500 лв. месечно за изключителни постижения и за цялостния й принос в областта на образованието. Съгласно Наредбата за реда за предоставяне и изплащане на държавни парични награди на лица с особени заслуги към държавата и нацията, средствата за текущата година се осигуряват от централния бюджет чрез одобряване на допълнителни разходи по бюджета на съответния първостепенен разпоредител, в случая Министерството на образованието и науката, а изплащането на наградата трябва да започне от месеца, следващ месеца на приемане на решението. С настоящото Постановление се осигуряват средства в размер на 2 500 лв., необходими за изплащане на наградата, изчислени за периода август - декември 2019 г. За следващите години средствата, необходими за изплащането на държавната парична награда, ще бъдат планирани по бюджета на Министерството на образованието и науката. Правителството реши да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Царево. Това ще позволи да се направи разширение, реконструкция и модернизация на съществуващото общинско рибарско пристанище „Мичурин“. По този начин капацитета му ще се увеличи с повече от 60 %. Също така ще се създаде възможност да бъдат обслужвани не само малки риболовни кораби, но и такива с дължина до 24 метра. Ще бъдат създадени и необходимите условия риболовни кораби да бъдат изтегляни на брега за извършване на дребни ремонти. Правото на строеж е учредено в съответствие с одобрения от заместник-министъра на регионалното развитие и благоустройството и влязъл в сила специализиран подробен устройствен план. „Български пощи“ ЕАД ща продадат недвижими имоти в Студентски град, София чрез пряко договаряне на „Държавна консолидационна компания“ ЕАД. Държавното дружество е собственик на парцела, на който са изградени обектите. Те не са необходими за дейността на „Български пощи” ЕАД. Продажбата ще се извърши по цена, не по-ниска от определената от независим оценител. За срок от 10 години на община Костинброд се предоставят безвъзмездно за управление имоти - публична държавна собственост. Имотите се намират в Софийска област, община Костинброд, местност „Градище“ и попадат в териториалния обхват на групова археологическа недвижима културна ценност с категория „национално значение“ - „Късноантична резиденция Скретиска/ ранновизантийска Кретискара и Ротонда“. Предоставянето на имотите на общината ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за разширяването на културния туризъм на местно ниво. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионален исторически музей - София. На община Димитровград безвъзмездно се предоставят за управление имоти - публична държавна собственост, за срок от 10 години. Имотите се намират област Хасково, община Димитровград, с. Каснаково и представляват част от териториалния обхват на археологическа недвижима културна ценност с категория „национално значение“ - „Светилище на нимфите“. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Исторически музей - Димитровград. Поради отпаднала нужда, от Българската агенция по безопасност на храните се отнема правото на управление върху имот - публична държавна собственост. Имотът се обявява за частна държавна собственост и преминава в управление на областния управител на област Благоевград на основание на разпоредбите на Закона за държавна собственост. Имотът се намира в село Коларово, община Петрич, и е с площ 1500 кв. м, включително двуетажна сграда и едноетажна зала. Имот в гр. Троян, който е частна държавна собственост, става публична държавна собственост и се предоставя за управление на Министерството на земеделието, храните и горите за нуждите на Общинската служба по земеделие - гр. Троян. Имотът представлява пет стаи с площ 99 кв. м на първия етаж в сграда, които и до момента са ползвани от общинската служба и са придобили характеристики на имот - публична държавна собственост. Помещенията са ремонтирани по „Проект повишение на енергийната ефективност на обществена сграда па общинската и държавна администрация“ и са адаптирани за достъп на хора с увреждания, което е основание за безсрочното им предоставяне за управление па Министерството на земеделието, храните и горите. Съгласно друго решение на правителството, се отчуждават имоти и части от имоти-частна собственост, необходими за изграждане на две отсечки с обща дължина 13,710 км от 15-километров участък от автомагистрала „Хемус“ на територията на област Ловеч, включително пътните възли „Боаза“ и „Дерманци“. Имотите, които подлежат на отчуждаване, са определени съгласно одобрения устройствен план – парцеларен план на трасето. Те се намират в землищата на селата Дерманци, Торос и Пещарна в община Луковит, с. Български извор в община Тетевен и с. Брестница, община Ябланица. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред административния съд по местонахождението на имотите в 14-дневен срок от съобщаването му на заинтересованите лица по реда на Административнопроцесуалния кодекс. Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул. Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица). Петър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД. Откриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект. Към момента Узбекистан няма свое дипломатическо представителство в София. За връзките с България отговаря посланикът й в Турция. Министерският съвет прие Решение за утвърждаване на Спогодбата между правителството на Република България и правителството на Грузия за регулиране на трудовата миграция. Документът беше подписан на 30.09.2019 г. в грузинската столица Тбилиси от министъра на труда и социалната политика Бисер Петков и Екатерине Тикарадзе, министър на вътрешно разселените лица от окупираните територии, труда, здравето и социалните въпроси на Грузия. Спогодбата ще се прилага за граждани на България и Грузия с трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката на България, в които има недостиг на работна сила. Със Спогодбата се регламентира наемането без разрешение за работа на грузински работници в България за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно. Наетите по Спогодбата работници ще имат същите трудови права и задължения и защита на работното място, които са в сила за местните работници. Министерският съвет одобри състава и позициите на правителствената делегация на Република България за участие в 40-та сесия на Генералната конференция на ЮНЕСКО, която ще се проведе в Париж от 12 до 27 ноември 2019 г. Тя ще бъде ръководена от министъра на културата Боил Банов, който ще произнесе националното изказване в рамките на общия политически дебат. В състава на делегацията са включени представители на българските министерства и институции, които участват активно в изпълнението на програмите на ЮНЕСКО. Правителството одобри резултатите от участието на българската делегация в заседанието на Съвета на ЕС по конкурентоспособност, което се проведе на 26 и 27 септември в Брюксел. В частта „Вътрешен пазар и индустрия“ беше обсъдена визията за дългосрочна стратегия за устойчив растеж. Министрите изтъкнаха необходимостта от амбициозна индустриална политика, прилагане на правилата на ЕС, балансиран подход между конкурентоспособност и климатична неутралност, осигуряване на равнопоставени условия в търговските отношения с основни партньори, намаляване на административната тежест и др. По темата за дългосрочна стратегия за устойчив растеж се проведе дискусия и в частта „Научни изследвания“. Съветът постави акцент върху четири основни приоритета, които касаят бъдещето на Европа: необходимост от устойчив растеж, изграждане на единен пазар, благоприятен за иновациите, климатична неутралност и цифрова икономика. Съветът на ЕС по околна среда проведе заседание на 4 октомври в Люксембург. Приети бяха заключения, изразяващи обща позиция на ЕС за предстоящата климатичната конференция в Сантяго де Чили на 2-13 декември 2019 г. (СОР25). Министрите обсъдиха също Стратегическата дългосрочна визия на ЕС за неутрална по отношение на климата икономика, като във фокуса на дискусията бяха основните условия, стимули и благоприятна рамка, които трябва да бъдат изготвени на европейско ниво с оглед постигане на климатична неутралност до 2050 г. Съветът прие и заключения по Осмата програма за действие за околната среда и бъдещите действия в областта на кръговата икономика. На 7 и 8 октомври в Люксембург се проведе заседание на Съвета на ЕС „Правосъдие и вътрешни работи”. В част „Правосъдие“ беше обсъдена темата „Действия на Европейския съюз срещу корупцията“. Втората тема, включена в заседанието, беше посветена на агенцията Евроюст, в контекста на засилването на борбата с трансграничната престъпност. Министрите на правосъдието приеха Директивата относно защитата на лица, които подават сигнали за нарушения на правото на Европейския съюз, като държавите членки разполагат с две години да въведат новите правила в националните си законодателства. Европейската комисия запозна министрите на правосъдието с хода на преговорите по споразумението между ЕС и САЩ за трансграничен достъп до електронни доказателства и по Втория допълнителен протокол на Будапещенската конвенция. Освен това беше предоставена информация по институционализирането на Европейската прокуратура и направи оценка на прилагането на Кодекса на поведение относно речта на омразата онлайн. В част „Вътрешни работи“ бяха проведени дискусии относно борбата с крайнодесния екстремизъм и тероризъм; бъдещето на вътрешната сигурност и модерните технологии в ЕС; хибридните заплахи и вътрешната сигурност; актуалното състояние на миграцията; прилагането на оперативната съвместимост на информационните системи. Правителството предлага на Президента на Република България да издаде указ за награждаване на Симеон Спиридонов с орден „Св. Св. Кирил и Методий” - огърлие за особено значимите му заслуги в областта на културата и изкуството. Симеон Спиридонов е български художник, чиито произведения са познати на ценителите от цял свят и са експонирани в галерии и в частни колекции в редица страни, сред които Испания, Гърция, САЩ, Русия, Мексико, Португалия, Полша и други. Познат е и като автор и илюстратор на над 200 книги, както и на филми за деца. Заради таланта и неповторимия му стил художникът е включен сред най- големите имена на съвременното изкуство в престижни световни класации и издания. Носител е на редица награди, сред които и най-високото отличие на Министерството на културата „Златен век“. Член е на Световната асоциация на художниците към International Federation of Photographic Art /FIAP/-UNESCO. Благодарение на неговата обществена и дарителска дейност са създадени училищна галерия и художествена гимназия в с. Дрен, където художникът живее и работи през последните години. Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство. През дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи. Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти. Освен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция. Министерският съвет одобри проект на Меморандум за разбирателство за сътрудничество в областта на туризма между Министерството на туризма на Република България и Министерството на икономиката на Обединените арабски емирства като основа за водене на преговори между тях. Документът отразява готовността на двете държави да създадат най- благоприятни условия за взаимноизгодно партньорство в сектора. Те ще насърчават инвестициите в него и ще участват в международни туристически и инвестиционни изложения, организирани на тяхна територия. Меморандумът поставя фокус и върху стимулиране на инициативите за популяризиране на културно-историческите паметници с цел двустранно развитие на културния туризъм. България и ОАЕ ще обменят информация и опит също в администрирането на хотели и курорти, в организирането на учебни програми и техники за обучение на кадри в туризма, в сферата на събирането на туристическите данни и в статистиката, в лицензирането на туристически съоръжения, както и в развитието на здравния туризъм. Двете страни ще задълбочат сътрудничеството си и в рамките на международни форуми и по линия на международни формации като Световната организация по туризъм към ООН и др. Правителството одобри проект на Закон за изменение и допълнение на Закона за обществените поръчки, с който се прави прецизиране на разпоредби, свързани с поетапното въвеждане на електронно възлагане на обществените поръчки, като се отразяват спецификите на процеса чрез централизираната национална платформа и се осигуряват нормативни предпоставки за нейното използване. С промените новият Регистър на обществените поръчки (РОП), който се намира на платформата, ще съдържа електронна преписка на всяка обществена поръчка, в която ще се публикуват всички документи, свързани с нея, вкл. договори, рамкови споразумения и анексите към тях, както и договори за подизпълнение. Урежда се по-ранното въвеждане на профилите на купувача на платформата, считано от 01 януари 2020 г. за възложителите по график. С това се цели да се съкрати времето, респ. разходите на възложителите за поддържане на досегашните профили на купувача. За всички възложители остава задължението да поддържат тези профили до приключване на всички поръчки, открити преди 1 януари 2020 г. Промените засягат и поръчките на ниски стойности, възлагани по реда на глава двадесет и шеста от закона. Предлага се освен обявите за събиране на оферти, в РОП да се публикуват и поканите до определени лица, с което се разширява публичността при този ред на възлагане. Друга важна промяна при тези поръчки е подаването на Единния европейски документ за обществени поръчки вместо декларации, изготвени от възложителя. Така се уеднаквяват правилата за деклариране на обстоятелствата за личното състояние и съответствието с критериите за подбор при възлагане на поръчки, независимо от прилагания ред. В законопроекта са предложени промени в някои от действащите разпоредби с цел преодоляване на констатирани проблеми от практиката на възложителите. Предоставена е възможност на всички разпоредители с бюджет от по-висока степен, а не само първостепенните, да възлагат поръчките за нуждите на подчинените си разпоредители с бюджет. Направена е промяна, свързана с начина за изчисляване на прогнозната стойност на поръчките. Изискването за нейната актуалност се отнася към момента, в който възложителят решава да стартира възлагането на поръчка, а не към конкретна фиксирана дата. Доколкото в определени случаи е обективно невъзможно прогнозната стойност да се определи чрез пазарни проучвания или консултации, новата редакция на разпоредбата не предвижда задължение, а посочва начина, по който може да бъде определена актуалната пазарна стойност на обществената поръчка. Съществени изменения са предложени в нормативната уредба на квалификационните системи, използвани от секторните възложители. Допълнени и прецизирани са правилата за създаване и действие на квалификационната система, както и за ползването на такава, създадена от друг възложител. Нов момент е регламентирането на начина за възлагане на конкретните поръчки чрез квалификационна система и динамична система за покупки - с решение на възложителя, което подлежи на обжалване. Друга важна промяна е свързана с прецизиране на разпоредбите за вътрешното (inhouse) възлагане. Допълнено е едно от условията за неговото прилагане, свързано с наличието на пряко частно капиталово участие в контролираното юридическо лице. Освен останалите условия, за да е допустимо, то следва да произтича от разпоредби на националното законодателство, които са в съответствие с Договора за Европейския съюз и Договора за функционирането на Европейския съюз. В тази връзка, с преходна разпоредба, е предвидено в едномесечен срок от влизането в сила на закона прекратяване на договорите, които не отговарят на това условие. Със законопроекта са предложени и редакционни промени, които са свързани с улесняване на прилагането и еднаквото разбиране, без да се засяга техният смисъл. Някои от предложенията са свързани с пренасяне на задължения, понастоящем уредени в Правилника за прилагане на закона, с оглед прецизиране на систематичното им място. Приемането на законопроекта осигурява необходимите нормативни предпоставки за по-нататъшното развитие на процеса по въвеждане на изцяло електронно възлагане на обществени поръчки в страната. Същевременно прецизираната нормативна рамка ще улесни прилагането на закона от субектите на възлагателния процес и ще спомогне за установяване на правилна и непротиворечива практика. Правителството прие Решение за одобряване на проекта на Закон за изменение и допълнение на Закона за защита на потребителите (ЗИД на ЗЗП). Чрез проекта се създава правна рамка за прилагане на разпоредбите на Регламент (ЕС) 2017/2394 и съдържа някои от следните характеристики: определя компетентните органи за прилагане на законодателството за защита на потребителите, а Комисията за защита на потребителите (КЗП) е натоварена с функциите на единна служба за връзка и координатор между тях. Освен това КЗП ще има правомощията да издава решения за премахване на съдържание или ограничаване на достъп до онлайн интерфейс на търговци, които нарушават законодателството, свързани със защитата на потребителите. Предвижда също глоби и имуществени санкции при неизпълнение на разпоредбите на закона. Проектът имат за цел още да гарантира, че потребителите на преносими услуги за онлайн съдържание, които се предоставят на територията на Република България по законосъобразен начин, имат право на достъп до тези услуги и могат да ги използват, когато временно се намират в друга държава-членка от ЕС. Не на последно място този акт ще доведе до намаляване на административната тежест чрез премахване на изискването за предоставяне на хартиен носител на документи, които могат да бъдат проверени в Търговския регистър и в регистъра на юридическите лица с нестопанска цел. Министерският съвет одобри проект на постановление за приемане на Методика за определяне на минималния размер на концесионното възнаграждение за морските плажове- обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Целта на приемането на новата Методика е от една страна да се синхронизира цялостно специалната уредба на концесиите за морските плажове и от друга, да се създаде възможност за оптимизиране началната база за формиране на минималното годишно концесионно възнаграждение в процеса на организиране на откритите процедури за възлагане на концесии на морски плажове. Съобразени са основните изисквания и условия при експлоатацията на морските плажове, определящи възможностите за реализиране на приходи от морския плаж, като в същото време се предоставя възможност за балансиран подход при възлагането на концесии за морски плажове. Чрез приемането й се цели усъвършенстване на критериите за определяне на концесионното възнаграждение за морските плажове, отговарящ в максимална степен на особеностите при управлението им и гарантиращ законосъобразното им отдаване на концесия и ползване, и защита на обществените интереси. Отчетени са специфичните особености и характеристики на всеки морски плаж (местоположение, степен на ползване, вид на туристически поток и други), както и възможностите за формиране на приходи, при определяне на минималната стартова цена при откриване на процедурите за възлагане на концесия. Това следва да привлече инвестиционен интерес към по-слабо посещаемите досега плажове, разположени далече от населени места или курорти, като в последствие те да бъдат възложени на концесия. Очакванията от приемането на новата Методика е тя да спомогне за формирането на трайна и устойчива бизнес среда, която от своя страна да допринесе за увеличаване на инвестициите в туризма. Министерският съвет одобри Стратегията за управление на държавния дълг за периода 2020-2022 година. Документът е разработен в съответствие с предвидената бюджетна рамка за 2020 г. и макроикономическите прогнози за развитие за тригодишния период. Чрез Стратегията се осигурява общата рамка на дълговото управление в средносрочен план. В нея са заложени водещите принципи и насоки на политиката по управление на държавния дълг през следващите три години, описани са индикативните мерки и използвания инструментариум за постигане на приоритетите. Основната цел на политиката по управление на държавния дълг за периода е осигуряването на необходимия ресурс за рефинансиране на дълга в обращение, при необходимост - финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск. Правителството утвърди нормативите за час програма на Българската национална телевизия (БНТ) и Българското национално радио (БНР) за 2020 г. за подготовка, създаване и разпространение на национални и регионални програми, съответно за БНТ в размер на 1 844 лв. и за БНР в размер на 443 лева. Размерите на нормативите за час програма са съобразени с достигнатия от БНТ и БНР обем /часове/, съответно телевизионна програма и радиопрограма, както и с основните политики и приоритети на проекта на бюджет за 2020 година. Нормативите за час програма на БНР и БНТ са изготвени на база на издадените от Съвета за електронни медии лицензни за радио- и телевизионна дейност на обществените медии. На база на утвърдените от Министерския съвет нормативи за час програма се определят проектите на трансфери (субсидия) от държавния бюджет на БНТ и БНР за изпълнението на функциите им като национални обществени доставчици, съответно на аудио-визуални медийни услуги и радиоуслуги. Министерският съвет одобри законопроекта за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета. Приходните и разходните политики в прогнозата са продължение на заложените в СБП за периода 2020-2022 г., като за надграждането с нови са взети предвид както макроикономическите аспекти, така и фискалните възможности за осигуряване на финансиране на приоритетните сектори и за реализиране на хоризонтални мерки, засягащи бюджетната сфера. И при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година. Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Приоритетите на Бюджет 2020, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са: образованието, здравеопазването, отбраната, пенсионната политика и политиката по доходите. Образование. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Навлизането на млади и високообразовани хора в образователната система неминуемо ще се отрази положително върху качеството на придобитите знания и умения на учениците. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, реализирането на които ще позволи да се преодолее очакваният недостиг на педагогически специалисти. В сектор „Образование“ ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360,0 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти. Здравеопазване. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система с цел подобряване здравето на населението, повишаване и поддържане качеството на живот чрез намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване. Отбрана. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година. Пенсионна политика. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2. Политика по доходите. Освен вече предвиденото в СБП от пролетта на тази година увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. С това се създава възможност, на база на увеличения размер на разходите за персонал, да се увеличат индивидуалните основни месечни заплати на заетите, въз основа на заеманата длъжност и оценките за постигнатите резултати. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева. Основните бюджетни взаимоотношения между общините и централния бюджет в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева. С Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община. Приоритет за страната остава и успешното усвояване на средствата от европейските фондове и програми, чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика. Въз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. В контекста на провежданата бюджетна политика и прогнозите за темпа на растеж на БВП за периода 2020-2022 г., нивото на консолидирания дълг на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави - членки на ЕС по отношение на ниското ниво на дългова тежест. Министерският съвет измени свое Решение № 208 от 2019 г., с което се приемат стандартите за делегираните от държавата дейности с натурални и стойностни показатели през 2020 година. Стандартите са съобразени е основните допускания на актуализираната средносрочна бюджетна прогноза за периода 2020 - 2022 г. и с възможностите на държавния бюджет за следващата година. За всички държавни дейности са осигурени средства за увеличение с десет на сто на заплатите на заетия персонал и за съответните осигурителни вноски от работодател. За 2020 г. за държавните дейности в сектор „Образование“ стандартите за финансиране на детските градини са завишени средно с 15 %, за неспециализираните училища, професионалните гимназии и паралелки за професионална подготовка - дневна форма на обучение и дуална система на обучение, на специалните училища и центровете за специална образователна подкрепа увеличението е с 16 %. Стандартите за ученик в други форми на обучение (вечерна, задочна, индивидуална и самостоятелна) са повишени средно е 18 %. Нормативите за дете/ученик са завишени средно е 15 %, като някои от тях запазват нивото си от 2019 г. Допълващият стандарт за ученик в комбинирана форма на обучение е увеличен с 19%, а този за ученик в дневна форма на обучение и дуална система на обучение в първи и втори гимназиален етап - с 5 %. За 2020 г. се въвежда нов допълващ стандарт за ученик е разширено изучаване на музика. Допълващите стандарти за материална база и за поддръжка на автобуси запазват нивото си от 2019 г. В сферата на социалните услуги стандартите са увеличени диференцирано. За специализираните институции за предоставяне на социални услуги нарастването е с 10 %, за социалните услуги, предоставяни в общността, е в границите от 8 до 20 %. Най- голямо е повишението за центровете за настаняване от семеен тип за деца/младежи с увреждания с потребност от постоянни медицински грижи - 20 %. Стандартите за защитените жилища на лица с увреждания и за центровете за настаняване от семеен тип за деца/младежи с увреждания са завишени с 15 %, а тези за дневните центрове за деца и/или пълнолетни деца с увреждания - с 10 %. Увеличение с 8 % имат стандартите за центровете за временно настаняване и за обществена подкрепа, за наблюдавано и преходно жилище, дневни центрове за стари хора и центрове за социална рехабилитация и интеграция, звено „Майка и бебе“, центровете за работа с деца на улицата и приютите. За 2020 г. месечната помощ на ученик запазва нивото си от 2019 г. и е в размер на 35 лв. В сферата на културата стандартът за финансиране на държавните музеи, художествени галерии, Центъра за подводна археология, Културен център „Двореца“ и Българската национална филмотека е увеличен с 8,2 %, а стандартът за Националната библиотека „Св. Св. Кирил и Методий“ - с 8,0 %, спрямо 2019 г. За делегираните от държавата дейности в културата, финансирани чрез бюджетите на общините, стандартите за музеите, художествените галерии и библиотеките с регионален характер са завишени с 8,6 %, а за читалищата - с 10 %. В област „Здравеопазване“ стандартите за медицинско обслужване в здравен кабинет са увеличени с 10 %, а тези за яслена група към детска градина, детска ясла, детска кухня и за здравните медиатори - е 11 %. Стандартът за финансиране на общинските съвети по наркотичните вещества и превантивните информационни центрове е повишен с 8,7 %. За 2020 г. за делегираните от държавата дейности в областта на сигурността и защитата на населението при извънредни ситуации се въвеждат стандарти за финансиране на издръжката на районните полицейски инспектори и на детските педагогически стаи, както и допълващ стандарт за обслужвана площ за тези две дейности. Стандартите за делегираните от държавата дейности с натурални и стойностни показатели през 2020 г. са съгласувани с Националното сдружение на общините в Република България. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. Не се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица. Министерският съвет прие Решение за одобряване на проект на Закон за бюджета на Националната здравноосигурителна каса за 2020 г. Предвидени са 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Трансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др. За неданъчни приходи са предвидени 20 571,2 хил. лв., което е с 811,4 хил. лв. повече спрямо заложените през 2019 г. Разходите и трансферите общо са в размер на 4 744 704,9 хил. лв., в т.ч. разходи в размер на 4 739 172,7 хил. лв., което е с 394 227,7 хил. лв. повече спрямо Закона за бюджета на Националната здравноосигурителна каса за 2019 г. Общо текущите разходи са в размер на 4 594 950,7 хил. лв., което представлява увеличение с 382 111,0 хил. лв. спрямо Закона за бюджета на Националната здравноосигурителна каса за 2019 г. Средствата за здравноосигурителни плащания са в размер на 4 453 976,8 хил. лв., което представлява увеличение с 337 580,6 хил. лв. спрямо Закона за бюджета на Националната здравноосигурителна каса за 2019 г. Разпределението на средствата за здравноосигурителни плащания е следното: 1. За медицински дейности - 2 850 282,6 хил. лв., в т. ч: първична извънболнична медицинска помощ – 244 000,0 хил. лв.; специализирана извънболнична медицинска помощ (вкл. за комплексно диспансерно (амбулаторно) наблюдение) – 264 700,0 хил. лв.; медико-диагностична дейност – 94 300,0 хил. лв.; болнична медицинска помощ – 2 247 282,6 хил. лв. 2. За дентални дейности – 179 800 хил. лв. 3. За лекарствени продукти, медицински изделия и диетични храни за специални медицински цели – 1 243 800,0 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 677 300,0 хил. лв., в т.ч. лекарствени продукти, назначени с протокол, за който се извършва експертиза – 365 156,0 хил. лв.; за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги – 466 600 хил. лв.; за лекарствени продукти по списък за базова терапия на онкологични и онкохематологични заболявания, коагулопатии и други редки заболявания - 99 900, 0 хил. лв.; медицински изделия, прилагани в болничната медицинска помощ – 110 000,0 хил. лв. 4. За здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2020 г. са разчетени 70 094,2 хил. лв. С преходните и заключителни разпоредби на законопроекта се предлагат промени в Закона за здравното осигуряване. Проектът на Закон за бюджета на Националната здравноосигурителна каса за 2020 г. е съставен в съответствие с бюджетната рамка при запазване на размера на здравноосигурителната вноска в размер на 8 %. С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2020 г. за Националната здравноосигурителна каса са осигурени 394,7 млн. лв. допълнителни средства за разходи и трансфери – всичко спрямо закона за 2019 г. Проектът на Закон за бюджета на НЗОК за 2020 г. предвижда публичните средства да бъдат изразходвани законосъобразно, прозрачно и ефективно. Основната цел е да се осигури достъпна, качествена и своевременна медицинска помощ на здравноосигурените лица и равнопоставен достъп на лечебните заведения, отговарящи на условията за сключване на договори с НЗОК, за възможността да предоставят медицински и дентални дейности професионално и на високо ниво. Министерският съвет одобри проект на Меморандум за разбирателство за сътрудничество в областта на културата между Правителството на Република България и Правителството на Обединените арабски емирства. Проектът на Меморандум удовлетворява взаимните интереси на двете страни и съдържа необходимите текстове за развитие на отношенията между Република България и Обединените арабски емирства в областта на културата. Предлаганият документи ще подкрепи бъдещото развитие на сътрудничество в различни области на културата като нематериално и материално културно наследство, литература, визуални и сценични изкуства, аудиовизуални медии, дизайн, културни и творчески индустрии, подкрепа за творците и др.", "date": "2019.10.31", "title": "Вижте какво реши Министерски съвет"}
{"url": "https://www.24chasa.bg/novini/article/7739155", "text": "На 29-ти по време на заседание на ООН за човешките права, представителят на Беларус произнесе реч от името на 54 държави включително Русия, Пакистан, Египет, Боливия, Демократичната република Конго, Сърбия и др. В речта страните високо оцениха идеята на китайското правителство за развитието на човешките права и съответните постижения. Мерките на Пекин срещу тероризма и екстремизма в Синдзян имат положителен ефект и гарантират основните човешки права на хората в района, информира  54 държави се противопоставят на политизацията на човешките права и призовават съответните страни да прекратят неоснователните критики срещу Китай.", "date": "2019.10.31", "title": "Беларус и други 54 държави със съвместна реч в ООН в подкрепа на мерките на Китай срещу тероризма в Синдзян"}
{"url": "https://www.24chasa.bg/novini/article/7739426", "text": "Тунджански полицаи установиха 44-годишна жена, изтеглила неправомерно пари от чужда дебитна карта. Разследването започнало на 4 октомври по сигнал за извършена кражба в село Симеоново на дебитна карта с пин код, собственост 69-годишна жена. При проведените оперативно-издирвателни действия е установена съпричастността на 44-годишна жена, изтеглила и 240 лева от картата. Част от сумата е възстановена и върната на собственичката. Работата по случая продължава, съобщиха от пресцентъра на МВР. Служители от РУ-Ямбол установиха 36-годишен, откраднал на 22 октомври мобилен телефон от питейно заведение в областния град. При проведените полицейски дейности е установено, че посегателството е дело на 36-годишен местен жител. Инкриминираната вещ предстои да бъде върната на собственика. Работата по случая продължава.", "date": "2019.10.31", "title": "Жена от Ямболско открадна дебитна карта с пин кода, изтегли 240 лева"}
{"url": "https://www.24chasa.bg/novini/article/7739438", "text": "Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство. През дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи. Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти. Освен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция.", "date": "2019.10.31", "title": "Кирил Маричков е предложен за удостояване с орден „Стара планина“- първа степен"}
{"url": "https://www.24chasa.bg/novini/article/7739435", "text": "Съюзът на демократичните сили се обърна с призив към симпатизантите и гласоподавателите си, който се казва: \"Първият тур на местните избори показа, че България е дясна. БСП игра с два отбора – единият явен, другият скрит зад инициативни комитети. От резултатите стана ясно, че хората правилно усетиха тази задкулисна игра и не ги припознаха като алтернатива и носители на промяната. За пореден път показахме, че сме мъдър народ и не допуснахме БСП нелегално, по партизански, да овладее местната власт. Помним не само миналото й, но и националните катастрофи и кризи, до които доведе България през прехода. Затова Ви призоваваме – на втория тур - всички десни да се обединим срещу явните и скрити кандидати на БСП. Навсякъде, където СДС няма свои представители на балотаж, а там се явява кандидат на ГЕРБ, нека дадем своя глас за него и да спазим подписаното споразумение за взаимна подкрепа на втори тур. Това е коректното поведение между партии–членки на Европейската народна партия. Където ГЕРБ или СДС не са на балотаж – подкрепете дясно-центристките кандидати, които са на втори тур. Нека България да осъмне синя и след 3 ноември! Успех\"", "date": "2019.10.31", "title": "СДС призова: Нека България да осъмне синя и след 3 ноември"}
{"url": "https://www.24chasa.bg/novini/article/7739428", "text": "Визитата на руския президент Владимир Путин в Унгария, започнала на 30 октомври, изглеждаше леко интригуваща в очите на редица експерти. Това е вече пето посещение на Путин в страната, а и Орбан не се отбива рядко в Русия. Какво ли налага толкова интензивни срещи? Защото Унгария в крайна сметка е малка европейска страна.  Сегашната визита на руския президент в Будапеща е многопланова проява, въпреки че на публично ниво, по време на общата пресконференция, Путин и Орбан говориха най-вече за икономическото сътрудничество и работата по съвместните сериозни проекти. Във встъпителните си думи унгарският премиер посочи, че в отношенията на страната му с Русия е имало неуспешни и успешни години. 2019 г. спада към последната категория. А всичко започва още през 2018 г., когато стокообменът между Унгария и Русия бележи ръст за пръв път след налагането на антируските санкции от ЕС. Орбан изтъкна, че Унгария се опитва да постигне баланс, разглежда руските територии като място за инвестиции на унгарски капитал и би желала да разшири списъка със стоки, които продава в Русия. Той специално подчерта като фактор политическото сътрудничество и нарече важно обстоятелство доверието, създадено между Москва и Будапеща. По думите на премиера \"от наша страна то се базира на географския фактор, няма как да променим номера на къщата си, всички страни са разположени там, където ги е сложил Господ. Унгария се намира в триъгълника Москва - Истанбул - Берлин\". Естествено, добави Орбан, Унгария членува в НАТО и ЕС, но това не изключва и политическо сътрудничество с Русия. Руският президент на свой ред разказа преди началото на разговорите, че в диалога за икономиката са изпъквали енергийните проблеми. Русия покрива към 60 на сто от нуждите на Унгария от петрол и 50 процента, що се отнася до газа или дори повече. Сътрудничеството е на високо равнище и протича без никакви сътресения. През унгарска територия се доставя руският газ за Западна Европа. Благодарение на унгарските подземни хранилища европейските потребители го получават редовно. Освен това Москва смята да участва в обновяването на унгарския речен флот и в модернизацията на будапещенското метро. Страните обсъдиха и международното положение. \"За политическо уреждане на сирийската криза ще спомогне дейността на Конституционната комисия, за чието създаване Русия има голям принос наред с партньорите си от Турция и Иран - каза Путин. - Преди няколко часа в Женева, както знаете, започна първото заседание на тази комисия. В рамките на комисията правителството и опозицията, също и представители на сирийското гражданско общество могат директно, без намеса отвън, да работят по конституционната реформа и върху задачи, свързани с държавното строителство и устойчивото развитие на страната.\" На пресконференцията отделно и ярко прозвуча темата за Украйна. Унгарската телевизия подаде пас на Орбан, като го помоли да коментира ветото на Будапеща върху декларацията за Украйна на постоянните представители към НАТО, наложено, тъй като проектът не задължаваше Киев да зачита правата на унгарското малцинство в Закарпатието. Киев и преди е обвинявал Унгария, че по този въпрос тя играе в полза на Русия. При това в навечерието на визитата прессекретарят на Путин Дмитрий Песков заяви, че руският президент може да обсъди темата за Украйна с унгарския премиер. \"Безспорно има теми, които тревожат еднакво и унгарците, и нас. Такава е темата за малцинствата в граничните райони\", отбеляза Песков. Затова Орбан прикани ветото върху декларацията за Украйна на посланиците от НАТО да не се разглежда в контекста на унгарско-руските, а в контекста на унгарско-украинските отношения. \"Ние, унгарската страна, решаваме свои собствени, национални проблеми. И се надяваме след време ситуацията да се подобри\", подчерта премиерът. А в отговор на въпрос за перспективите пред \"Турски поток\", зададен от руската агенция Интерфакс, Орбан изтъкна, че Унгария много цени своя суверенитет и затова, получавайки газ, смята за неприемливо да зависи от Украйна като транзитна страна. . Тези думи едва ли чертаят пред Киев добри перспективи да запази ролята си в газовите доставки за Запада. Но посещението на Путин не съдържаше само икономическо и политическо измерение. След общата пресконференция двамата с Орбан имаха насрочена среща с йерарси от близкоизточните християнски църкви - Москва и Будапеща с благословията на папа Франциск смятат за свой дълг да бранят присъствието на християните в региона. Западни експерти отбелязват, че Унгария е единствената страна, предвидила в правителството си поста държавен секретар, който да се занимава с преследваните християни. Будапеща полага усилия да изгради самостоятелна политика извън ЕС - в Близкия изток, Закавказието и Централна Азия, демонстрирайки интерес и към християните, и към тюркския свят. Неслучайно Унгария участва, макар и като наблюдател, в срещите на лидери от тюркските държави и също като Турция свързва произхода си с Туран*. Орбан си дава сметка, че възможностите на страната му все пак не са големи, и желанието му да дискутира за положението на християнството в Близкия изток изглежда е обусловено от мисионерско-политически съображения. Излиза, че католическа Унгария ведно с православна Русия поемат на плещите си едно историческо бреме в нови, трудни и необичайни геополитически условия. Ясно е какво иска да постигне Русия. Какво обаче иска да постигне Будапеща и каква геополитическа перспектива вижда за себе си тя? /От БТА/", "date": "2019.10.31", "title": "Путин-Орбан: Икономиката, политиката\nи християните от Близкия изток"}
{"url": "https://www.24chasa.bg/novini/article/7739466", "text": "41 564 532 чуждестранни туристи са посетили Турция през първите девет месеца на тази година. Приходите от туризма през този период надхвърлят 26,6 млрд. долара, показват данни на турското министерство на културата и туризма, предава БТА. Според експертите тези резултати са показател, че турският туризъм бързо се приближава към предвидената за 2023 г. цел за развитие на сектора. Първоначално за 2023 г. беше набелязана цел от 50 млн. туристи и 50 млрд. долара приходи, които вероятно ще бъдат постигнати до края на 2019 г. Поради това планираните показатели за 2023 г. бяха ревизирани на 75 млн. туристи и 65 млрд. долара приходи. Броят на туристите в дадения период е нараснал с 14,50 на сто на годишна база. Русия е страната, която изпраща най-много туристи в Турция - с около 15,28 на сто повече от миналата година. На второ и трето място са съответно Германия и Великобритания, четвърти се нареждат посетителите от България, а на пето място - тези от Иран.", "date": "2019.10.31", "title": "Над 41 милиона туристи са посетили Турция за първите\nдевет месеца на годината"}
{"url": "https://www.24chasa.bg/novini/article/7739362", "text": "Регистрацията на камиона, в който откриха 39 трупа във Великобритания, е била осъществена чрез пълномощник. Това обясни пред \"Дейли мейл\" български бизнесмен на име Иван Желязков, който придвижил процедурата. Той твърди, че задържаните бивши собственици на превозното средство са \"100% невинни\". \"Те не са престъпници. Познавам ги от няколко години, знам, че имат три деца, които много обичат. Добри хора са\", продължава той. \"Томас има сърдечни проблеми от няколко години и затова трябваше да впише и жена си във фирмата. Затова и тя присъства в регистрите\", обяснява още Желязков. \"Осъществих регистрацията на камиона чрез пълномощник. Когато говорих с тях, те бяха изненадани, че медиите проявяват интерес към тях, тъй като те нямат нищо общо с камиона, откакто е продаден\", казва българинът. Джоана Махер и шефът на транспортната фирма Томас Махер бяха задържани по подозрение за трафик на хора и непредумишлено убийство. Двойката, която остава в ареста, заяви, че са продали камиона през октомври 2018 г. и са се предали доброволно в полицията. Когато съсед вижда полицията около дома им, казва: \"Бях шокиран. Познавам семейството много добре. Томас обожава автомобилите си\". Камионът Scania е регистриран във Варна през 2018 г. Пристанището в града се използвало от ирландски групи за трафик на цигари и гориво, твърди \"Дейли мейл\". От думите на Джоана Махер става ясно, че тя и съпругът й са продали камиона на компания в окръг Монаган, близо до дома на 25-годишния шофьор Мо Робинсън, който беше арестуван по подозрение за убийство миналата сряда и остава в ареста. В момента превозното средство се смята за собственост на фирма, базирана в Дъблин, но регистрирана в Северна Ирландия. Източник на \"Дейли мейл\" твърди, че няма данни компаниите да са били наясно, че в камиона има хора. Въпреки че първоначално бе съобщено, че всички загинали са китайски граждани, 6 виетнамски семейства се тревожат, че техни близки са сред жертвите.", "date": "2019.10.31", "title": "Българин, регистрирал камиона ковчег: Сем. Махер са 100% невинни"}
{"url": "https://www.24chasa.bg/novini/article/7739486", "text": "Разколът във Варненската организация на БСП роди нов скандал. След като Борислав Гуцанов заяви от името на градската организация, че на втория тур на кметските избори БСП ще подкрепи кандидатурата на Костадин Костадинов, председателят на предизборния щаб Шван Иванов категорично заяви, че нява никакъв вариант левицата да подкрепи лидер на друга партия и прикани варненци да гласуват по съвет. На пресконференцията, която Иванов даде заедно с проф. Анелия Клисарова, се чуха и закани за изключване от редовете на партията. \"Националният съвет на БСП никога не е подкрепял лидери на други партии, какъвто е Костадинов, за свои кандидати. Няма как да подкрепим кандидат с екстремно поведение, който е участвал в Луков марш и е публикувал свои снимки с автомат, със закана да разстрелва политица\", категоричен бе Иван Иванов. Той допълни, че БСП не води преговори официално с нито един от двамата кандидати, които ще се явят на балотаж в неделя и отново призова левите симпатизанти да гласуват по съвест. \"Националният съвет е единствения орган, който утвърждава кандидати, предложението на Борислав Гуцанов за Костадинов е нелегитимно. Градското ръководство е със снето политическо доверие. Водят се мръсни вътрешно партийни войни. Ани е жертва на вътрешно партийно предателство. Част от нашите партийни другари откраднаха около 1500 гласа и ще бъдат докладвани на НС\", коментира Иванов. Той бе категоричен, че е химера да стопи разликата от близо 34000 гласа между Портних и Костадинов и \"чисто математически Иван Портних ще е следващият кмет\". От БСП отчетоха, че са доволни от изборните резултати - имат четирима кандидати за районни кметове на балотаж, ще имат 8 общински съветници в местния парламент, досега бяха 5, а техния кандидат за кмет - проф. Анелия Клисарова, стана трета с 276 гласа разлика с Костадин Костадинов. \"В личен план аз удвоих гласовете за себе си. Затова благодаря на тези, които съм убедила в тези 4 години между едното и другото кандидатстване, че виждат развитие, виждат желание за промяна и, че това, което предлагаме е достойно и честно\", каза проф. Клисарова.", "date": "2019.10.31", "title": "Разколът в БСП Варна роди нов скандал"}
{"url": "https://www.24chasa.bg/novini/article/7739463", "text": "Варненската окръжна прокуратура внесе протест срещу решението на окръжния съд, с което 37-годишният Венцислав Апостолов получи 15 години затвор за умишлено убийство, извършено с особена жестокост и по особено мъчителен за жертвата начин и бе оправдан за извършено \"полово удовлетворение с лице от същия пол\". Държавното обвинение поиска доживотна присъда за Венцислав, като се позова на наличието на множество отегчаващи отговорността обстоятелства. Единственото смекчаващо обстоятелство, заяви прокурорът, е съдебната реабилитация на подсъдимия. Протестът, освен срещу несправедливия размер на наложеното наказание, е и заради оправдателната част в присъдата и по-точно за сексуалното посегателство спрямо жертвата.  Трагедията се разигра на 13-и февруари миналата година в дома на Венцислав във варненския квартал \"Владиславово\". Той и жертвата му - Явор, се познавали от години. Наркозависимият Явор изгубил дома си заради непогасяване на кредит и заживял на улицата. От скитническия му живот го спасил именно Венцислав, който го прибрал да живее в дома му. Във фаталната вечер двамата се скарали заради приятелката на Венцислав. Ядосаният мъж буквално размазал от бой Явор - с ритници, с юмруци и дървена тояга. След като пребитият мъж изпаднал в безпомощно състояние, подсъдимият извършил и сексуалното насилие, като употребил сила, твърди обвинението. След това захвърлил бездомника на тревната площ пред блока. На 14 февруари преди обяд случаен минувач разпознал в лежащия мъж на тревата Явор и подал сигнал на 112. Докато пристигналият екип на спешна помощ преглеждал пребития Явор, Венцислав дошъл и обяснил, че предната вечер той не се е прибрал в дома му. На път за болницата 35-годишният мъж починал.", "date": "2019.10.31", "title": "Протестират присъдата от 15 години затвор на мъж, убил и изнасилил свой приятел"}
{"url": "https://www.24chasa.bg/novini/article/7739452", "text": "По бързо производство, водено от Района прокуратура – Велико Търново и след одобрено от съда споразумение между страните, осъдиха мъж за нарушаване на заповед за защита от домашно насилие, съобщиха от Апелативната прокуратура. Б. Ц. е признат за виновен за това, че в периода 12.10.2019 г. - 18.10.2019 г. в гр. Велико Търново, при условията на продължавано престъпление, не изпълнил Заповед за защита от домашното насилие от 25.07.2019 г., по граждански дело на Районен съд гр.Велико Търново, с която му се забранява да приближава жилището, в което живеят Х. А. и дъщеря й. 5 часа в нощта на 12 срещу 13 октомври насилникът обикалял около жилището, качвал се на оградата, за да я прескочи и влезе вътре. 5 дни по-късно отново обикалял около имота да търси Х.А., впоследствие влязъл в двора и в жилището, извел на инвалидна количка майката на жената и седнал да я чака до чешмата в двора - престъпление по чл. 296, ал. 1, вр. чл. 26, ал.1 от НК. За нарушаването на ограничителната заповед Б.Ц. е осъден на лишаване от свобода за срок от четири месеца, което да изтърпи при общ режим. Обвиняемият е с взета мярка за неотклонение задържана под стража. Споразумението има последици на влязла в сила присъда.", "date": "2019.10.31", "title": "4 месеца затвор след бърз съд за\nдомашен насилник във Велико Търново"}
{"url": "https://www.24chasa.bg/novini/article/7739657", "text": "Това заяви арх. Стефан Стефанов, единственият независим кандидат в битката за „Младост”. На балотажа за кмет той се изправя срещу опонент от ГЕРБ, съобщиха от пресцентъра на БСП - София.  „Аз и семейството ми живеем в „Младост”. Дъщеря ми посещава детска градина в „Младост и тук ще расте. В „Младост” живеят майка ми и баща ми”, допълни Стефанов, който е издигнат от инициативен комитет от съкварталци. Той обяви, че с радост би се изправил на дискусия с опонента му, депутатка от ГЕРБ. Тъй като тя не живее в района, а е изпратена като партийно назначение, ще я запита дали е наясно с проблемите на „Младост”. „Едва ли знае сутрин кой маршрут да избере, за да се опита да избегне задръстванията? Знае ли, че тротоарите ни са с плаващи плочки, които след дъжд ни окъпват с кал? Знае ли, че майките бутат колички по улицата, защото на тротоарите са спрели коли?”. „На живо не я познавам, може би не обича да се разхожда сред хората. Но по снимките винаги я виждам усмихната. А на мен изобщо не ми е до смях, защото зная колко работа ме чака”, добави арх. Стефан Стефанов, който каза, че се чуди дали опонентката му като кмет би била толкова пасивна, както в Народното събрание. „Отворих сайта на парламента и видях, че от началото на мандата тя има точно 6 парламентарни питания. Предпоследното през март, последното сега по време на изборната кампания. За сравнение, например Ирена Анастасова, която бе директор на училище в „Младост”, а сега е народен представител, е задала над 30 въпроса по актуални теми”, мотивира се Стефанов. Въпреки че е независим, арх. Стефан Стефанов получава широко обществено и политическо доверие. До него застават леви, десни и центристки партии като БСП, БСДП, „Екогласност”, Възраждане, граждански организации като „Да спасим парк „Въртопо”. Подкрепата си изразиха историкът проф. Андрей Пантев, олимпийският шампион Таню Киряков, футболният деятел Вальо Михов, настоящи и бивши народни представители като Ирена Анастасова и Иван Генов, общинските съветници Милка Христова и Калоян Паргов, певецът Орлин Горанов. Решенията за „Младост” на арх. Стефанов се фокусират върху няколко основни точки. На първо място това е реализацията на парк „Въртопо”, който ще бъде с мащабите на Южен парк. Също осъществяването на нови паркинги с поне 2000 места. Стефанов ще работи за културен дом в квартала, за втора млечна кухня, за дом за възрастни хора. Той ще залага на скоростното реновиране на детските площадки, които да бъдат поддържани , а около тях да бъде косена тревата своевременно. И законовото решаване на последствията от презастрояването. По тази тема той отново се обърна към кандидата на ГЕРБ и запита дали тя ще може да се бори с този проблем, след като гл. архитект на г-жа Фандъкова и законите на управляващите го поощряват. А относно прословутата градинка при бл. 401, ситуацията е абсурдна и точно Фандъкова с ръководения от ГЕРБ Общински съвет, през 2009 г са превърнали градинката в урегулиран имот за застрояване, приемайки този абсурден ПУП за „Младост”. Независимият кандидат призова съкварталците му да бъдат активни граждани и е категоричен, че както и досега, вратата му ще е отворена за тях: Гражданите ще имат пряк и непосредствен контрол на работата ми като кмет. Ще ги призова в неделя да бъдат активни, защото бъдещето на квартала зависи от всеки един от нас. Не ги призовавам да гласуват за мен, но ако решат могат да го направят с №87.", "date": "2019.10.31", "title": "Кандидатът от Младост за кмет на Младост"}
{"url": "https://www.24chasa.bg/novini/article/7739665", "text": "Застрашителната процедура по импийчмънт, започната срещу Доналд Тръмп, навлиза днес в нова фаза с първото гласуване в Конгреса, което ще позволи на конгресмените да разпитват публично свидетелите по украинската афера. Контролираната от демократите Камара на представителите трябва да се произнесе по резолюция, която придава официален характер на разследването и разрешава организирането на публични изслушвания след пет седмици на разпити при закрити врата. Благодарение на този текст \"американците ще могат да чуят пряко как президентът е злоупотребил с пълномощията си\", написа в Туитър лидерката на демократите в Конгреса Нанси Пелоси. На 24 септември Пелоси реши нейната партия да поеме по опасния път към импийчмънт след разкритията за един телефонен разговор между Доналд Тръмп и украинския му колега Володимир Зеленски, състоял се в разгара на лятото. По време на този разговор, за който стана ясно след сигнал, подаден от разобличител, президентът републиканец е поискал от събеседника си да \"се заинтересува\" от неговия съперник от Демократическата партия Джо Байдън и бизнеса на сина му Хънтър в Украйна. Оттогава демократите го обвиняват, че е злоупотребил с властта си за лични цели. Джо Байдън има сериозен шанс да се изправи срещу него на президентските избори през 2020 година. Тръмп, видимо раздразнен, подчертава, че разговорът му е бил \"безукорен\" и се определя като жертва на несправедлив \"лов на вещици\". Правата на Тръмп За да се определи дали Доналд Тръмп е използвал възможностите на американската държава, за да окаже натиск на Киев, демократите вече са изслушали при затворени врата дванайсетина дипломати и съветници на Белия дом. Според изтекли подробности по време на тези безкрайни изслушвания в Камарата на представителите посланици и висши служители са давали свидетелски показания, които понякога са били много критични към Белия дом. Те, по-специално, са разкрили усилията, полагани от месеци от приближени на президента, включително личния му адвокат Руди Джулиани, извън официалните дипломатически канали, за да убедят Киев да предостави злепоставяща информация за Джо Байдън. Президентът и неговият антураж остро критикуваха потайността на тези изслушвания, обвинявайки демократите, че разкриват само част от казаното, така че да създадат фалшива представа за реалността. Те ги обвиняват и в нарушаване на правото на защита на Доналд Тръмп, както и че действат, без да е имало гласуване. Целта на резолюцията, която ще бъде предложена за гласуване днес, е те да не могат да използват този аргумент за защитата си. Освен организирането на публични изслушвания документът предвижда да се разреши на републиканците да привикват свои собствени свидетели на тази фаза от разследването, която е под надзора на Комисията по разузнаване. Текстът предвижда след това доказателствата да бъдат предадени на юридическата комисия, която ще бъде натоварена да състави обвиненията срещу президента. На този етап \"ще бъде разрешено участието на президента и на неговите адвокати\", гласи текстът. \"Откровен разговор\" Така защитата на Доналд Тръмп ще може да поиска нови свидетелства или документи, да извърши кръстосани разпити и да предяви възражения. Но, ако президентът откаже да сътрудничи с исканията на Конгреса, исканията му могат да бъдат отхвърлени. Затова Белият дом заявява гръмко, че има \"измама\". По време на дебати в комисия вчера републикански депутати порицаха \"несправедливата\" процедура, която според тях не е \"нито открита, нито прозрачна\". \"Чуваме много оплаквания за тези процедури, като че ли искат да избегнат да говорят откровено\", отвърна демократът Джейми Раскин. Американската конституция очертава само най-общо правилата за сваляне на президент: на Камарата на представителите се пада задачата да предяви обвинението, а на Сената - да вземе решение. Имайки предвид републиканското мнозинство в горната камара, на този етап свалянето на президента изглежда малко вероятно. На друг фронт федерален съдия от Вашингтон ще разгледа днес следобед молбата на свидетел, призован от Камарата, който заявява, че е подложен на натиск и от Конгреса, и от Белия дом. Американското президентство нареди на всички членове на администрацията да не сътрудничат на разследването с мотива, че трябва да бъде защитена дейността на изпълнителната власт. Решението на съда ще има сериозни последствия за резултатите от разследването. (БТА)", "date": "2019.10.31", "title": "Конгресът на САЩ гласува за разследването за импийчмънт срещу Тръмп"}
{"url": "https://www.24chasa.bg/novini/article/7739634", "text": "Месец след началото на отоплителния сезон парното отопление все още не е пуснато масово в градовете, в които има топлофикации. Причината е, че началото на есента беше топло и нямаше нужда от отопление. По-хладното време в момента обаче поставя въпроса кога ще бъде пуснато парното, предаде .  За качественото пускане на отоплението в имота и в цялата сграда е необходимо регулиращите вентили на радиаторите да бъдат отворени на максимално ниво. Това ще позволи ефективното обезвъздушаване на отоплителните тела и по-качественото отопление в имота. Едва след това може да започне регулиране на степента на загряване. \"Топлофикация - София има готовност да стартира отоплителния сезон в момента, в който бъдат изпълнени условията определени в нормативната уредба, а това са три последователни дни със средноденонощна температура под 12 градуса и прогноза за следващите 7-10 дни за трайно застудяване. Към днешна дата условия за пускане на отоплението няма. В края на седмицата, както метеоролозите казаха, се очаква понижение на температурите и незабавно след това увеличение отново\", подчерта Елизабет Павлова от дружеството. \"Достатъчно е да бъде подадено заявление с решение на етажната собственост за отложено пускане на отоплението. Това може да стане по-късно или на точно определена дата, която клиентите ще посочат. В някои сгради може все още да има ремонт или примерно да са решили на общо събрание, че по-късно ще започне включването на отоплението, така, че дали сме възможност на нашите клиенти да поискат и по-късно включване\", допълни Елизабет Павлова. В момента в София е включено парното отопление на около 140 сгради. \"Като основно са детските градини - 54, и офис сградите- 55, 14 училища, болници и отделни еднофамилни сгради. Етажна собственост към този момент все още не е поискала предварително включване, но вече е утвърден от много години моделът и процедурата, така че нашите клиенти знаят какво трябва да направят\", уточни Елизабет Павлова.", "date": "2019.10.31", "title": "Все още няма условия за пускане на парното"}
{"url": "https://www.24chasa.bg/novini/article/7739678", "text": "Американски химици и инженери са създали нов тип литиево-йонни акумулатори, които ще позволят електромобил да бъде зареден за 10 минути или дори още по-бързо, предаде ТАСС. „Нашата батерия ще позволи на електромобил да измине около 320-480 км след само 10 минути зареждане. Ще можем да поддържаме подобни темпове на работа в продължение на 2500 цикъла на зареждане и разреждане, което е еквивалентно на пробег от примерно 800 000 км“, посочва Чао-Ян Ван, съавтор на доклада, публикуван в специализираното сп. Joule, съобщи пресслужбата на Пенсилванския университет, предаде  . Той посочва, че с новата разработка електромобилите ще станат още по-привлекателни за потребителите, тъй като в момента зареждането им отнема няколко часа. Модификацията увеличава стойността на продукцията с едва 0,46%.", "date": "2019.10.31", "title": "Нов акумулатор позволява зареждане на електромобил за 10 минути"}
{"url": "https://www.24chasa.bg/novini/article/7739673", "text": "През септември 2019 година нивото на безработица в 28-те страни от Европейския съюз (ЕС) стабилизира за четвърти пореден месец в рекордно дъно от 6,3%, в рамите на еврозоната - в 11-годишно дъно от 7,5%, а в България безработицата се повиши слабо до 4,1% след стабилизация през предходните три месеца в историческо дъно от 4,0% (най-ниско ниво от 2000 година, откакто Евростат разполага с данни за нашата страна). Безработицата в ЕС остана през септември за четвърти пореден месец на ниво от 6,3%, като това е най-ниската безработица, откакто Евростат стартира ежемесечното си проучване през януари 2000-а година, и след като година по-рано тя беше на ниво от 6,7% (през септември 2018-а). В рамките на еврозоната нивото на безработицата пък стабилизира за втори пореден месец на ниво от 7,5% (най-ниско ниво от юли 2008-а година) спрямо 8,0% година по-рано, предаде БНР.  Според европейската статистика общо 15,635 млн. европейци, от които 12,335 милиона от еврозоната, са били без работа през деветия месец на настоящата година, като спрямо август е отчетено повишение на безработните в ЕС със 48 хиляди, а в рамките на еврозоната - с 33 хиляди. Спрямо септември 2018-а година общият брой на безработните европейци е спаднал с 889 хиляди, от които 738 хиляди само в рамките на единния валутен блок. Рекордно ниските нива на безработицата в еврозоната и в целия ЕС остават едни от малкото позитивни новини за състоянието на европейската икономика и предполагат, че опасността от рецесия е малко вероятна. Поне на теория много ниската безработица трябва да подкрепи потребителските разходи и респективно икономиката на стария континент. Най-ниска безработица през септември е регистрирана в Чешката република (безработица от едва 2,1%), следвана от Германия (3,1%), докато най-висока остана безработицата в Гърция (ниво от 16,9%, но според данни на Евростат за юли 2019-а) и Испания (14,2% през септември 2019-а). През септември общо 3,223 млн. младежи на възраст под 25 години са били без работа в ЕС (ниво на младежка безработица от 14,5%), като това представлява понижение на младежката безработица със 145 хиляди спрямо година по-рано, когато безработицата сред младите европейци беше на ниво от 15,0%. Евростат представи и данни, според които нивото на безработица в България се повиши слабо през септември до 4,1%, след като през предходните три месеца стабилизира в рекордно историческо дъно от 4,0% (най-ниска безработица в нашата страна от януари 2000 година, откогато Евростат разполага с този тип данни). Въпреки слабото повишение нивото на безработица, то остава далеч под нивото от 5,1% година по-рано (през септември 2018-а). Ниво на безработица от 4,1% отрежда на България десето място сред всички 28 членове на Европейския съюз с най-ниска безработица, като нашата страна е една от 17-те членки на ЕС с безработица, която е по-ниска от средноевропейската. През деветия месец на настоящата година 137 хиляди българи са били без работа спрямо 135 хиляди през август (рекордно нисък брой на безработните българи откакто съществува тази статистика за нашата страна от началото на далечната 1995-а година) и спрямо 169 хиляди година през септември 2018-а година, показват днешните данни на Евростат. Нивото на младежката безработица в България се повиши през септември до 8,7% от 8,6% през август и спрямо 12,2% година по-рано, като през деветия месец на годината без работа са били общо 12 хиляди български младежи на възраст под 25 години спрямо 12 хиляди и през август и спрямо 18 хиляди година по-рано (през септември 2018-а). Данните на Евростат също така показват, че безработицата сред жените в нашата страна се повиши през септември до 3,8% от 3,7% през предходните три месеца и далеч под безработица от 4,6% година по-рано, докато безработицата сред мъжете стабилизира за четвърти пореден месец на ниво от 4,3% - под ниво на безработица от 5,6% през септември 2018-а година.", "date": "2019.10.31", "title": "Слабо повишение на безработицата в България до 4,1%"}
{"url": "https://www.24chasa.bg/novini/article/7739715", "text": "Местна коалиция, в която участват СДС, Движение България на гражданите, Съюз на свободните демократи, Българска нова демокрация и Движение 21, подкрепи днес Диана Иванова – кандидат за кмет на община Русе, издигнат от ГЕРБ, съобщиха от пресцентъра на ГЕРБ. На пресконференция днес председателят на СДС Станимир Станчев заяви, че след провеждането на първия тур на изборите, е имало много разговори, но са взели единодушно решение да подкрепят дясната кандидатура, а именно тази на Диана Иванова. „Аз не искам, образно казано, да има петолъчка на общината. СДС е първата партия, която докара демокрацията, длъжни сме пред историята да отстояваме европейския път на града“, заяви Станимир Станчев. По думите му, на града, от който е тръгнала демокрацията, не му подхожда да бъде върнат в червените сенки. „Всички русенци знаят баба Йонка, най-върлата седесарка. Преди да почине тя ме закле да не оставям града на червено управление“, каза още Станчев. Даниела Везиева – координатор на Движение България на гражданите допълни, че преди неделя е добре да помислим какво ще постигнем, ако за пореден път се поддадем на емоции, а да избираме с разума, с волята си, защото управлението е процес. „Разумното бъдеще на Русе е в обединението на общите ни усилия, идеи и действия. Най-резонното е това обединение да е на всички десни сили и дясно мислещи хора на Русе в името на каузата за просперитета му. Благодаря за подкрепата. Призовавам своите съграждани да се обединим и с искрена вяра в европейското бъдеще на града ни, с надежда в добрите ни помисли и с много любов към хората, към децата си, продължим напред и спечелим местните избори в Русе“, каза Диана Иванова. „Категорично заявяваме, че ще управляваме заедно Русе. Цената на обединението за балотажа е ясна: да изпълняваме десни политики и да не допускаме ляво управление“, заяви Пламен Нунев и допълни, че със СДС са партнъори и в европарламента, в ЕНП. „Благодаря и на Радикалдемократическата партия, която подкрепя кандидатурата на Диана, както и на Съюза на репресираните, които излязоха с декларации днес. Призоваваме всички русенци от център – дясното пространство да подкрепят кандидатурата на Диана Иванова на балотажа\", заяви още Пламен Нунев.", "date": "2019.10.31", "title": "СДС подкрепи кандидата за кмет на Русе инж. Диана Иванова"}
{"url": "https://www.24chasa.bg/novini/article/7739683", "text": "Глобалното производство на вино спадна с около 10% през тази година, като големите производители Франция, Италия и Испания бяха засегнати най-силно от неблагоприятните метеорологични условия, показват предварителни данни на Международната организация за лозарство и винарство (OIV), предаде Ройтерс. Според OIV световното винопроизводство през настоящата година е било в размер на 263 милиона хектолитра (mhl), след като през 2018-а година беше достигнат връх от 294 милиона. Въпреки понижението с около 10%, данните за тази година просто се връщат към средните им нива след големия подем на винопроизводството през миналата година. Франция и Италия, двамата най-големи производителя в ЕС, бележат спад на производството с около 15%, докато винопроизводството в Испания се свива с цели 24 на сто, като OIV отбеляза, че и в трите държави производството е спаднало под осредненото ниво от последните пет години. \"Това може да се обясни главно с променливите метеорологични условия и по-специално много студената и дъждовна пролет, последвана от изключително горещо и сухо лято\", се посочва в анализа на Международната организация за лозарство и винарство, съобщава  . Производството в рамките на 28-членния ЕС, което представлява около 60% от световното винопроизводство, се сви до 156 милиона хектолитра от 267 милиона миналата година, като Франция, Италия и Испания формата около 80 процента от общата продукция в ЕС. В същото време OIV отбеляза по-добро представяне на вино производителите в Съединените щати, като според предварителна оценка американското винопроизводство се е понижило с едва 1% от нивото през 2018-а година, но винарската организацията добави, че прогнозата може да бъде преразгледана през следващите няколко месеца. Отчита се спад в производството на вино и в южното полукълбо, въпреки че то остава като цяло в съответствие със средните нива от последните пет години. Аржентина и Чили - двата най-големи производителя на вино в Южна Америка - отбелязват спад съответно с 10% и със 7%. Въпреки сушата, която засегна гроздобера, винопроизводството в Южна Африка пък нарасна на годишна база с 3% до 9,7 милиона хектолитра, но OIV добави, че това повишение е факт след много слабата 2018-а година. Оценките на Международната организация за лозарство и винарство в световен мащаб изключват гроздовите сокове и ширата и се основават на информация, събрана в 28 държави, които са представлявали 85% от световното винопроизводство през 2018-а година.", "date": "2019.10.31", "title": "10 % спад на световното винопроизводство"}
{"url": "https://www.24chasa.bg/novini/article/7739724", "text": "Президентът на Българската федерация по художествена гимнастика Илияна Раева изрази своята подкрепа за кмета на София Йорданка Фандъкова. Вижте какво написа във фейсбук: \"Време е за подкрепа! Аз ще подкрепя г-жа Фандъкова! Ще гласувам за доказалия се успешен кмет и личност притежаваща и запазила в себе си най-важните човешки качества! Ще гласувам за нея! Защото харесвам родния си град София! Защото го обичам и се чувствам прекрасно като негов жител! Защото харесвам нежността, умереността, последователността, стоицизма на истински войн, какъвто всъщност е г-жа Фандъкова! Защото обича истински нашия спорт и помага безкористно винаги, когато е имало нужда от помощта на общината в рамките на закона! И заради нещо, което за мен е най-важното, защото от него зависи всичко - същността и личната и характеристика! В най-тежкия момент от професионалния ми път като президент на БФХГ, когато при една много трудна ситуация за националния отбор, озверели хора ме разпънаха на кръст и с ръце късаха парчета от плътта и душата ми, точно тя беше една от първите, които ми написа СМС! Трогателен и искрен, с който ми изпращаше любовта си и изразяваше пълната си подкрепа към мен, треньора и отбора! Никога няма да забравя това! Нашият кмет трябва да е отговорен, грижовен, да е блестящ професионалист и човек с главно Ч! Госпожа Фандъкова е всичко това и аз, и семейството ни с огромно удоволствие ще я подкрепим! Успех! С огромно уважение към Вас, г-жо Фандъкова!\"", "date": "2019.10.31", "title": "Илияна Раева: Аз ще подкрепя г-жа Фандъкова, защото харесвам нежността, умереността, последователността"}
{"url": "https://www.24chasa.bg/novini/article/7739783", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия, предаде ТАСС. Европейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция. 663 милиона евро ще осигурят непрекъснатост на най-голямата в историята хуманитарна програма на ЕС за спешна социална защита. Останалите средства ще бъдат насочени за подкрепа на проекти в областа на образованието и важни услуги в сферата на здравеопазването, се отбелязва в текста.", "date": "2019.10.31", "title": "ЕС дава на Турция 663 милиона евро помощ за бежанците"}
{"url": "https://www.24chasa.bg/novini/article/7739767", "text": "С искане за прокурори и разследващи полицаи във всички т.нар ромски секции в София по време на балотажа се обърнаха към Сотир Цацаров от Инициативния комитет, издигнал Мая Манолова за кмет на София. В разпространен до медиите отговор, от офиса на обвинител №1 посочиха, че екипът на опозиционния кандидат-кмет не е дал никакви конкретни данни за търговия с гласове, предаде  . В самия сигнал от председателя на ИК Никола Вапцаров и адв. Минчо Спасов се говори за „безпрецедентно купуване на гласове” в секции с преобладаващо ромско население във Филиповци, Красна поляна, Люлин, Слатина и „другите покрайнини на град София”. От комитета призовават: „Настоятелно МОЛЯ да организирате извънредно дежурство на всички прокурори и разследващи полицаи, които не са в разрешен отпуск, лично да присъства със служебни и лични автомобили в ромските квартали на София, за да констатират купуването на гласове, което се готви повсеместно”. В отговор Цацаров посочва какъв е стандартният ред, по който се организира защитата на политическите права на гражданите в изборния ден – градският прокурор и директорът на СДВР работят заедно, през деня дежурни прокурори могат да реагират на конкретни сигнали, в това число – и подадени онлайн. „В подадения от вас сигнал липсват каквито и да е конкретни твърдения за извършени престъпления против политическите права на гражданите, освен общото заключение за „безпрецедентно купуване на гласове” в избирателни секции, за които сте приложили резултатите от първия тур на изборите”, отбелязва Цацаров.", "date": "2019.10.31", "title": "Цацаров: ИК на Манолова не е дал конкретни данни за купуване на гласове"}
{"url": "https://www.24chasa.bg/novini/article/7739804", "text": "Педиатричното отделение на „Пирогов” получи ултрамодерен апарат за ранна диагностика на бронхиална астма още в предучилищна възраст, съобщиха от пресцентъра на болницата. Изследването с този иновативен апарат ще допринесе за навременно стартиране и проследяване на лечението при деца с различни белодробни заболявания. Апаратът е най-новата версия, произведена от THORASYS Thoracic Medical Systems INC. Изключително лесната употреба на апарата е важно предимство, особено за възрастовата група от 3 до 6 години. Тогава класическата спирометрия е много трудна за изпълнение, защото изисква разбиране и активно съдействие от малките пациенти.", "date": "2019.10.31", "title": "„Пирогов” получи ултрамодерен апарат за ранна диагностика на бронхиална астма"}
{"url": "https://www.24chasa.bg/novini/article/7739853", "text": "Планувате ли да се преместите в Китай? Вероятно сте намерили добре платена работа, искате да разширите бизнеса си или да посетите различните атракции там. Независимо от причината животът в тази далекоизточна страна предлага различни възможности и изживявания. Ето няколко от тях. Ако представата ви за Китай е за огромни мегаполиси с големи задръствания, огромни тълпи от хора, безброй фабрики и мъгливо небе, вероятно ще останете изненадани от реалността. Страната е надарена с красива природа и няма нужда да пътувате надалеч, за да видите различните ѝ красоти, защото те са навсякъде, информира  Ако обичате вкусната храна и сте готови да опитате нещо ново, тогава няма да съжалявате, че сте избрали да дойдете в Китай. От ароматните и люти съчуански ястия до апетитната кухня на Джъдзян, винаги ще попадате на вълнуващи нови вкусове. Макар и около 92% от населението на Китай да е от етноса Хан, в страната живеят и 55 други етнически групи. Всяка от тях има своя уникална култура. Провинция Юннан е идеалното място да станете свидетел на това културно разнообразия. Там живеят 26 от 55-те етнически групи. Със своите четири интонации и над 10 000 йероглифа китайският език е труден за овладяване, но с всеотдайност и ежедневна практика е напълно възможно да се превърнете в експерт. Владеенето на китайски език ще отвори много нови врати за вашия бизнес и личностно развитие. Китай постепенно се превръща в една от задължителните туристически дестинации в света. Докато живеете там ще бъде много по-лесно да посетите Шанхай, Хонконг, Великата китайска стена, Теракотената армия и много други световно известни забележителности. Освен това 55 от обектите на световното наследство на ЮНЕСКО се намират в Китай. Благодарение на разрастващата се икономика Китай развива с бързи темпове почти всички индустрии. Поради тази причина китайските компании търсят специалисти от цял свят, които да помогнат в разширяването. Освен това бързо развиващата се икономика, съчетана с благосклонно настроените потребители, предлага доходоносни възможности за предприемачите, които искат да започнат нов бизнес в Китай.", "date": "2019.10.31", "title": "Китай е страна с интересни атракции и нови възможности за бизнес"}
{"url": "https://www.24chasa.bg/novini/article/7740020", "text": "Разсекретени документи на Комитета за държавна сигурност (КГБ), излезли на светло в Русия, описват бъдещия тогава президент Владимир Путин като „съвестен и дисциплиниран шпионин в началото на кариерата му“, предаде  . \"Другарят Путин... непрекъснато повишава идеологическото си, политическото и професионалното си ниво\", се казва в документа от една страница, достигнал до руските медии. Той е написан, докато разузнавачът се превръща в политик през 20-те си години, информира АФП. Младият Путин получавал и „поздравления от своите ментори“ в организацията „за добре организираната му работа и резултати“, се казва в документа. В момента на 67 години, Путин е работил за тайната служба от средата на 70-те години на миналия век и е бил командирован в Дрезден, тогава Източна Германия, от 1985 до 1990 г., когато съветската власт се разпада. В Кремъл той се е обградил с много бивши служители на тайната служба, а ФСБ, наследникът на КГБ, остава мощна агенция. Профилът на президента, съставен от КГБ, е част от изложба в Централния архив за исторически и политически документи във втория по големина руски град Санкт Петербург, включваща други разсекретени досиета. През 2016 г. Путин - който е на власт като президент и министър-председател две десетилетия - разкри, че е запазил членската си карта на комунистическата партия на СССР по сантиментални причини.", "date": "2019.10.31", "title": "Разсекретени документи на КГБ за Путин: Съвестен и дисциплиниран шпионин"}
{"url": "https://www.24chasa.bg/novini/article/7740062", "text": "Съд в Берлин започна днес слушане по дело, заведено от трима фермери срещу правителството на канцлерката Ангела Меркел заради липсата на мерки срещу климатичните промени в първата по рода си правна битка в Германия, предаде АФП, цитирана от  Делото е заведено от производител на плодове и двама животновъди заради стрес при добитъка от горещите вълни и загубата на реколта заради екстремни климатични явления – от продължителни суши до проливни дъждове. Тримата са подкрепени от екоорганизацията „Грийнпийс“ в искането им за мерки от страна на властите. „Съдим правителството, за да си изпълни целите и да си приложи мерките“, заяви Франциска Блом, чието семейство има ферма за плодове край Хамбург, която е един от тримата фермери. Целта е не да се получат обезщетения или нещо подобно, подчерта тя. Миналата година правителството на Меркел призна обаче, че няма да успее с климатичните цели за намаляване на вредните емисии в Германия с 40% до 2020 г. в сравнение с нивата от 1990 г. На фона на климатични протести на младежи Берлин подготви нов пакет от мерки, като Меркел обеща Германия да бъде климатично неутрална до 2050 г. Но планът на стойност поне 100 млрд. евро до 2030 г. бе незабавно определен като неамбициозен от учени и екоактивисти.", "date": "2019.10.31", "title": "Германски фермери съдят правителството заради промените в климата"}
{"url": "https://www.24chasa.bg/novini/article/7740066", "text": "Сирийският телевизионен канал \"Ал Ихбария\" съобщи в четвъртък за минометен обстрел от турски военни на село Тел-Вард , разположено югоизточно от сирийския град Рас ал Айн, предаде ТАСС. Загинала е една жена, а четирима мирни жители са ранени, твърди телевизията, предаде БТА. В сряда сирийските медии съобщиха за стълкновения между турски военни и воюващите на тяхна страна формирования на въоръжената сирийска опозиция от една страна и сирийската армия от друга в Тел-Вард. Според телевизията по селото били изстреляни серия артилерийски изстрели.", "date": "2019.10.31", "title": "Турски военни обстрелват село в Северна Сирия, има пострадали"}
{"url": "https://www.24chasa.bg/novini/article/7740072", "text": "Към 30 септември 2019 г. печалбата на банковата система е 1.3 млрд. лв., или с 4.2 на сто (51 млн. лв.) повече от тази за същия период на 2018 г., съобщава Българската народна банка. Показателите за възвръщаемост на активите (ROA) и за възвръщаемост на капитала (ROE) към края на отчетния период са съответно 1.52 на сто и 11.82 на сто. Собственият капитал в баланса на банковата система в края на септември възлиза на 14.3 млрд. лв. През третото тримесечие той нараства със 188 млн. лв. (1.3 на сто), като прирастът се дължи предимно на увеличения размер на печалбата, посочват от БНБ. През третото тримесечие на 2019 г. активите на банковата система нарастват общо с 2.7 на сто (2.9 млрд. лв.) и към края на септември достигат 111.5 млрд. лв. Брутният кредитен портфейл на банковата система нараства за третото тримесечие с 1.4 млрд. лв. (2.3 на сто) до 64.6 млрд. лв. В това число кредитите за домакинства се увеличават с 672 млн. лв. (2.9 на сто), за нефинансови предприятия с 580 млн. лв. (1.6%), за други финансови предприятия със 166 млн. лв. (4.7 на сто) и за сектор държавно управление - с 26 млн. лв. (3.3 на сто). Брутният размер на необслужваните кредити и аванси в края на септември възлиза на 6 873 млн. лв. (при 6 478 млн. лв. в края на юни 2019 г.), а делът им в общата сума на брутните кредити и аванси е 7.4 на сто (при 7.2 на сто в края на юни). Нетната стойност на необслужваните кредити и аванси (след приспадане на присъщата за тази класификационна категория обезценка) е 3 515 млн. лв. (при 3199 млн. лв. към края на юни), а делът й в общата нетна стойност на кредитите и авансите възлиза на 3.9 на сто (при 3.7 на сто в края на юни). Депозитите в банковата система през третото тримесечие на 2019 г. нарастват с 3.0 процента (2.7 млрд. лв.) до 94.5 млрд. лв. Увеличение има при депозитите на нефинансови предприятия (с 8.3 на сто или 2.1 млрд. лв.), на домакинства (с 1.6 на сто или 896 млн. лв.) и на кредитни институции (със 7.2 на сто или 383 млн. лв.). Намаление е отчетено при депозитите на секторите държавно управление (с 13.4 на сто или 355 млн. лв.) и други финансови предприятия (с 8.0 на сто или 299 млн. лв.).", "date": "2019.10.31", "title": "1.3 млрд. лв. е печалбата на банковата система към 30 септември"}
{"url": "https://www.24chasa.bg/novini/article/7740017", "text": "Апелативният съд във Велико Търново потвърди определение на Окръжен съд –Габрово и пусна  Делото в Апелативен съд – Велико Търново е образувано по протест на Окръжна прокуратура – Габрово, с което се иска отмяна на определението на първоинстанционния съд и взимане по отношение на обвиняемия на най-тежката мярка за неотклонение - „задържане под стража“. Съставът на Апелативен съд – Велико Търново намира протеста за неоснователен. Съдът отчита, че е налице първата предпоставка по чл. 63 ал. 1 от НПК за взимане на мярка „задържане под стража“, а именно наличието на данни, от които може да се направи обосновано предположение, че е извършил престъплението, в което е обвинен. Не са налице, обаче, доказателства, обуславящи втората задължителна предпоставка по чл. 63 ал. 1 от НПК, а именно съществуването на реална опасност обвиняемият да се укрие или да извърши престъпление, предадоха от пресцентъра на съда. Същата опасност не може да бъде изведена и по презумпция при предвидените предпоставки по чл. 63 ал. 2 от НПК, тъй като лицето е неосъждано, а също така престъплението, в което е обвинен предвижда наказание до 6 години лишаване от свобода и до 5000 лева глоба. Определението на Апелативен съд – Велико Търново е окончателно и не подлежи на обжалване.", "date": "2019.10.31", "title": "Оставиха на свобода горски инспектор от Габрово срещу гаранция от 1 000 лв."}
{"url": "https://www.24chasa.bg/novini/article/7740088", "text": "Турция обсъжда с Русия предаване на руската страна на 18 предполагаеми войници на сирийския режим, които бяха пленени от турските сили, предаде АФП, като се позовава на турския министър на отбраната, съобщава БТА. Ние обсъждаме с Русия въпроса за предаване на тези 18 души, които по всяка вероятност са представители на армията на /сирийския/ режим, заяви Хулуси Акар, според съобщение на турското министерство на отбраната. Турция съобщи вчера, че е пленила в Северна Сирия, където предприе по-рано военна операция срещу кюрдска милиция, 18 души, които са заявили, че са войници на сирийския режим. Нашите другари се погрижиха за тези лица, говориха с тях. Има двама ранени, те бяха настанени в болница, каза Акар днес. Турция предприе на 9 октомври военна операция срещу кюрдската милиция Сили за защита на народа, която тя разглежда като терористична организация, свързана с Кюрдската работническа партия /ПКК/.Силите за защита на народа са подкрепяни от Запада като съюзник в борбата срещу \"Ислямска държава\". След началото на турската операция СЗН призоваха на помощ режима в Ддамаск, който разположи войници в някои сектори по границата с Турция. Турция подкрепя бунтовнически групи в Сирия, които искат да свалят от власт президента Башар Асад, подкрепян от Русия и Иран. Анкара преустанови миналата седмица военната си операция, след като сключи две отделни споразумения с Вашингтон и с Москва. Според турския прездидент Реджеп Тайип Ердоган съвместни турско-руски патрули трябва да започнат да патрулират от утре в Северна Сирия.", "date": "2019.10.31", "title": "Анкара обсъжда с Москва предаването на 18 сирийски войници"}
{"url": "https://www.24chasa.bg/novini/article/7740081", "text": "Операторът на летище \"Гетуик\" край Лондон и авиокомпания easyJet започнаха двумесечен тест на нова схема за качване на пътниците на борда на самолета, която се надяват да съкрати с 10% времето от отварянето на изхода до потеглянето за излитане. Това е поредният опит за по-добра организация на процеса, с което са експериментирали и авиокомпании като Emirates и United Airlines. Неотдавна easyJet е успяла по този начин да настани 158 души само за 14 минути. А това е 2 минути по-бързо от средния показател. информира  Авторите на схемата твърдят, че тя намалява и стреса за пътниците, изнервени от бъркотията, която представлява заемането на местата и блокирането на пътеките от хора с багаж, движещи се понякога в противоположната посока. Новият метод предвижда извикване за качване първо на хората с места до прозорците, после - тези по средата, и последни - тези с номера до пътеката. Запълването става от дъното на самолета напред. Който е платил за качване на борда с приоритет, няма да бъде лишаван от това удобство. Същото важи и за хората, нуждаещи се от специални грижи. Смята се че така най-малкото се съкращава времето, в което някой стои прав на пътеката или вдига вече седналите, за да заеме мястото си. Но схемата не е приложима за всеки вариант, разказва Би Би Си. Различно е, когато се качват групи или семейства с деца. В този вариант вероятно по-удачно е настаняването ред по ред. Затова в съобщението на \"Гетуик\" се казва, че в тестовия период няма да има един модел за всички, а полет по полет ще се преценява според броя на семействата с деца, пътуващите самостоятелно и т.н. Няма го и обичайното повикване на пътниците за полета по озвучителната система. На всеки гейт ще има електронно табло, изписващо номера в самолета, който трябва да бъде зает. Затова и медиите бързо нарекоха системата \"Бинго за качване на борда\" (Boarding Bingo). Тестовете започват на Изход 101 и от easyJet предпазливо казват, че първо искат да анализират с \"Гетуик\" резултатите преди да решат дали да приложат модела в цялата си мрежа от полети.", "date": "2019.10.31", "title": "На летище \"Гетуик\" започват тестове на нова схема за качване на борда"}
{"url": "https://www.24chasa.bg/novini/article/7740099", "text": "Временно се ограничава движението по път III-514 Велико Търново – Арбанаси поради ПТП. Трафикът се осъществява по обходен маршрут през Велико Търново – Лясковец – Горна Оряховица – Арбанаси, съобщават от пресцентъра на Агенция \"Пътна инфраструктура\". Пострадала е жена, шофирала единия от автомобилите, съобщиха от полицията. Възстановено е движението по път II-11 Видин - Арчар. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.31", "title": "Катастрофа затвори пътя Велико Търново – Арбанаси, пострадала е жена"}
{"url": "https://www.24chasa.bg/novini/article/7740389", "text": "За кого ще гласувате на втория тур? В понеделник “24 часа” пусна на сайта си електронна анкета, в която читателите отбелязват кандидата, когото харесват за кмет, във всеки един от 18-те областни града на България, в които ще има балотаж. Преди първия тур към допитването до читателите за това кого харесват за кмет в 27-те областни града имаше рекорден интерес. Анкетата за балотажа също отбеляза масово участие - 19 800 бяха гласували в нея до вчера следобед. Вижте резултатите към 15 ч. на 31 октомври. Публикуваме данните, може да ги видите още на https://www.24chasa.bg/ polls Всеки гласуващ може да даде само един глас от един IP адрес. За разлика от истинските избори обаче човек от един град може да даде глас и за кандидати от други градове. Пак за разлика от реалните местни избори, при които ще се гласува само на територията на страната, в анкетата на сайта читателите на “24 часа” могат да кажат предпочитанията си и от чужбина. Резултатите, разбира се, са малко или много субективни и не могат да служат за прогноза за това, което ще се случи в изборния ден.", "date": "2019.10.31", "title": "19 800 - масов вот в анкетата за кметските балотажи в сайта на “24 часа”"}
{"url": "https://www.24chasa.bg/novini/article/7740385", "text": "Във връзка с появила се в интернет невярна информация и последвали въпроси на медии по отношение на Постановление на Министерския съвет № 271 от 2019 година, ви информираме, че това Постановление по никакъв начин не касае обезщетенията при прекратяване на служебното правоотношение на служителите на МВР. Това съобщиха от Правителствената информационна служба. Обръщаме внимание, че ръководството на МВР не е обсъждало и няма намерение за каквато и да е промяна на размера на тези обезщетения. Подобни намерения предварително се дискутират със синдикалните организации в МВР, които уведомяват своите членове и дават становища. Действителното съдържание на Постановлението на МС № 271 от 2019 година се отнася до одобряването на допълнителни разходи по бюджета на МОН за настоящата година, като средствата в размер на 17 128 000 лева се осигуряват за изпълнението на десет национални научни програми.", "date": "2019.10.31", "title": "Правителството с уточнение по информация за бюджета на МОН"}
{"url": "https://www.24chasa.bg/novini/article/7740390", "text": "Началникът на сектора за извънредни ситуации към сръбското вътрешно министерство Предраг Марич заяви днес, че в Стара планина няма активни пожари, а пожарите в Пчински окръг са локализирани, съобщи Танюг. Марич, който посети членове на Сектора за извънредни ситуации, които вече четири дни се борят с огнената стихия в сръбската част на Стара планина, посочи, че са спасени големи горски комплекси. Той подчерта, че пожарникарите, членове на жандармерията и местни жители са свършили голяма работа и добави, че дежурствата на членове на Сектора за извънредни ситуации ще продължат и в следващите дни, предава БТА. Марич добави, че на територията на Босилеград, Търговище и околностите на Вране вече няма активни пожари, те са локализирани, но и в следващите дни ще продължат дежурствата в тези региони.", "date": "2019.10.31", "title": "Няма активни пожари в Стара планина в Сърбия"}
{"url": "https://www.24chasa.bg/novini/article/7740327", "text": "5G мрежата на “Виваком” е готова, а търговският старт ще е догодина, когато бъдат предоставени повече честоти. Това заяви в четвъртък Атанас Добрев - главен изпълнителен директор на телекома, при демонстрацията на новата технология. Тя ще бъде много по-бърза от сегашната 4G мрежа, с огромен капацитет за свързване - почти милион устройства на кв. километър, с малко време на закъснение. Огромно е приложението на 5G и в развлекателната индустрия - концерти от разстояние, игри, използване на добавена и виртуална реалност. Новата технология ще се използва и за автоматизация на производството, за умни градове. От “Виваком” демонстрираха и три от направленията, в които може да се използва 5G. От телекома показаха онлайн урок от разстояние, виртуална реалност, при която бе проследен полет с делтапланер, и музика - Павел и Венци Венц и Любо Киров представиха на една сцена новата си песен, въпречи че бяха на десетки километра разстояние един от друг. Демонстрацията на 5G бе в присъствието на вицепремиерката Марияна Николов, на министъра на транспорта Росен Желязков и на образователния министър Красимир Вълчев. “Ще намалим тарифите за спектъра, за да направим цената за крайният потребител адекватна, и на пазара да бъде предложена по добра услуга”, заяви Желязков. И допълни, че излъчванията на новата мрежа са колкото от един сешоар и няма риск за здравето на хората. Благодарение на 5G мрежата дигитализация на образованието ще стане факт, заяви министър Красимир Вълчев. Според него интересът към учене на днешното поление в много по-голяма степен може да бъде мотивиран именно чрез информационните технологии. Вицепремиерката Марияна Николова заяви, че потребителите на новата мрежа може да бъдат спокойни и убедени, че тя гарантира достатъчна сигурност на данните.", "date": "2019.10.31", "title": "5G мрежата на “Виваком” готова, тръгва догодина"}
{"url": "https://www.24chasa.bg/novini/article/7740420", "text": "Чешки учени откриха лаборатория, в която експериментират отглеждането на растения в екстремни условия при липса на вода, като тези съществуващи на Марс, предава Ройтерс, цитирана от БТА. Експериментът \"Марсонавт\" на екипа на 29-годишния Ян Лукачевич от факултета по природни науки към университета в Прага е основан на аеропониката. Този метод позволява отглеждането на растения във въздуха, без почва и с ограничено до минимум използване на вода. Растенията се развиват хоризонтално от вертикална секция, като се складират едно върху друго, за да се пести пространство. Изследователите тестват различни режими на светлинни и температурни промени. Екипът вече успешно е отгледал синапено цвете, салати, репички, босилек и мента. Учените получиха първата си реколта по \"марсианския\" метод миналата седмица. \"Вкусът на продукцията ни е чудесен, тъй като тя расте в контролирана среда, в която изобилстват хранителните вещества\", заяви Лукачевич. Следващата реколта се очаква да бъде от ягоди. Най-голямото предимство на новия метод е, че той използва 95 процента по-малко вода в сравнение с традиционното отглеждане на растения. Той пести място, което успешно може да се използва в градските зони.", "date": "2019.10.31", "title": "Чешки специалисти отглеждат растения за Марс"}
{"url": "https://www.24chasa.bg/novini/article/7740244", "text": "Имам малко дете, на което в училище му се подиграват, че баща му е в затвора. Никога не съм се занимавал с купуване на гласове и не съм ходил в махалите. Това каза кметът на Несебер Николай Димитров пред апелативния спецсъд, който решава дали да го пусне на свобода. Тричленният съдебен състав с председател шефът на апелативния спецсъда Георги Ушев ще обяви решението си в 18,30 ч. Николай Димитров, който в неделя бе избран за четвърти мандат с 8081 гласа, е сочен от прокуратурата като лидер на престъпна група за купуване на гласове. Заедно с него обвиняеми са Георги Георгиев, Петър Тодоров, Константин Лефтеров и Атанас Япаджиев. С изключение на Япаджиев, който не успя да се пребори за кметското място в Св. Влас, останалите са избрани за общински съветници. Пледоариите на прокуратурата и адвокатите продължиха повече от 4 часа. Според прокуратурата още преди основният свидетел Димитър Балинов да се обърне към органите, обвиняемите са го потърсили. Това станало в края на август. Той доброволно предал 7700 лева, които му били дадени от Георгиев. Балинов провел и няколко срещи с Тодоров и Георгиев. Веднъж се видял и с кмета на Несебър. Обвинението сочи, че парите били предназначени за избиратели от малцинствата. За един глас трябвало да се плати по 100 лева. На кмета му трябвали 400 гласа. “Никога не съм се срещал с Балинов. Винаги съм бил придружаван от колеги от предизборния офис, за да няма провокации”, обясни Димитров. “В показанията си разпитаните свидетели са казали, че са гласували за Димитров и на предишните избори без пари\", посочи адвокатката му Ина Лулчева. Повече от час тя обясняваше, че престъпленията срещу избирателните права на гражданите са от компетентността на районните прокуратури и градска прокуратура. “Ако Димитров остане в ареста ще видите проблем къде ще се закълне кметът на Несебър и общинските съветници”, посочи Татяна Дончева. Тя е адвокат на Лефтеров и Япаджиев.", "date": "2019.10.31", "title": "Кметът на Несебър през сълзи: Подиграват се на детето ми, че баща му е в затвора"}
{"url": "https://www.24chasa.bg/novini/article/7740278", "text": "Президентът на САЩ Доналд Тръмп заяви, че е подложен на най-големия лов на вещици в американската история, след като Камарата на представителите прие резолюция, официализираща разследването за евентуална процедура по импийчмънт срещу него, предаде Франс прес, цитирана от БТА. \"Това е несправедливо, противоконституционно и по същество антиамериканско\", се казва в изявление на Белия дом. Конгресмените демократи се опитват да докажат, че Доналд Тръмп е оказал натиск на Украйна за получаване на компрометираща информация за бившия вицепрезидент на САЩ Джо Байдън, който в момента е фаворит за номинацията на демократите за президентските избори през 2020 г.", "date": "2019.10.31", "title": "Тръмп: Подложен съм на най-големия лов на вещици в американската история"}
{"url": "https://www.24chasa.bg/novini/article/7740303", "text": "Най-големите проблеми във Вашия район са? „Надежда“ се нуждае от промени в много насоки. В последните години, след пускането на метрото в експлоатация, неимоверно много се увеличи броя на построените и строящи се жилищни сгради. Има места, където сградите са строят в такава непосредствена близост една от друга, че хората, през балконите, мога да си разменят подправки и продукти. Увеличеното строителство в района ни е съпътствано и с увеличаване броя на леките автомобили. Изграждането на нови сгради, обаче, не беше съпътствано от изграждане и на паркоместа. Поради това към настоящия момент тротоарите и зелените площи повсеместно се ползват за паркиране. За решаване на този проблем е необходимо да се започнат процедури по изграждане на паркинги - – подземни и надземни. От друга страна, при ремонтите на улиците, проектите трябва да се изготвят така, че с минимално разширение да се даде възможност автомобилите да паркират перпендикулярно на тротоара, а не както е сега успоредно. Така паркоместата ще се увеличат в по-голяма степен. Ще се реши от части проблема с паркирането. Инфраструктурата е в тежко състояние. Ако се изключат две пътни артерии, които бяха ремонтирани, във връзка с изграждането на метрото, останалите улици и пътища в района се нуждаят от ремонт. Това важи и за тези, на които се направи такъв през последните няколко години. Той е толкова некачествен, че тези улици отново се рушат. Нужно е изграждането на още детски площадки и спортни съоръжения. Пред последните години жителите на „Надежда“ се увеличиха значително, след изграждането на метрото. То дава отлична възможност за удобни пътуване към центъра и останалите квартали на столицата. Наличните площадки и спортни съоръжения са недостатъчни към настоящия момент. Наред с това старите не се поддържат. Хората от района се оплакват, че част от тях дори стават опасни. Те редовно сигнализират районната администрация за това, но няма реакция. Младите семейства страдат от недостига на местата в детските градини. Когато не могат да намерят място за детето си, за да започне майката отново работа, те се принудени да го запишат в частна детска градина а от това търпят финансовите несгоди. Таксите не са никак малки на фона на доходите. Споделят, че от районната общинска администрация в продължение на години им се повтаря, че места ще има, че ще се построят детски градини, че ще се разширят съществуващите. Нищо от това това не се случва. За целта е необходимо целенасочена работа за решаване на този проблем. Ускоряване на процесите по проектиране и изграждане на детските градини, но не за сметка на качеството, разбира се. Нужна е професионална организационна работа. Още не е започнала работа по разширението на бул. „Рожен“ в посока Северната тангента. А тя е изградена преди повече от 3 години. Ако към тях се включи и времето за проектиране и изграждането й, ще се види, че в продължение на доста години не са предприети никакви стъпки от страна на районната администрация за решаването на този проблем. Да, изграждането не е в правомощията й, но инициирането на тези процеси се бави с години, което ежедневно се отразява на живота в района. По протежение на булеварда, които е необходимо да се разшири, се намират Складова бази „Илиянци“, Митница „Северна“, както и две петролни бази. Всичко това, само по себе си, говори за натовареността на този изход от столицата. След пускането на метрото се направиха някои промени на довеждащия транспорт. Към момента жителите на района споделят, че той не е достатъчно ритмичен в час пик. За решаване на този проблем е необходимо да се осигури допълнителна линия на градския транспорт, която да обслужва пръстена, образуван от бул. „Рожен“, ул. „Хан Кубрат“, ул. „Бели Дунав“ и ул. „Ген. Никола Жеков“. Какви са Вашите решения на тези проблеми? За да се решат проблемите е необходимо масирана целенасочена работа на районния кмет и администрация, съгласно техните законови правомощия. За постигане на това трябва да се следват няколко неща. Съгласно законите на страната ни районния кмет е второстепенен разпоредител с бюджетни средства. Основния инструмент, свързан с реализацията на възможностите на подобряване живота в районите, е общинският бюджет. В него се залагат и средства необходими за решаване на проблемите. Столична община залага за изпълнение проектите и съответно определя средствата необходими за тях. Въпреки това, всяка година има нереализирани проекти за милиони левове. Сред тях и такива, които касаят нашия район. За да могат тези проекти да не подминат “Надежда“ и чрез реализацията им да се решават проблемите в него, е нужна организирана и целенасочена работа по тяхното изпълнение. От друга страна, за да се решават проблемите на хората, кметът и неговата администрация е необходимо да са запознати с тях. От многото си разговори с хората съм се уверил, че това не е така. В нашия район се обръща внимание на даден проблем, когато той стане фрапиращ и недоволството към него ескалира. Няма превантивна работа. А това е много важно. Втората възможност, която има районният кмет за решаване на проблемите, е своевременно изготвяне на доклади до Столичен общински съвет, за да се осигурят средствата за постигане на нужния позитивен резултат в полза на хората. Но с това не се изчерпва всичко. Има един огромен проблем, както за столицата, така и за район “Надежда” - дори и да се стигне до получаване на средства за извършване на определена дейност, тя се изпълнява с ниско качество и ефективност, че съвсем скоро отново идва на дневен ред. От всичко това страдат живеещите в района, и то от години. Голяма част от тях са загубили всякакво доверие в институциите, включително и на районно ниво. За да се преодолее това предстои много работа, извършена с морал и отговорност. Какво ви отличава от другия кандидат на балотажа? Не познавам лично настоящия кмет. Съдя за него и за работата му по това, което виждам и чувам в кварталите. Разбира се, би било некоректно, ако кажа, че в района ни нищо не е свършено. Но според мен, това което е направено за последните 12 години, можеше да се случи за 4 – 5 години. В тази посока са и моите намерения - да работя своевременно, качествено, ефективно, в интерес на хората. Ако успея да спечеля балотажа, аз ще съм кмет - работник, който полага усилия за подобряване живота на всеки един от живеещите в района. Какво искате Вие лично да се промени? Искам да се решат проблемите, за които говорих. Важното е да стане, но виждам, че нещата не се случват с нужния темп, контрол, отговорност и качество. За това, като жител на един от кварталите в района, се кандидатирах за кмет. Какво правите в свободното си време, какво правихте преди кампанията, какво ще правите след кампанията? Привърженик на един от водещите футболни клубове в страната. Обичам да посещавам футболните мачове с негово участие. Правим го с приятели от години. Харесвам офроуда. Допада ми емоцията, която дава той – човек и машина в стремеж да прекосят трудни участъци без пътна настилка. Наред с това, навярно заради предишната и настоящата си професия, обичам да чета книги със сюжети, свързани с правораздаването. Обичам и да чета за събития и личности от световната и нашата история. Как са живели, какви цели са си поставяли, как са ги постигали и каква цена е трябвало да платят за това. Харесвам хард рок музиката и обичам да посещавам с приятелите си концерти, както и клубове, в които се изпълнява такава музика. Разкажете любим спомен във Вашия район? Живея в района от раждането си. Имам безброй спомени, които са толкова ярки. Всеки, от които свързан с определени любими хора, че не мога да откроя някой от тях. Завършил съм образованието си тук. През годините създадох безброй приятелства, всяко от които важно за мен и съпътствано от много хубави спомени. Никой от тях не може да надделее над останалите. Как ще опишете се себе си с няколко думи? Държа много на това да имам стойностни приятели, на които да мога да разчитам. Ето защо държа да съм коректен с приятелите си и да давам от себе си всичко за тях. Държа на това, когато един мъж изрече една дума, да държи на нея. Разбира се, всеки човек допуска грешки в живота си. За мен е важно в такива моменти да проявиш достойнство, до признаеш грешката си и да поискаш прошка за нея. За да може след това да продължиш да ходиш по улиците, сред хората с вдигната глава. На мен също ми се е налагало да прощавам, и го правя, когато усетя, че искането е искрено. Аз съм адвокат. Държа да съм добър професионалист в работата си. В крайна сметка от нея зависят човешки съдби и безотговорност е недопустима. Как ще опишете квартала си с няколко думи? Ще кажа за най-голямото богатство на квартала ни. Това са хората, с които се срещам всеки ден - позитивни и отговорни. Особено силно усещам това в последните месеци, след като се кандидатирах за кмет, през времето, което прекарах в много разговори и срещи. Това ме радва – да виждам съпричастни към проблемите на района ни хора, които всячески искат те да бъдат разрешени и търсят начини да увлекат все повече други наши съкварталци в това. Най-голямото ни богатство са хората и аз се чувствам щастлив да живея сред тях. Как си представяте района, в който живеете в бъдеще? Представям си отново да стане толкова зелен, колкото беше преди години. В мечтите си го виждам със здрави улици, тротоари, детска площадки, където много деца си играят спокойно и безопасно. Искам майките да не бутат своите колички по пътното платно и същевременно да придърпват по-големите си деца до себе си, защото вървенето по платното е единствената възможност, заради хаоса с паркиралите автомобили. Да има достатъчно спортни терени, на които хора от всякакви възрасти да практикуват любимите си спортове. Искам родителите да не се притесняват за това, къде ще заведат децата си на детска градина, и как да свържат двата края, когато им се наложи да ги запишат в частна, защото това е единствената възможност. Искам да имаме чисти, осветени и безопасни улици. Безопасни и без престъпност, която, съгласно данни на СДВР, в “Надежда“ не е никак малка. Ако можете да се обърнете към избирателите като към ваши приятели, какво ще им кажете? Ще ги помоля да бъдат точно такива – избиратели. Ще им кажа, че да се гласува е едно от най-значимите права, които имаме в съвременното ни общество. И трябва да се възползваме от него. Само то ни дава възможност да определяме как ще се развива страната ни, като цяло. А развитието й трябва да е най-важният обществен приоритет за всеки българин. Ще им кажа, че всичко зависи от нас и ако сме сплотени в решението си да гласуваме и отговорни към изпълнението на това свое право, района ни, градът ни, страната ни ще се развиват. А хората ще живеят добре в честно и морално общество.", "date": "2019.10.31", "title": "Стоян Цветков: Искам „Надежда“ да има здрави улици, тротоари и детска площадки"}
{"url": "https://www.24chasa.bg/novini/article/7740312", "text": "Иван Желязков,  , е категоричен, че семейство Томас и Джоана Махер, бивши собственици на превозното средство, нямат връзка с трагичния инцидент. Семейство Махер бяха обвинени в трафик на хора и непредумишлено убийство, но вече са освободени под гаранция, каза той пред  . Иван Желязков работи със семейство Махер от години. Твърди, че поддържат приятелски отношения. \"Регистрирал съм камионите, не лично аз, но това няма никакво значение. Упълномощено лице съм, с каквото мога им помагам, относно лицензии. Томас Махер се занимава с транспорт много отдавна, не е привърженик на Брекзита, много от фирмите идват в България, не само в България, а и в Румъния, поради рестрикциите, които евентуално ще има към Великобритания\", каза той. Желязков е убеден, че Томас и Джоана Махер не са свързани с трагичния инцидент. \"Прекрасни хора са. Погледнете навън какво става - те са освободени преди доста време. Да, под гаранция са в момента, но все още тече много голямо разследване. Вече се знае горе-долу кой е извършителят, преследват ги хората, така че те нямат нищо общо със случая\", добави Желязков.  \"Камионът, в който загинаха мигранти, е продаден от семейство Махер година преди трагичния инцидент\", твърди Желязков. \"Не е прехвърлен, защото имаха лизингови взаимоотношения, камионът не се е прибирал в България, камионът няма технически преглед, за което съм подписал много пъти актове към Изпълнителна агенция\", каза още Желязков.  По случая британската полиция издирва двама братя от ирландски произход. \"Мисля, че единият е свързан с всичко това. Камионът не е само този, злоупотребили са с много камиони\", добави той. Иван Желязков каза, че адресът на фирмата във Варна е реален, а той самият никога не се е крил от медиите. \"Фирмата има лиценз международен, ако адресът не е истински - няма как да го има! Досега, ако не съм казал нищо - това е било в полза на разследването, което се води\", каза Желязков.", "date": "2019.10.31", "title": "Българинът, свързан с камиона ковчег: Подозирам един ирландец за трафика"}
{"url": "https://www.24chasa.bg/novini/article/7740304", "text": "Турция остро осъди днес приемането от френския парламент на резолюция, която критикува турската военна операция срещу кюрдска милиция в Североизточна Сирия, предаде АФП, цитирана от БТА. Ние отхвърляме и осъждаме остро решенията, взети във Франция от Сената и от Националното събрание, във връзка с операция \"Извор на мира\", се посочва в съобщение на турското външно министерство. Френското Национално събрание прие вчера единодушно проекторезолюция, осъждаща турската военна операция в Североизточна Сирия. Резолюцията няма задължаващ характер. С резолюцията Националното събрание \"заявява своята неизменна подкрепа за Сирийските демократични сили\", в които основно участие има кюрдската милиция Сили за защита на народа /СЗН/, разглеждана от Анкара като терористична организация, свързана с Кюрдската работническа партия /ПКК/. Миналата седмица френският Сенат прие проекторезолюция, в която се настоява за \"решителен ангажимент на Франция\" в подкрепа на всяка инициатива на европейско или международно равнище, целяща прекартяване на турската военна операция. \"Възприятието на действителността\" на френските власти \"е парализирано от мним \"роматизъм на СЗН\" и те остават слепи за преследванията, извършвани от тази терористична организация, която претендира, че представлява кюрдите\", се посочва в съобщението на турското министерство. Анкара прекрати операцията си, след като сключи две отделни споразумения със САЩ и Русия. Турският президент Реджеп Тайип Ердоган редовно обвинява западните страни, че подкрепят СЗН. Западните държави подкрепят кюрдските бойци като съюзник в борбата срещу джихадистите в Сирия.", "date": "2019.10.31", "title": "Турция скочи на френския парламент,\nкритикувал операцията в Сирия"}
{"url": "https://www.24chasa.bg/novini/article/7740321", "text": "Ледниците ще се топят по-бързо, отколкото се предполагаше, тъй като поради климатичните промени цветовете на водораслите ги колонизират и намаляват способността им да отразяват слънчевите лъчи, установи изследване, цитирано от Ройтерс. Потъмняването на ледниците се получава тогава, когато червените водорасли покълват върху ледниците, върху които са попаднали сажди от замърсяването на въздуха или от горски пожари, предава БТА. Тяхното присъствие беше регистрирано още преди десетилетия, но с глобалното покачване на температурите, тези растения започнаха да се появяват по ледници от всички точки на света. Според канадския учен Джон Помрой от университета на Саскачеван водораслите по ледовете се изхранват и растат благодарение на въглеродните утайки, което допълнително потъмнява ледниците. Ученият изнесе доклад на \"Високопланинската среща на върха\", организирана в Женева тази седмица. По неговите думи цъфтежът на водораслите не се взима предвид от учените при топенето на ледниците и прогнозите за съкращаването на площта им не са точни. Те ще се топят по-бързо, отколкото се предполагаше.", "date": "2019.10.31", "title": "Цъфтежът на водораслите топи ледниците по-бързо от очакваното"}
{"url": "https://www.24chasa.bg/novini/article/7740326", "text": "Американското космическо ведомство e отделило средства за разработката на още една орбитална мисия до Плутон, която ще довърши работата на сондата \"Нови хоризонти\", прелетяла край небесното тяло през юли 2015 година, съобщава Си Ен Ен, цитирана от БТА. Агенцията цитира изявление на Алън Стърн, ръководител на сегашния и на предишния проект за изследването на Плутон. \"Защо трябва да се завърнем там? \"Нови хоризонти\" ни обогати с много познания, но изследва едва 40 процента от повърхността на Плутон. Това кратко посещение не ни даде възможност да проследим как текат ледниците, как се променят годишните времена и геологията на планетата. Всички тези проблеми могат да бъдат изяснени от новия орбитален апарат\", уверен е Стърн. Първото \"дете\" на американския учен, сондата \"Нови хоризонти\", беше изстреляна през януари 2006 година. В средата на юли 2015 година космическият апарат успешно прелетя само на 13 хиляди километра от повърхността на планетата джудже. Бяха получени многобройни снимки от повърхността й. На тези фотографии човечеството за пръв път видя сърцето на Плутон, равнината Спутник, а също така и следи от реки от лед и вулкани.", "date": "2019.10.31", "title": "НАСА подготвя нова орбитална мисия\nдо Плутон"}
{"url": "https://www.24chasa.bg/novini/article/7740264", "text": "Камарата на представителите в САЩ прие днес резолюция с официални правила за разследване за импийчмънт срещу президента Доналд Тръмп, предаде Асошиейтед прес, цитирана от БТА. Контролираната от демократите долна камара на Конгреса одобри текста с 232 гласа \"за\" при 196 \"против\". Гласуването до голяма степен бе по партийна линия. Това бе първото официално гласуване по процедурата за импийчмънт, която по всяка вероятност ще продължи с месеци, евентуално и през първите седмици от изборната 2020 г., отбелязва АП. Важното заседание бе ръководено лично от председателката на Камарата на представителите Нанси Пелоси. Изходът от гласуването е победа за демократическото мнозинство в камарата, което ще има контрол върху разследването. Демократите ще могат да ограничават възможностите на републиканците и на адвокатите на Белия дом да призовават свидетели.", "date": "2019.10.31", "title": "Конгресът на САЩ започна процедурата по импийчмънт срещу Тръмп"}
{"url": "https://www.24chasa.bg/novini/article/7740361", "text": "\"Решението е взето в съответствие с правото на Европейския съюз и въз основа на оценка на правителството за все още съществуващата заплаха за обществения ред и вътрешната сигурност\", се отбелязва в текста, предава БТА. \"Службите за сигурност не са променили оценката си за нивото на терористична заплаха, което продължава да остава повишено. Запазват се също недостатъците в контрола на външните граници на Шенгенската зона. Като цяло това означава, че Швеция трябва да запази националните си гранични проверки\", обяснява в комюникето министърът на вътрешните работи Микаел Дамберг. Всяка седмица шведската полиция спира по границите 150-200 мигранти. През 2015 г. в страната с население от 9,8 милиона души дойдоха 163 000 бежанци - най-високият показател на глава от населението в Европа. През 2016, 2017 и 2018 г. в Швеция пристигнаха съответно 29 000, 26 000 и 21 500 мигранти, отбелязва ТАСС.", "date": "2019.10.31", "title": "Швеция удължи срока на граничните проверки с шест месеца"}
{"url": "https://www.24chasa.bg/novini/article/7740365", "text": "Междувременно приятели на Йосиф Шамли разпространиха призив в интернет: \"На служебния вход на Народния театър има касичка, в която всеки от нас може да пусне нещо малко, което би помогнало на съпругата и децата на Йоско. Това не е подаяние. Помощ за семейството на един прекрасен човек е.\"", "date": "2019.10.31", "title": "Сестрата на Йосиф Шамли: Най-важно сега е да се грижим за трите му прекрасни дъщери"}
{"url": "https://www.24chasa.bg/novini/article/7740357", "text": "97-годишната Стоянка Мутафова е била оперирана миналия понеделник след усложнение от възпалена жлъчка. И 12-ти ден любимата актриса е жива, въпреки че положението е било доста сериозно. \"Беше с висока температура, но успя да я смъкне. Това говори, че вече няма инфекция. Започна да се подобрява\", каза за \"24 часа\" нейната дъщеря Мария Грубешлиева-Муки. Великата актриса е имала сепсис като усложнение от възпалената жлъчка, което е наложило да бъде отстранен жлъчният мехур. Тя е неотлъчно до майка си. Операцията е била на 21 октомври и е продължила 3 часа. Щом излиза от операционната, легендарната актриса е напълно адекватна. \"Говореше и ми каза: \"Обичам те!\", разказва дъщеря й. Не след дълго състоянието на Мутафова се влошава, свързват я към системи и дихателен апарат, а в последствие вдига температура - 38 градуса, която бори 10 дни с антибиотици. Едва вчера успява да я смъкне. Мутафова вече е контактна и диша самостоятелно, но трудно успява да се храни без помощта на дъщеря си. Лекарите не дават обещания, че може да бъде изписана скоро. \"Тя е много силна. Много се надявам, че няма да се предаде\", казва Мария Грубешлиева. Това е третото влизане на 97-годишната актриса в правителствена болница. По-рано тази година тя премина през операция за поставяне на пейсмейкър, а веднъж влиза и заради оплаквания от болки в кръста. \"По-тежко лято не съм изкарвала през целия си живот\", добавя дъщерята на актрисата.", "date": "2019.10.31", "title": "Стоянка Мутафова се възстановява  след животоспасяваща операция"}
{"url": "https://www.24chasa.bg/novini/article/7740132", "text": "Рейтингът на президента на САЩ Доналд Тръмп остава стабилен на фона на разследването за импийчмънт срещу него в Камарата на представителите. Това показва проучване на Асошиейтед прес и центъра НОРК (NORC). 42 процента от американците одобряват как Тръмп се справя със своите задължения. Рейтингът му като цяло поддържа сходно равнище от началото на мандата на президента, предаде БТА. Личи ясно разделение по партийна линия. Сред демократите едва 7 процента имат положително мнение за Тръмп, докато при републиканците одобрението за работата му достига 85 процента. Въпреки че рейтингът на президента остава стабилен, според изследването има някои тревожни сигнали за него, отбелязва АП. Макар Тръмп да запазва високата си популярност в своята партия, някои републиканци гледат критично на честността, дисциплинираността и уважението му към демократичните норми. Като цяло според 61 процента от американците Тръмп не показва почти никакво или никакво уважение към демократичните институции и традиции в САЩ. Цялостният му рейтинг и други маркери в изследването подчертават дълбоко поляризиращия характер на управлението му - републиканците до голяма степен одобряват действията му, а демократите в огромното си мнозинство - не. С оглед на кампанията на Тръмп за преизбиране тези данни подсказват, че успехът й ще зависи по-скоро от това в каква степен ще успее да мобилизира твърдото ядро на привържениците си, отколкото от привличането на нови гласоподаватели, отбелязва АП. Най-големият актив за Тръмп продължава да е състоянието на икономиката, която расте устойчиво въпреки предупредителните сигнали за възможен спад. Безработицата е под 4 процента. Петдесет и четири на сто от американците, включително една четвърт от демократите, одобряват икономическата политика на Тръмп. Президентът на САЩ наследи растяща икономика от предшественика си Барак Обама и тази траектория остава непроменена. Икономисти обаче предупреждават, че митата за Китай излагат на риск икономическите постижения. В тази връзка 55 процента не одобряват начина, по който президентът на САЩ подхожда към търговските преговори с другите страни. Американците обаче са по-критични към подхода му към външната политика. Петдесет и девет процента не го одобряват. Обществеността е скептична и по отношение на това дали действията на Тръмп са добри за позициите на Америка по света; според 46 на сто политиката му е донесла повече негативи, отколкото позитиви, докато на обратното мнение са 39 процента. Проучването е било проведено почти изцяло преди Тръмп да обяви в неделя, че лидерът на групировката \"Ислямска държава\" Абу Бакр ал Багдади е бил ликвидиран. През 2016 г. Тръмп беше избран с ниски социологически показатели по отношение на редица лични качества, включително честността, и тези оценки не се променят. Според повече от половината американци, 56 процента, президентът не може да бъде описан с думата \"честен\". Сред републиканците мненията също са нееднозначни по въпроса за честността: едва около половината смятат, че \"честен\" описва много добре или изключително добре Тръмп. Още по-малко са републиканците с положително мнение за равнището на самоконтрол на президента - едва според 39 процента думата \"дисциплиниран\" го описва много добре. 29 процента смятат, че тя го описва сравнително добре. В резултат електоратът е поляризиран и в емоционален план по отношение на президента. Почти половината американци заявяват, че Тръмп ги кара да се ядосват. Всеки четвърти американец, включително почти всеки втори републиканец, казва, че президентът има силно емоционално въздействие върху него.", "date": "2019.10.31", "title": "Рейтингът на Тръмп е стабилен на фона на разследването за импийчмънт"}
{"url": "https://www.24chasa.bg/novini/article/7740135", "text": "Последните четири години се характеризират с бездействие и липса на ясна визия за развитието на Плевен. В името на нашия град е крайно време да постигнем общо съгласие по ключовите въпроси, които касаят неотложни решения, защото има опасност от фатално изоставане и тотален упадък. Това написа във фейсбук кандидатът за кмет на Плевен от БСП Илиян Йончев, който не достигна до балотаж. Той призова симпатизантите си да гласуват по съвест, но разкритикува управлението на града през последните 4 години.  През последните 4 години градът е управляван от Георг Спартански, На местните избори през 2015 г. е издигнат за кандидат-кмет на община Плевен от местна коалиция, подкрепен от коалиция Реформаторски блок, партия ВМРО – Българско национално движение и др. Печели на втори тур срещу дотогавашния кмет от ГЕРБ. В неделя в Плевен на балотаж се явяват Георг Спартански и кандидатът от ГЕРБ Мирослав Петров.  Уважаеми съграждани, Благодаря Ви за сърдечната и неоценима подкрепа, която получихме на изминалите избори. Над 7600 плевенчани подкрепихте нашата „Визия за Плевен“ и за промяна на статуквото, за което призовавахме. Вие сe изправихте срещу купения вот, от една страна и безвремието, от друга. В качеството ми на кандидат кмет от БСП изразявам призив към Вас да гласувате по съвест на балотажа за избор на следващия кмет на Плевен с ясно съзнание и отговорност за предстоящите четири години. Гласувайте, за да подкрепите идеите ни: - Да превърнем Плевен в уютен дом и за инвеститорите; - Да сме активна страна при привличане на инвеститори; - Да създадем индустриална зона Плевен; - Да развием града и в посока на автомагистрала Хемус; - Да подготвим качествени проекти за решаване на затруднения трафик от и към кварталите и особено Сторгозия; - Да ремонтираме поетапно улици, тротоари и да подсигурим достъпна среда; - Да направим грижата към възрастните хора приоритет за Общината; - Да превърнем Дружба и Сторгозия в уютни квартали; - Да направим града по-чист и привлекателен; - Да създадем нови спортни площадки и зони за отдих; - Да изградим многофункционалната спортна зала \"Арена Плевен\"; - Големите проекти, които предстоят да се осъществят в областта – автомагистрала Хемус, АЕЦ „Белене“ и „Балкански поток“ Последните четири години се характеризират с бездействие и липса на ясна визия за развитието на Плевен. В името на нашия град е крайно време да постигнем общо съгласие по ключовите въпроси, които касаят неотложни решения, защото има опасност от фатално изоставане и тотален упадък. Единствено и само с подкрепата на всички партии, Плевен може да бъде реанимиран . Градът ни има нужда от силен екип, който да реализира занемарените и изоставени проекти. Това може да се случи само с промяна на статуквото! Време е да върнем Плевен на мястото, което му се полага!", "date": "2019.10.31", "title": "Кандидатът на БСП в Плевен призова да се гласува по съвест, но критикува Спартански"}
{"url": "https://www.24chasa.bg/novini/article/7740137", "text": "Куче помогнало на полицаи в Ню Джърси да открият дома на пешеходец, който бил блъснат от автомобил, предаде Асошиейтед прес, цитирана от БТА. Полицията във Феър Лоун оповести, че снощи мъжът пресичал на кръстовище в градчето, когато бил блъснат от кола. Мъжът бил хоспитализиран, за да се лекуват получените наранявания в главата и по краката му, но нямал никакъв документ за самоличност. Неговият американски булдог Мистър Ринкълс не получил наранявания. Той отвел полицаите до дома на 64-годишния мъж, така че семейството му да бъде известено за случилото се. Шофьорът на автомобила останал на местопроизшествието и бил отведен в болница, за да се лекуват получените от него травми в гърдите и по ръцете.", "date": "2019.10.31", "title": "Кучето на блъснат пешеходец помогна на полицаи да установят самоличността му"}
{"url": "https://www.24chasa.bg/novini/article/7740143", "text": "Реципрочен отговор обеща Мария Захарова, говорител на външното министерство на Русия. Така Москва реагира на  Дипломатът на когото беше отказана виза, все още е в Русия. Москва е информирана за това решение, посочват от българското външно министерство, предава  . „Няма да коментирам конкретно този случай сега. Мога да кажа, че се прилага принципът на реципрочност, от който изхождаме”, каза Захарова. „Никой не е отменил принципа на реципрочност в дипломацията\", добави тя. В понеделник пък стана известно, че ", "date": "2019.10.31", "title": "Москва за отказа на виза за новия руски военен аташе: Има принцип на реципрочност"}
{"url": "https://www.24chasa.bg/novini/article/7740161", "text": "Групировката \"Ислямска държава\" потвърди смъртта на лидера си Абу Бакр ал Багдади, предаде Франс прес, цитиран от БТА. Групировката определи за свой водач Аби Ибрахим Ал Хашеми Ал Кураши, добави Ройтерс. Абу Бакр ал Багдади, дългогодишният водач на терористичната организация \"Ислямска държава\", укривал се в продължение на години, беше убит при операция под командването на САЩ в Сирия. Багдади стана известен за света през юли 2014 г., когато произнесе проповед в джамия в Мосул точно след като силите на \"Ислямска държава\" бяха завзели северния иракски град и обявиха създаването на халифат. Това беше единственото известно негово публично появяване, с оглед на това, че групировката се опитваше да създаде аура на мистерия около върховния си водач, тактика, която също така служеше добре за охраната на самопровъзгласилия се халиф, роден през 1971 г. в Самара, Ирак. За Багдади не се знае нищо до американското нахлуване в Ирак през 2003 г. - вероятно дотогава той е само местен духовник в джамия. Включва се в екстремисткото движение срещу окупацията и през 2004 г. е заловен и държан няколко месеца в центъра за задържане, известен като лагера Бука, след което е освободен. Твърди се, че има докторска степен по ислямски изследвания от багдадски университет. През 2010 г. става водач на \"Ислямска държава\" в условия на хаос. Сунитската екстремистка групировка е сериозно разклатена от иракските и американските сили, а много от командирите й са убити. Групировката е основана в навечерието на американската инвазия в Ирак от родения в Йордания екстремист Абу Мусаб аз Заркауи като местният филиал на Ал Каида. Заркауи беше ликвидиран при въздушен удар на САЩ през 2006 г. През 2011 г. групировката, известна под името \"Ислямска държава в Ирак\", ръководена от Багдади предприема смъртоносна кампания на бомбени атентати след изтеглянето на американските сили от Ирак. Същата година Багдади е обявен от САЩ за \"специално обозначен глобален терорист\", а за главата му е предложена награда от 10 милиона долара. Няма почти никакви негови снимки и се твърди, че е носил маски дори когато е държал речи пред командирите си.", "date": "2019.10.31", "title": "\"Ислямска държава\" потвърди смъртта на  Багдади и си определи нов водач"}
{"url": "https://www.24chasa.bg/novini/article/7740170", "text": "Иракският президент Бархам Салих обеща днес предсрочни избори, след като бъде приет нов изборен закон, който ще бъде представен в парламента следващата седмица, предаде Франс прес. Агенцията отбелязва, че, че това става на фона на нестихващите протести в Ирак, предава БТА. В телевизионно изявление президентът каза също, че премиерът Адел Абдел Махди \"се е съгласил да се оттегли\", ако политическите сили в парламента се споразумеят за негов приемник. Министър-председателят е приел да подаде оставка, ако политическите блокове в парламента се разберат за приемлив негов заместник, за да се избегне конституционен вакуум, каза държавният глава, цитиран от Ройтерс. При продължаващите вече месец протести, съпроводени от насилие и безредици, в Ирак са били убити близо 250 души и ранени над 11 хиляди, предаде ТАСС, като се позова на телевизия \"Ал Хадас\". По данни на парламентаристи от началото на протестното движение досега са били задържани към 2500 души, като около 500 от тях все още са в ареста.   ", "date": "2019.10.31", "title": "Президентът на Ирак: Ще има предсрочни избори, премиерът е готов да се оттегли"}
{"url": "https://www.24chasa.bg/novini/article/7740173", "text": "На 28 октомври в сградата на Националния дворец на културата, от секретна каса, намираща се в литературен клуб, чрез използване на подправен ключ, с помощта на който е отключена касата, е взета сумата от 2214.50 лв., съобщават от прокуратурата. В хода на разследването са събрани достатъчно доказателства, че извършител на описаното по-горе деяние е И. Николов, на 25 години, който към момента на извършване на кражбата е работел като продавач – консултант към обекта, от който е отнета паричната сума. Николов не е осъждан. Изготвено е постановление за привличането му към наказателна отговорност, като му е повдигнато обвинение. Предвид високата обществена опасност на деянието, наблюдаващият прокурор е постановил задържане на обвиняемия за срок до 72 часа, като е разпоредено да бъде приведен в сградата на СРСна 31 октомври за разглеждане на искане за вземане спрямо него на мярка за неотклонение  задържане под стража.", "date": "2019.10.31", "title": "Продавач задигна 2214 лева от каса на литературен клуб, остава в ареста за 72 часа"}
{"url": "https://www.24chasa.bg/novini/article/7740182", "text": "Британският премиер Борис Джонсън изрази разочарованието си, че Брекзит няма да се състои днес въпреки множеството му обещания, но добави, че ако британците гласуват за него, Великобритания ще напусне ЕС най-късно през януари, предаде Ройтерс, цитирана от БТА. \"Разбира се съм изключително разочарован, че Брекзит няма да е днес. Имахме прекрасна сделка на масата, Камарата на общините гласува за нея, но след това гласува за отлагане. Този парламент просто няма да приеме Брекзит, твърде много хора там са против Брекзит. Ние имаме готова за микровълнова фурна сделка, нека просто да я сложим във фурната щом приключим с изборите на 12 декември и да я осъществим\", каза Джонсън. \"Ако гласувате за нас и ние прокараме програмата си, можем да излезем от ЕС най-късно до януари догодина\", заяви британският премиер.", "date": "2019.10.31", "title": "Борис Джонсън е разочарован, че Брекзит няма да e днес"}
{"url": "https://www.24chasa.bg/novini/article/7740221", "text": "Големият баскетболен треньор Константин Папазов отправи специално видео обръщение към пловдивчани в подкрепа на своя приятел Здравко Димитров, който е кандидат на ГЕРБ за кмет на Пловдив. Ето, какво казва в него:", "date": "2019.10.31", "title": "Тити Папазов във видеообръщение: Защо Зико? Защото е роден победител"}
{"url": "https://www.24chasa.bg/novini/article/7740228", "text": "В никакъв случай не се касае за склоняване към самоубийство на пострадалите деца. Това каза районният прокурор на Генерал Тошево Йорданка Чанева по казуса със смъртта на 9-годишното дете от Кардам. В сряда от държавното обвинение съобщиха, че работят по такава версия и, ако тя се докаже, майката на детето може да стане обвиняема. Причината – сипала на сина си вечерята, от която се предполага, че момченцето може да се е отровило, съобщава  . „Не са установени нито такива вещества, нито опаковки, които да насочат разследването в някаква посока. А съдебно-медицинската експертиза за аутопсия на труп не показа никаква видима причина за смъртта”, поясни прокурор Чанева. По-рано днес стана ясно, че животът на сестрите на починалото момче, които бяха хоспитализирани също със симптоми за отравяне, е вън от опасност. Момичетата са на възраст 7 и 11 години. Социалните тепърва ще решават дали да изведат всички пет деца от почерненото семейство. Версията за хранително натравяне за трагедията в Кардам не е възможна заради епидемиологичното засягане. Това каза детският анестезиолог-реаниматор д-р Благомир Здравков в предаването „Лице в лице” по  . Той добави, че има твърде много липсващи детайли около смъртта на 9-годишното момче и влошеното здравословно състояние на сестрите му. „Ако от училищната лавка са си купили храна, те не са си купили две деца, а са си купили 20. При такива инциденти всички деца трябваше да са с гатроентерит. Тук няма такова нещо, членовете на семейството са се хранили с едно и също меню, по едно и също време”, допълни медикът. По думите му прокуратурата е образувала досъдебното производство по член за склоняване към самоубийство заради нормативната уредба, което не означава, че роднините са виновни за смъртта му. „Другата версия беше за токсикоинфекциозен синдром на базата на вирус или бактерия. Той обаче не протича по такъв начин. Тези деца не са били с повишена температура и не са имали изследвания, които да доказват такова възпаление”, каза д-р Здравков. Детският лекар посочи, че разследващите трябва да разберат дали се касае за криминален характер на деянието или инцидентно децата са имали съприкосновение с химикали. Той допълни, че има разлика при реанимирането на деца и възрастни хора. Д-р Здравков коментира, че при децата, които се отглеждат от един родител – рискът за инциденти е 15% пъти по-голям. Той заяви, че е физически невъзможно да се положи еднаква грижа за всички деца. Относно спешният екип, който е отишъл на сигнала, медикът коментира, че те трябва да се справят само на доболнично ниво и при необходимост от специализирано лечение – то се извършва в болница. „На детето са поставени инжекции против повръщане. Това е препарат, който има нежелани лекарствени реакции върху нервната система, но когато е в токсични дози. А тук, би трябвало, дозата да е съобразена с килограмите. Малко е вероятно инжекцията да доведе до смъртта на детето”, заяви д-р Здравков.", "date": "2019.10.31", "title": "Прокуратурата отхвърли версията за склоняване към самоубийство за починалото в Кардам дете"}
{"url": "https://www.24chasa.bg/novini/article/7740368", "text": "Френският посланик в Анкара Шарл Фри е бил повикан в турското външно министерство във връзка с приетата от Франция резолюция във връзка с турската операция \"Извор на мира\" в Североизточна Сирия, съобщава Анадолската агенция, цитирана от БТА. Френското Национално събрание прие вчера единодушно проекторезолюция, осъждаща турската военна операция в Североизточна Сирия. Резолюцията няма задължаващ характер. С резолюцията Националното събрание \"заявява своята неизменна подкрепа за Сирийските демократични сили\", в които основно участие има кюрдската милиция Сили за защита на народа /СЗН/, разглеждана от Анкара като терористична организация, свързана с Кюрдската работническа партия /ПКК/. Миналата седмица френският Сенат прие проекторезолюция, в която се настоява за \"решителен ангажимент на Франция\" в подкрепа на всяка инициатива на европейско или международно равнище, целяща прекартяване на турската военна операция. Ние отхвърляме и осъждаме остро решенията, взети във Франция от Сената и от Националното събрание, във връзка с операция \"Извор на мира\", се посочва в съобщение на турското външно министерство. Анкара прекрати операцията си, след като сключи две отделни споразумения със САЩ и Русия.", "date": "2019.10.31", "title": "Френският посланик в Анкара е бил повикан заради резолюцията, приета от френския парламент"}
{"url": "https://www.24chasa.bg/novini/article/7740374", "text": "Касата е отворена чрез използване на подправен ключ. Николов не е осъждан. Изготвено е постановление за привличането му към наказателна отговорност, като му е повдигнато обвинение. Обвиняемият е задържан за 72 часа, като е разпоредено да бъде приведен в сградата на Софийския районен съд на 31 октомври за разглеждане на искане за вземане спрямо него на мярка за неотклонение задържане под стража.", "date": "2019.10.31", "title": "Задържаха продавач, откраднал над 2 хил. лева от секретна каса в НДК"}
{"url": "https://www.24chasa.bg/novini/article/7740127", "text": "На 11 ноември председателят на Европейската комисия Жан-Клод Юнкер Юнкер ще се подложи на хирургическа интервенция за лечение на аневризъм, съобщи неговата говорителка Мина Андреева, потвърждавайки информация на Франс прес, получена от обкръжението на Юнкер, предаде БТА. Според близки на председателя става въпрос за аневризъм на коремната аорта. През август 64-годишният Юнкер претърпя спешна операция на жлъчката. Андреева уточни, че докато той е в болница, задълженията му ще изпълнява първият заместник-председател на Еврокомисията Франс Тимерманс.", "date": "2019.10.31", "title": "Юнкер ще се подложи на операция за аневризъм на 11 ноември"}
{"url": "https://www.24chasa.bg/novini/article/7739988", "text": "36-годишен мъж загина  при жесток удар  този следобед по пътя Айтос-Карнобат, съобщават от полицията. Мъжът бил зад волана на джип мерцедес, а с него пътувала съпругата му. При изпреварване 36-годишният водач изгубил управление над автомобила и се блъснал в крайпътно дърво. Шофьорът издъхнал на място, а 33-годишната му съпруга е откарана в болница без сериозни наранявания. Починалият мъж е от село Тополица, което е в шок от новината. Местни разказаха, че загиналият имал строителен бизнес, а семейството се радвало на две деца.", "date": "2019.10.31", "title": "36-годишен загина при жесток удар край  Айтос"}
{"url": "https://www.24chasa.bg/novini/article/7740020", "text": "Разсекретени документи на Комитета за държавна сигурност (КГБ), излезли на светло в Русия, описват бъдещия тогава президент Владимир Путин като „съвестен и дисциплиниран шпионин в началото на кариерата му“, предаде  . \"Другарят Путин... непрекъснато повишава идеологическото си, политическото и професионалното си ниво\", се казва в документа от една страница, достигнал до руските медии. Той е написан, докато разузнавачът се превръща в политик през 20-те си години, информира АФП. Младият Путин получавал и „поздравления от своите ментори“ в организацията „за добре организираната му работа и резултати“, се казва в документа. В момента на 67 години, Путин е работил за тайната служба от средата на 70-те години на миналия век и е бил командирован в Дрезден, тогава Източна Германия, от 1985 до 1990 г., когато съветската власт се разпада. В Кремъл той се е обградил с много бивши служители на тайната служба, а ФСБ, наследникът на КГБ, остава мощна агенция. Профилът на президента, съставен от КГБ, е част от изложба в Централния архив за исторически и политически документи във втория по големина руски град Санкт Петербург, включваща други разсекретени досиета. През 2016 г. Путин - който е на власт като президент и министър-председател две десетилетия - разкри, че е запазил членската си карта на комунистическата партия на СССР по сантиментални причини.", "date": "2019.10.31", "title": "Разсекретени документи на КГБ за Путин: Съвестен и дисциплиниран шпионин"}
{"url": "https://www.24chasa.bg/novini/article/7740028", "text": "Гръцките полицейски части за борба с наркотиците съобщиха днес, че са арестували трима души и са иззели 105 килограма кокаин на стойност около 800 000 евро при голяма операция в Атина, съобщава АНА-МПА. Членовете на бандата са идентифицирани като един хърватски гражданин и двама албански граждани, предаде БТА. В. \"Катимерини\" отбелязва, че полицейските служители са обискирали апартамент в квартал Агиос Димитриос, където открили кокаина, опакован в пакети и скрит в напълнени с пясък тави за печене, поставени в готварска печка. При обиска са открити също 534 000 евро, както и 200 000 евро в друг апартамент в намиращия се наблизо квартал Илиуполи. Все още не ясно кога се е състояла операцията, отбелязва изданието. Министърът за защита на населението Михалис Хрисохоидис поздрави в Туитър полицейските служители и публикува кратко видео от операцията, показващо как полицаите изваждат пакетите с кокаин от пясъка.", "date": "2019.10.31", "title": "Разбиха мрежа за наркотрафик в Гърция, конфискува кокаин за 800 000 евро"}
{"url": "https://www.24chasa.bg/novini/article/7739908", "text": "Когато треската за захар отслабне, свещта в тиквения фенер изгори и облечените в костюми празнуващи Хелоуин се приберат у дома, какво се случва с отпадъците? Надеждата на експертите е те да не се озовават в сметищата, предаде Ройтерс. От британската верига магазини \"Теско\" отчитат рекордни продажби на тикви тази година. Очакванията на местни благотворителни дружества обаче са 18 000 тона от издълбаните плодове да попаднат в сметищата, след като са осветявали пътя на празнуващите, предава БТА. Загрижени да намалят хранителните отпадъци, повечето хора се опитват да сготвят тиквите, които са издълбали за Хелоуин. Въпреки това купища оранжеви плодове отиват на боклука. Не по-малко сериозен е проблемът с костюмите. Според разпространено по-рано през месеца проучване на благотворителните дружества FairyLand Trust и Hubbub, около 7 милиона костюма за Хелоуин се изхвърлят след празника във Великобритания, в резултат на което над 2000 тона пластмасови отпадъци попадат в сметищата. \"Няма добър начин за рециклирането на костюми, тъй като цената за отделянето на тези материали е крайно неприлична. Въглеродният отпечатък само за преместването на тиквите е астрономически. Целият процес е пълна каша\", казва Марк Хол от компанията BusinessWaste. Така че ако днес възнамерявате да отбележите Хелоуин, си задайте въпроса можете ли да го направите по екологичен начин. Рос Финдън, говорител на фондацията \"Елън Макартър\", смята, че най-добрият начин за справяне е да се копира природата. \"В природата няма отпадъци. Ако вече сте се сдобили с тиква, няма причина тя да се превръща в отпадък. Това, което не искате да ядете, може да се компостира за храна на природни системи\", казва Финдън. През последните пет години дружеството Hubbub е организирало близо 240 събития в кампанията Спасяването на тиквата. В рамките им хората научават нови начини за приготвянето на празничния плод и променят предубежденията си за хранителните отпадъци. От дружеството отчитат, че благодарение на инициативата им от сметищата са отклонени 17 500 тикви. Само половината от британските домакинства, които купуват тиква за Хелоуин, я изяждат, отбелязва Теса Трикс от Hubbub. Дружеството препоръчва използваните за празника плодове да бъдат сготвени и изядени, освен ако в тях не е поставена свещ или не са започнали да гният. В тези случаи, ако е възможно, те трябва да се компостират. Справянето с костюмите може да се окаже още по-сложно. От дружеството FairyLand Trust отчитат, че 83 процента от материалите, използвани в 324 анализирани костюма за Хелоуин, идват от пластмаса на петролна основа. От организацията изчисляват, че по-малко от 13 процента от материала е изработен от рециклирана тъкан и само един процент от костюмите в крайна сметка са рециклирани в нови дрехи. Рос Финдън препоръчва за празнична маскировка да бъдат използвани стари дрехи и хората да бъдат по-съзнателни по отношение на рециклирането им. \"Вдъхването на нов живот на стари дрехи е отличен начин да се намалят променящите климата емисии\", казва той.", "date": "2019.10.31", "title": "Препоръки за справяне с отпадъците след Хелоуин"}
{"url": "https://www.24chasa.bg/novini/article/7739888", "text": "Четири катастрофи са станали само за около час в Пиринско, съобщиха от полицията. Около 13,39 часа в района на с. Брезница са се ударили два леки автомобила. По първоначална информация леко е пострадал водачът на единия автомобил. Същият е транспортиран в МБАЛ-Гоце Делчев за уточняване на състоянието и оказване на медицинска помощ. Движението в района е нормално. Около 14,03 часа след с. Места в посока Гоце Делчев е станало ПТП между три леки автомобила. По първоначална информация леко са пострадали трима души, които са транспортирани в МБАЛ-Гоце Делчев за уточняване на състоянието и оказване на медицинска помощ. Движението в района се осъществява в едното пътно платно, като се регулира от намиращите се на място полицейски служители. Около 14, 16 часа на пътя между с. Дъбница и с. Сатовча е самокатастрофирал лек автомобил, който е излязъл извън пътното платно. В резултат на инцидента е пострадала водачката на автомобила. По първоначална информация пострадалата не е с тежки наранявания. Около 14,45 часа в района на отбивката за с. Елешница след Добринище, лек автомобил е самокатастрофирал, като се е блъснал в мантинела. По първоначална информация водачката на автомобила е леко пострадала. Движението в района е нормално.", "date": "2019.10.31", "title": "4 катастрофи за 1 час в Гоцеделчевско, две жени зад волана се преобърнаха"}
{"url": "https://www.24chasa.bg/novini/article/7739918", "text": "Към края на септември 2019 г. нетната печалба на Първа инвестиционна банка е 64.7 млн. лв. и отчита ръст от 4.15% (+2.5 млн. лв.) спрямо деветмесечието на 2018 г. Активите на банката са в размер на 9.626 млн. лв., като нарастват с 389 млн. лв. спрямо декември 2018 г. От началото на годината новоотпуснатите кредити от банката са в размер на 345 млн.лв., което представлява ръст от 6.24%. Fibank отбелязва значителни ръстове в кредитирането към населението от 12.95% и ръст от 10.33% в кредитирането на малки и средни предприятия (с приходи от дейността до 15 млн. лв.). В началото на 2018 г. Първа инвестиционна банка обяви новата си стратегия с фокус върху кредитирането на МСП (с приходи от дейността до 15 млн. лв. годишно) и ритейл сегмента. Резултатите на банката показват, че това е било крачка в правилната посока и за последните 21 месеца ръстовете в съответните портфейли са над 35%. Спестяванията на граждани и фирми също отбелязват ръст от 380 млн. лв. от началото на годината, а от прилагането на новата стратегия, ръстът е над 1 млрд. лв. Приходите от банкови операции възлизат на 267 млн. лв., а печалбата преди обезценка е в размер на 162 млн. лв. През първата половина на 2019 г. беше извършена цялостна оценка на 6 български банки от ЕЦБ, включително и на ПИБ, в резултат на искането на България за установяване на трайно струдничество с ЕЦБ от 18.07.2018 г. и заявеното желание на страната за присъединяване към „чакалнята“ за членство в еврозоната (ERM II). Първа инвестиционна банка - като най-голямата банка с български капитал и втора по кредитиране на българския бизнес, подходи отговорно към своите клиенти и акционери. През третото тримесечие на годината Fibank прегледа обстойно кредитния си портфейл за съответствие между методологията на ЕЦБ (използвана при цялостната оценка) и Международните Стандарти за Финансово Отчитане (задължителни за прилагане при изготвяне на финансовите отчети от банките). В резултат на това към края на месец септември 2019 г. са начислени допълнителни разходи за обезценки от 66 млн. лв. спрямо юни 2019 г. По този начин банката отразява счетоводно в текущата си дейност по-консервативния подход към оценката на кредитния риск след извършения преглед на качеството на активите. Към края на септември тази година Първа инвестиционна банка покрива всички регулаторни капиталови изисквания със съотношения за обща капиталова адекватност от 18.01% и Базов собствен капитал от първи ред от 15.07%.", "date": "2019.10.31", "title": "Fibank с печалба от 162 млн. лв. преди провизии и данъци"}
{"url": "https://www.24chasa.bg/novini/article/7739892", "text": "Турски военни продължават да обезвреждат мини в Североизточна Сирия, работата се провежда в предверието на съвместното с Руската федерация патрулиране, предаде ТАСС, цитирана от БТА. Дейностите по разминиране се водят в град Тел Абияд и околностите му, в това число в районите, откъдето са се изтеглили Силите за защита на народа. Според турския президент Ердоган съвместното патрулиране ще започне в петък.", "date": "2019.10.31", "title": "Турски военни обезвреждат мини в Североизточна Сирия"}
{"url": "https://www.24chasa.bg/novini/article/7739943", "text": "Министърът на вътрешните работи Младен Маринов проведе днес среща с новия посланик на Държавата Израел в София Н.Пр. Йорам Елрон, съобщават от МВР. Двамата дадоха висока оценка на двустранните отношения, в това число в областта на сигурността и вътрешните работи, както и на развиващия се през последните години активен и ползотворен диалог. Посланик Елрон благодари сърдечно за мерките, които се предприемат от МВР, във връзка с обезпечаването на сигурността на израелските туристи, които посещават България. Двамата обсъдиха различни аспекти на бъдещо двустранно сътрудничество. В рамките на разговора гостът запозна министър Маринов с политическата обстановка в Израел във връзка с проведените през м. септември 2019 г. парламентарни избори.", "date": "2019.10.31", "title": "Министър Маринов се срещна с новия посланик на Израел в България"}
{"url": "https://www.24chasa.bg/novini/article/7739944", "text": "\"Призовавам президента да не подписва указа за избор на главен прокурор. Призовавам Борисов да слезе от джипа и да внесе обещаните предложения за съдебната реформа\", обяви Мая Манолова и отбеляза, че е дала позицията си срещу новия главен прокурор в интервю отдавна. Манолова отново хвърли обвинения към Йорданка Фандъкова, че купува гласове, като този път член на нейния инициативен комитет показа протоколи от няколко избирателни секции в столичния квартал \"Христо Ботев\". От данните в тях се вижда, че избирателите там са гласували предимно за Фандъкова. От предизборната шатра на Манолова отново бяха призовани в неделя Гешев и Цацаров да отидат в ромските махали в София и да следят за нарушения. \"Човекът, който бяга от дебат, е Фандъкова\", каза Манолова и подчерта, че разликата й с Йорданка Фандъкова от първи тур са 38 хил. гласа и смята разликата за преодолима. С видеообръщение Манолова получи подкрепа от новоизбрания кмет на Будапеща Гергей Карачон. Утре Мая Манолова ще направи последна пресконференция преди балотажа, в която ще представи факти за порочни практики в София.", "date": "2019.10.31", "title": "Манолова призова Радев да не подписва указа за назначаването на Гешев"}
{"url": "https://www.24chasa.bg/novini/article/7739952", "text": "Кампания на набиране на средства в подкрепа на семейството на починалото 9-годишно дете от сeло. Кардам стартира в Генерал Тошево. В десетина търговски обекта в града ще бъдат поставени благотворителни кутии, съобщи организаторът Вили Димитрова. „Реших да организирам кампанията заради сина си, който се познаваше със Стефчо. Каза, че е бил много добро дете”, сподели Димитрова. Тя е изработила 10 кутии, но продължава да получава обаждания от още желаещи да се включат в набирането на средства. В училище „Христо Смирненски”, където е учило 9-годишното момче, е поставена кутия от колектива. В кампанията за набиране на средства ще се включат и мотоклуб “Кан Аспарух 681” и „Джеронимо” в квартал „Христо Ботев” в Добрич .", "date": "2019.10.31", "title": "Събират помощи за семейството на Стефан от Кардам"}
{"url": "https://www.24chasa.bg/novini/article/7739960", "text": "\"Казвам на каталунските сепаратисти. Няма да има независимост, било офлайн, било онлайн. Законността ще бъде така мощна онлайн, както в реалния свят\", каза той в радио интервю. Правителството в Мадрид ще одобри днес постановление, с което задължава всички публични администрации да хостват уебсайтовете си в Европейския съюз. Мярката, която е част от кампанията на властите срещу акциите на сепаратистите онлайн, цели да се сложи край на техния стремеж да създадат \"дигитална република\", предава БТА. Сепаратистки политици, вкл. бившият каталунски премиер Карлес Пучдемон, са създали в мрежата \"Съвет на Каталунската република\", който според тях вече има 80 хиляди последователи. Испански съдия постанови затварянето на сайта на тайнакаталунска протестна група \"Демократично цунами\". Веднага след това групата премести сайта си на друг интернет адрес.", "date": "2019.10.31", "title": "Премиерът на Испания: Няма да има \"онлайн\"\nнезависимост на Каталуния"}
{"url": "https://www.24chasa.bg/novini/article/7739959", "text": "Европейската комисия публикува изданието за 2018 г. на своя годишен доклад за горските пожари в Европа, Близкия изток и Северна Африка. Според доклада през миналата година горските пожари в ЕС са унищожили близо 178 000 хектара гори и земя. Въпреки че това е по-малко от една шеста от площта, пострадала през 2017 г., и по-малко от дългосрочните средни стойности, пожарите са засегнали повече държави от когато и да било. През миналата година Европейската информационна система за горски пожари е отбелязала най-голям брой пожари с площ 30 и над 30 хектара в Италия, Испания, Португалия, Обединеното кралство и Швеция. През 2018 г. Механизмът на ЕС за гражданска защита е бил активиран пет пъти, за да се реагира на горските пожари в Европа: в Швеция, Гърция, Латвия и Португалия. През лятото са били мобилизирани общо 15 самолета, 6 хеликоптера и над 400 пожарникари, като в подкрепа на засегнатите държави Европейският съюз е финансирал 1,6 милиона евро от транспортните разходи. Освен това по искане на държавите членки в рамките на програмата \"Коперник\" са изготвени над 139 сателитни карти на горски пожари. През март 2019 г. ЕС модернизира своя Механизъм за гражданска защита и стартира програмата rescEU за подобряване на защитата на гражданите от бедствия и овладяване на нововъзникващи рискове в Европа и извън нея. През лятото на 2019 г. ЕС създаде преходен флот от противопожарни въздухоплавателни средства и вече го използва два пъти за борба с горски пожари - в Гърция и в Ливан. Освен това през юли в свое съобщение Европейската комисия призова за по-енергични действия на ЕС против обезлесяването и деградацията на горите и се ангажира с по-нататъшни действия, включително превръщането на Европейската информационна система за горски пожари в световно средство за мониторинг на горските пожари.", "date": "2019.10.31", "title": "Горските пожари в ЕС са унищожили близо 178 000 хектара гори и земя през 2018 г."}
{"url": "https://www.24chasa.bg/novini/article/7739981", "text": "Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул. Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица). Петър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД. Откриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект. Към момента Узбекистан няма свое дипломатическо представителство в София. За връзките с България отговаря посланикът й в Турция. Още от решенията на Министерски съвет вижте ТУК. ", "date": "2019.10.31", "title": "Петър Манджуков ще е почетен консул на Узбекистан"}
{"url": "https://www.24chasa.bg/novini/article/7739961", "text": "Германският президент Франк-Валтер Щайнмайер благодари днес на САЩ за подкрепата им за обединението на Германия, предаде ДПА. В реч в \"Гьоте институт\" в Бостън на събитие по случай 30-ата годишнина от падането на Берлинската стена Щайнмайер заяви, че Германия дължи на САЩ своето единство и свобода. \"Ние сме и ще останем дълбоко отдадени на това, Америка\", каза той и добави: \"Благодаря ти, Америка!\". Без да споменава американския президент Доналд Тръмп, Щайнмайер говори за САЩ преди неговото управление. \"Онази Америка беше винаги ангажирана с подкрепа за обединена Европа. Онази Америка искаше истинско партньорство и приятелство с взаимно уважение. Много от това днес явно не е толкова очевидно\", заяви той. В рамките на посещението си в САЩ Щайнмайер възнамерява да се срещне утре с бившия държавен секретар Джон Кери. На 9 ноември Германия ще отбележи 30-ата годишнина от падането на Берлинската стена - събитие, дало тласък на процеса, довел до обединението на ГДР и ФРГ на 3 октомври 1990 г.", "date": "2019.10.31", "title": "Щайнмайер: Благодаря ти, Америка, за обединението на Германия"}
{"url": "https://www.24chasa.bg/novini/article/7739982", "text": "Излезе ключово становище на Генералния адвокат на Съда на Европейския съюз (СЕС) Еленор Шарпстън по преюдициалното запитване на съдия Катерина Енчева от Софийския градски съд (СГС) по делото на Комисията за противодействие на корупцията и за отнемане на незаконно придобитото имущество (КПКОНПИ) за конфискация на активите на банкера беглец Цветан Василев, пише \" \".  Генералният адвокат Sharpston в голяма степен застъпва тезата на Антикорупционната комисия и заключава, че веднъж започнато гражданското производство по конфискация на престъпно имущество се води независимо от наказателното производство, образувано срещу разследваното лице. \"Гражданското производство се фокусира върху имуществото, а не върху лицето, което е разследвано\", пише още в становището. Според Sharpston произходът и начинът на придобиване на активите се разследват с оглед определяне дали те трябва да бъдат запорирани или конфискувани. \"Гражданската конфискация не е обвързана с резултата от наказателното производство\", смята още Еленор Шарпстън. Същата теза многократно застъпваше и вече бившият председател на КПКОНПИ Пламен Георгиев, който остро възрази срещу преюдициалното запитване на съдия Катерина Енчева от СГС до Съда в Люксембург. През пролетта на 2018 г. Георгиев изрази опасения, че питането има за цел блокиране на делото, което КПКОНПИ води срещу укриващия се в Сърбия Цветан Василев. \"Смущаващото в преюдициалното запитване на СГС е, че то възпроизвежда обстоятелства, посочени от страна на Цветан Василев\", каза в интервю за \"Правен свят\" Георгиев. Думите му станаха повод за масирана кампания срещу него, в която основни действащи лица бяха ръководствата на Съюза на съдиите в България (ССБ) и на Върховния касационен съд (ВКС) Лозан Панов, както и медиите, собственост или финансирани от подсъдимите Иво Прокопиев и Цветан Василев. По-късно Пламен Георгиев изрази очаквания, че СЕС ще се произнесе в полза на Комисията по запитването на Катерина Енчева. Според него множество от страните членки на Общността са застъпили тезата, че гражданската конфискация следва да продължи, без значение какво е решението по хода на наказателното производство, защото то е само повод за искането за запор или конфискация на имуществото, за което се твърди, че е придобито по престъпен начин. Същото мнение сега се застъпва и от Генералния адвокат на СЕС, но това не означава, че Съдът ще вземе това решение. Все пак практиката на Съда в Люксембург сочи, че в повечето случаи произнасянето съвпада със становището на Генералния адвокат. Ако и СЕС се произнесе в полза на КПКОНПИ, то решението ще има правни последици за гражданската конфискация не само у нас, но и в целия Европейски съюз. За момента е ясно, че становището на Генералния адвокат Еленор Шарпстън дава много ясна оценка и за скандалното тълкувателно решение на ВКС, прието точно преди година, с което върховните магистрати направиха неуспешен опит за саботаж на гражданската конфискация. Със спешна промяна в законодателството този маньовър на противниците на Антикорупционната комисия бе предотвратен. Към днешна дата Пламен Георгиев е генерален консул на България във Валенсия, а малко след като прати запитването до СЕС съдия Катерина Енчева бе командирована като експерт на България в Европейската комисия. Последното стана с любезното съдействие на председателя на ВКС Лозан Панов. Заради запитването на СГС обаче много от делата по конфискация на престъпно имущество, които КПКОНПИ води са във фаза изчакване на произнасянето на Съда на Европейския съюз, което се очаква да се случи до броени седмици.", "date": "2019.10.31", "title": "Генералният адвокат на евросъда подкрепи КПКОНПИ за Цветан Василев"}
{"url": "https://www.24chasa.bg/novini/article/7740003", "text": "Будителите са особено необходими днес – след 45 години на една идеология, следвана от 30 години на друга идеология. И двете идеологии, претендиращи да са ценностна система, но всъщност целящи размиването на националното съзнание, достойнство и националната идентичност и памет. Това каза днес министърът на отбраната Красимир Каракачанов, който награди изявени общественици по повод 1 ноември – Ден на народните будители, съобщиха от пресцентъра на военното министерство. Будителите бяха толкова нужни и през Възраждането, когато благодарение на тях българският народ се събуди от дълбокия сън и намери сили да се опълчи срещу турското робство. Учители, които основаваха килийни и класни училища – такива бяха те тогава, припомни министър Каракачанов. Днес будители са онези общественици, които със своята дейност не само допринасят за националната памет и сигурността, но и будят обществото по злободневни теми – теми, сякаш омаловажавани и отхвърлени от една натрапвана ни нова ценностна система. Всъщност ценностната система е една: да уважаваш своя род и език, да уважаваш своята държава и да полагаш усилия в служба на Отечеството, това посочи министърът на отбраната Красимир Каракачанов в своето обръщение към присъстващите. Официалната церемония се състоя в зала „Тържествена“ на Министерството на отбраната в присъствието на заместник-министъра на отбраната Атанас Запрянов, началника на отбраната генерал Андрей Боцев, висши военни и ръководители на структури в Министерството на отбраната. Наградите бяха връчени за доказани заслуги в областта на българската култура и образование, за научноизследователска и научноприложна дейност, за активна родолюбива дейност, благотворителност и за съществен принос към Министерството на отбраната. С почетен плакет на Министерството на отбраната бяха отличени о.з. полковник проф. Димитър Недялков – преподавател във Военна академия „Г. С. Раковски“, писателката Здравка Евтимова, журналистът международник Костадин Филипов, актьорът от Театър „Българска армия“ Иван Налбантов, и изтъкнатият български лекар, учен и филантроп, учредител на фондация „Българска памет“ д-р Милен Врабевски. За съществен принос в опазването и популяризирането на военната история, славата и традициите на българската армия бе награден Националният военно-исторически музей. Отличието прие неговия директор доц. д-р Соня Пенкова. За принос към националната сигурност и отбрана и по повод кръгла годишнина предметна награда получи професор Христо Смоленов, учен и общественик, експерт по антитероризъм. Отличията са един малък жест, с който министерството показва, че Вашите усилия са забелязани и оценени, подчерта министър Каракачанов в обръщение към наградените и им пожела да работят все по-упорито за събуждането на българския народ и за вдъхване на увереност, че нашата собствена съдба като народ зависи от нашите собствени сили.", "date": "2019.10.31", "title": "Каракачанов награди Иван Налбантов и Здравка Евтимова за Деня на будителите"}
{"url": "https://www.24chasa.bg/novini/article/7739898", "text": "„Групама Животозастраховане“ ЕАД, българско дъщерно дружество на френската банково-застрахователна група Groupama Assurances Mutuelles обявява днес 31 октомври 2019 г. приключването на финансовата сделка по придобиването на 100% акционерно участие в животозастрахователнo дружество „Експрес Животозастраховане“ от „Банка ДСК“ ЕАД и „Експресбанк“ ЕАД, български дружества на ОTP Bank Plc., след като бяха получени всички необходими разрешения от страна на регулаторите. Процесът по интеграция на „Експрес Животозастраховане“ се очаква да приключи през 2020 г. Дотогава дружеството ще продължи да извършва своята обичайна оперативна дейност под името и търговската марка „Групама Животозастраховане Експрес“ ЕАД. Със сделката се очаква френският застраховател Групама да удвои пазарния си дял в България и да достигне позиция №3 в сегмента на застраховките за кредитополучатели с пазарен дял от 21% и позиция №5 в сегмент „Злополука“ с пазарен дял от 9 %. „ .\", коментира г-н Оливие Пекьо, директор международни филиали в Групама Груп. „ “, заяви г-жа Селин Болар, изпълнителен директор на Групама в България.", "date": "2019.10.31", "title": "„Групама Животозастраховане“ ЕАД придоби ЗАД „Експрес Животозастраховане“"}
{"url": "https://www.24chasa.bg/novini/article/7739994", "text": "bTV е телевизията, отразила по най-добрия начин изборния 27 октомври според над 44% от респондентите в експресно национално представително проучване на независимата агенция „Маркет линкс”*. По мнение на 47.4% от анкетираните, в 360-градусовото изборно студио на медията са гостували най-интересните събеседници, а според 48% от тях Антон Хекимян, Лиляна Боянова и Светослав Иванов са се справили най-добре като водещи, спрямо колегите си от другите телевизии. В изборната неделя на 3 ноември платформите на bTV отново ще реализират мащабна журналистическа концепция. В основата ѝ е проследяване на най-важното от деня на вота в 18-те областни града, които ще изберат своите кметове на балотаж. Зрителите ще видят живи включвания и разследвания от цялата страна, последно поколение добавена реалност и интересни срещи с авторитетни гости в единствената у нас 360-градусова изборна ТВ продукция. Традиционно, зрителите ще могат да проследят най-важното от изборния ден на всички bTV платформи още от 08:00 ч. сутринта – със специалното издание на предаването „ ” и постоянните и извънредни емисии на bTV Новините. Точно в 17 ч. Антон Хекимян и Светослав Иванов ще открият специалното студио „ “ и ще посрещнат в него топ анализатори и социолози, ключови политически фигури, обичани артисти и лица от ефира на bTV. През цялото време репортерите на bTV ще продължават да следят за нередности и да информират обществото за случващото се. В края на изборния ден - в 20.00 ч., с помощта на иновативни триизмерни графики Лиляна Боянова ще представи първите резултати от гласуването по данни на независимите социологически агенции „Маркет линкс” и „Алфа Рисърч“, след което зрителите ще станат свидетели на първите коментари на победители и победени. Освен да следят новините от балотажа по  и  , в неделя, 3 ноември, гражданите ще имат възможност да подават сигнали в платформата „ ”. Те ще могат да проследят изборния ден в развитие и онлайн на  и   на  , както и да коментират всичко, свързано с финалния вот, във  и Instagram.", "date": "2019.10.31", "title": "bTV - с най-добро отразяване на изборния ден"}
{"url": "https://www.24chasa.bg/novini/article/7740036", "text": "След разговор между министър-председателя Бойко Борисов и президента Румен Радев бе решено държавният глава да представлява България на Срещата на върха между държавните и правителствени ръководители на страните-членки от НАТО, съобщиха от пресцентъра на Министерски съвет. Форумът ще се проведе на 3 и 4 декември 2019 г. в Лондон. В британската столица лидерите на 29-те държави от Алианса ще отбележат 70 години от създаването на НАТО.", "date": "2019.10.31", "title": "Радев вместо Борисов на срещата на върха на НАТО в Лондон"}
{"url": "https://www.24chasa.bg/novini/article/7739479", "text": "САЩ са приятел и партньор на Северна Македония, заяви днес в Скопие специалният представител на американския държавен секретар за Западните Балкани Матю Палмър, цитиран от Танюг. След среща с премиера Зоран Заев Палмър каза, че САЩ желаят европейска перспектива за Северна Македония, предава БТА. \"Ясно заявихме това тук, в Скопие, и ще го кажем ясно и в разговор с нашите европейски партньори\", каза Палмър. Американският представител, който през последните дни се срещна с президента на Северна Македония Стево Пендаровски, външния министър Никола Димитров, министъра на отбраната Радмила Шекеринска и лидера на опозиционната партия ВМРО-ДПМНЕ Християн Мицкоски, а днес и с премиера Зоран Заев, каза, че срещите му в Скопие са били конструктивни и основните им теми са били свързани с актуалните събития в Северна Македония, в Брюксел и в региона. Палмър изрази задоволство от ратифицирането на протокола за членство на Северна Македония в НАТО в американския Сенат и добави, че Вашингтон се радва, че страната ще стане 30-ата страна членка на алианса. Той каза още, че САЩ ще продължат да подкрепят Преспанското споразумение между Скопие и Атина, което реши дългогодишния спор за името на Македония, защото този документ е важен за сигурността и стабилността на целия регион.", "date": "2019.10.31", "title": "Матю Палмър: САЩ са приятел и партньор на Северна Македония"}
{"url": "https://www.24chasa.bg/novini/article/7739484", "text": "По искане на Районна прокуратура - Велико Търново е наложена мярка за неотклонение задържане под стража на рецидивист за извършена поредна кражба, предадоха от държавното обвинение. К. Г. е привлечен в качеството на обвиняем за това, че на 25.04.2019 г. в гр. Велико Търново, след предварителен сговор с К. Т., чрез използване на пластина от цип проникнал в избено помещение и отнел ъглошлайф, зеге (прободен трион), дрелка, бъркалка за строителни смеси, гидория, велосипед, разпънка за купе, комплект китайски гаечни ключове, комплект ключове, гидория, панел за CD, комбинирани клещи, оригинален комплект гаечни ключове за мотоциклет, комплект метчици и плашки и цифров волтметър. Задигнатите вещи са на обща стойност 709,50 лева, като кражбата представлява опасен рецидив – престъпление по чл. 196, ал. 1, вр. чл. 195, ал. 1, вр. чл. 194, ал. 1, вр. чл. 29 от НК. Преценено е, че от събраните до момента доказателства, може да се направи обосновано предположение за авторството на деянието и е налице опасност рецидивистът да се укрие и да извърши друго престъпление. Разследването продължава под ръководството на Районна прокуратура – Велико Търново.", "date": "2019.10.31", "title": "Оставиха в ареста изпечен крадец, обрал мазе с пластина от цип във Велико Търново"}
{"url": "https://www.24chasa.bg/novini/article/7739519", "text": "Допълнителни стипендии вероятно ще получат за най-добрите ученици от топ 10 по резултати от матурите, които решат да учат педагогика според проекта за бюджета за догодина. Това съобщи министърът на образованието Красимир Вълчев. Допълнителни стипендии обмислят и за отличниците, които ще учат в инженерни специалности, в които има най-голям недостиг на кадри. Най-добрите образователни системи са в тези страни, в които най-добрите ученици стават учители, респективно - технологично най-развитите страни са тези, в които най-добрите ученици стават инженери, обясни Красимир Вълчев. Ще се увеличат също стипендиите на учениците от дуалната форма на обучение. \"Разходите за образование растат с 610 млн. лв. Част от този ръст е в резултат на очакванията за увеличен обем на усвоените средства от Европейския съюз. 90,520 млн. лв. е ръстът на разходите с източник държавния бюджет\", каза още министърът. Той обясни, че основната политика, както и в предишните години, е за увеличение на възнагражденията в резултат на изпълнението на ангажимента за двукратно увеличение в 4-годишен период. 360 млн. лв. повече има за следващата година спрямо тази. В 4-годишен период сума е 1 млрд. 380 млн. лв. повече. Отделени са средства за ремонт на ученически общежития. \"Първоначално са 3 млн. лв., но вероятно ще бъдат повече, защото общежитията са предпоставка професионалните гимназии да привличат ученици дори от съседни области. Разширяваме правото на транспорт със законова промяна. Транспортът вече няма да е до най-близкото училище, а и до по-далечна професионална гимназия на разумно за време пътуване, ако ученикът се обучава в специалност с очакван бъдещ недостиг на пазара на труда или защитена специалност\", обясни Красимир Вълчев. Акцент следващата година ще бъде и темата за насърчаване на иновациите. \"Системата през следващите десетилетия ще се променя в най-голяма степен благодарение на енергията, креативността на учителите и училищата за иновации, за това да намерят собствения креативен подход да мотивират интереса за учене на учениците, не толкова благовдарение на министерството с правила, зададени отгоре, затова пък ние трябва да провокираме иновациите. Имаме 20 млн. лв. за оборудване на кабинети, които ще бъдат обвързани и с иновациите. Това няма да бъде смяна на чиновете, а оборудвано, свързано с промяна на методите на обучение. Това могат да бъдат STEM центрове. Може да е просто преподредба на класната стая, която прави ученика по-активен участник в учебния процес\", обясни Вълчев.", "date": "2019.10.31", "title": "Допълнителни стипендии за топ 10 от матурите, които ще учат за учители"}
{"url": "https://www.24chasa.bg/novini/article/7739457", "text": "\"Отличникът в XXI век не е ученикът с отлични оценки и резултати, а този, който е създател, а за да е такъв трябва да мечтател. Вие сте тези, които мечтаете, създавате и тези, които ще формирате нашето бъдеще.\" С тези думи се обърна образователният министър Красимир Вълчев към учениците, които бяха наградени на специална церемония и влязоха в третия випуск на \"Отличниците на България\". Министърът лично връчи наградата на Алекс Цветанов, Надежда Цачева, Рангел Плачков и Радостина Богословова от СМГ, които разработиха платформа, в която ученици могат да си търсят работа и стаж. Ключовите думи за XXI век ще бъдат креативност, свързаност, алгоритъм, това са направили учениците от СМГ, обърна се към тях министърът. Припомни, че миналата година връчи наградата на Георги Александров, които иска да стане преподавател по физика. \"Учителят е професия на бъдещето, а най-много разчитаме на учителите. Разчитаме и на създателите, а от тях зависи дали ще бъдем развита страна\", каза още Вълчев. И обясни, че голямото предизвикателство е да се провокира интересът на учениците към математиката и природните науки. \"През следващата година професиите, които ще имат най-голям ръст на доходите  са именно тези с изучаване на математика и природни науки. Тайната е в свързването на знания и умения \", каза още Вълчев. Припомни, че сега се води разговор дали учениците трябва да почиват с един ден повече заради изборите. \"Сигурно краткосрочното ни щастие зависи от това да имаме повече почивни дни, но дългосрочното ни зависи от това да положим повече сили, да инвестираме повече сили и усилия. Днес няколко пъти чух, че тези ученици, които награждаваме, са красиви умове. Убеден съм, че те са и щастливи\", каза още Красимир Вълчев.  \"За поредна година поздравления, за организаторите от \"24 часа\" и персонално за г-жа Гочева и всички партньори. Този формат е пример как трябва да взаимодействаме. Поздравления за отличените. Вие синтезирате това което искаме да виждаме и чувстваме, това, което ни прави по-обнадеждени за бъдещето\", каза още Вълчев.  ", "date": "2019.10.31", "title": "Красимир Вълчев: Отличникът на бъдещето ще е създател, а не ученик с отлични оценки"}
{"url": "https://www.24chasa.bg/novini/article/7739511", "text": "Тричленен състав на Върховния административен съд отмени текстове от Наредбата за продуктова такса за превозвачите.  Съгласно текстовете при регистрация на ТИР-ове и автобуси (моторни превозни средства от категориите M2 и N2, и M3 и N3) трябваше да се заплащат продуктови такси на рециклиране. Отменените разпоредби засягаха автобуси за превоз на пътници над 8 места, както и за моторни превозни средства, предназначени за превоз на товари над 3,5 тона. Според върховните магистрати отменените тестове влизат в пряко противоречие с други закони, предаде БТА. Размерът на таксата трябва да е определен по нормативно регулиран и обоснован метод, а в случая липсва всякаква информация относно механизма за определянето на продуктовата такса, пише съдът в мотивите си. Решението не е окончателно.", "date": "2019.10.31", "title": "Без продуктови такси за превозвачите, реши ВАС"}
{"url": "https://www.24chasa.bg/novini/article/7739544", "text": "Държавният департамент на САЩ е одобрил продажбата на два хеликоптера \"Блекхоук\" с принадлежащото им оборудване на стойност 115 милиона долара на Хърватия, съобщи хърватската телевизия ХРТ, цитирана от БТА. Държавният департамент е уведомил за това решение и Конгреса. Зелената светлина, дадена от Държавния департамент, е важна процедурна част за сделката, чиито подробности ще бъдат договорени от Пентагона и хърватското министерство на отбраната. Хърватия реши да модернизира бойната си ескадрила и да купи допълнителни хеликоптери и военно оборудване.", "date": "2019.10.31", "title": "САЩ одобриха продажбата на два хеликоптера \"Блекхоук\" на Хърватия"}
{"url": "https://www.24chasa.bg/novini/article/7739561", "text": "Областният комитет на ВМРО – Българско национално движение в София е взел решение на балотажа на 3 ноември да бъде подкрепена Йорданка Фандъкова за кмет на София, се казва в съобщение до медиите на ВМРО-София. Проведени са срещи с г-жа Фандъкова и екипа ѝ, като е постигнато съгласие за съвместна работа в следващия мандат на Столичния общински съвет по теми като подобряване на сигурността в града, благоустройство на кварталите и развиване на северните райони. Позицията на ВМРО–София е, че в следващите четири години усилията на кмета на общината и Общинския съвет трябва да се насочат по тези теми. Логично е ангажиментите да бъдат потвърдени преди балотажа, каквато е била и позицията на представителите на ГЕРБ. Председателят на областния комитет на ВМРО в София Владимир Митов потвърждава, че с екипа на Йорданка Фандъкова е постигнато съгласие по водещи за ВМРО теми, което е добра основа за споразумение, след като Фандъкова бъде избрана за кмет. Общинският съветник от ВМРО и член на Националния изпълнителен комитет на Организацията Карлос Контрера смята, че подкрепата за Йорданка Фандъкова е логична. Според него с другия кандидат на балотажа в София – Мая Манолова, няма как да се постигне никакво съгласие. Тя обещава всичко на всички, подчерта Контрера. Също така няма как ВМРО да работи в Общинския съвет с групата на Мая Манолова – съветниците от БСП. Карлос Контрера е категоричен, че на балотажа ще подкрепи кандидата Йорданка Фандъкова.", "date": "2019.10.31", "title": "ВМРО–София подкрепя Йорданка Фандъкова за кмет"}
{"url": "https://www.24chasa.bg/novini/article/7739560", "text": "Вицепремиерът и министър на отбраната Красимир Каракачанов награди изтъкнати българи по повод Деня на народните будители - 1 ноември. В приветствието си министър Каракачанов заяви, че будителите не са били необходими само през Възраждането, те са необходими и днес. Когато българският народ беше заливан 45 години от една идеология, последните близо 30 години от друга идеология - и двете близки по същество, целящи размиването на съзнанието, достойнството и националната памет, будителите отново са необходими, каза Каракачанов, цитиран от БТА. Будителите днес са тези общественици, които със своята дейност не само допринасят за националната памет и сигурността, но и обръщат внимание и будят обществото по злободневни теми, но като че ли отхвърлени от \"новите\" ни ценностни системи, каза министърът. Всъщност ценностната система на българския народ винаги е била една и не виждам защо трябва да бъде сменяна в името на нещо конюнктурно, каза още той. По думите на Каракачанов има една ценностна система - да уважаваш своя род и език, своята държава и да полагаш усилия в служба на отечеството и народа си, за да може той да функционира в една жизнена държава, за да оцелее и в следващите столетия, както сме оцелели последните 1400 години. С Почетен плакет на Министерството на отбраната за доказани заслуги в българската култура и образование, за научноизследователска и научноприложна дейност, за активна родолюбива дейност, благотворителност и съществен принос към МО бяха наградени о.з. полк. проф. Димитър Недялков - преподавател във Военната академия \"Г. С. Раковски\", писателката Здравка Евтимова, журналистът международник Костадин Филипов, актьорът от театър \"Българска армия\" Иван Налбантов. С награда беше удостоен д-р Милен Врабевски - учредител и председател на Фондация \"Българска памет\". Награди бяха връчени и на Националния военноисторически музей, както и на проф. Христо Смоленов - учен, експерт по антитероризъм.", "date": "2019.10.31", "title": "Каракачанов награди изтъкнати българи по случай Деня на народните будители"}
{"url": "https://www.24chasa.bg/novini/article/7739574", "text": "Гърция трябва спешно да подобри ситуацията в лагерите, в които са настанени десетки хиляди кандидати за убежище, включително и чрез прехвърляне на хора от островите в Егейско море, заяви днес на пресконференция в Атина комисарят на Съвета на Европа по човешките права Дуня Миятович, съобщи ДПА. \"Нужди са спешни мерки за подобряване на отчайващите условия, в които живеят хиляди човешки същества\", каза Миятович след посещение в т.нар. \"горещи точки\" за обработка на молби за убежище на островите Лесбос и Самос и край Коринт в континентална Гърция, предаде БТА. Комисарят на Съвета на Европа каза, че е потресена от нехигиеничните условия, в които са държани мигрантите на островите, и описа ситуацията там като \"взривоопасна\". След новото рязко увеличаване на пристигащите мигранти през Егейско море ситуацията в \"извънредно пренаселените лагери (...) вече няма нищо общо с приемането на кандидати за убежище\", а \"се е превърнала в борба за оцеляване\", каза Миятович.", "date": "2019.10.31", "title": "Съветът на Европа: Гърция спешно трябва да подобри ситуацията в лагерите за мигранти"}
{"url": "https://www.24chasa.bg/novini/article/7739592", "text": "Европейската комисия под председателството на Жан-Клод Юнкер преминава от утре в режим на ограничени правомощия с изтичането на мандата й. Това отбеляза днес говорител на комисията, предаде БТА.  Той поясни, че целта остава от 1 декември в длъжност да встъпи комисията под председателството на Урсула фон дер Лайен. За да се случи това, ще бъде необходимо съставът на новата комисия да бъде утвърден от Европейския парламент. Все още Фон дер Лайен преговаря с Великобритания и Румъния да представят кандидати за еврокомисари. От утре действащата комисия ще има правото да решава само неотложни задачи, но няма да се произнася по чувствителни и политически въпроси, които ще засягат работата на екипа на Фон дер Лайен. Комисията временно няма да може да представя законодателни предложения. През ноември ЕК ще се занимава само с обикновени всекидневни административни задачи. Представители на комисията ще продължат да участват в междуинституционалните преговори за ново законодателство, поясни говорителят.", "date": "2019.10.31", "title": "Европейската комисия от утре преминава в\nрежим на ограничени правомощия"}
{"url": "https://www.24chasa.bg/novini/article/7739602", "text": "ффМогат ли двама души да обичат България, без дори да са стъпвали тук? Това пита в новия си роман “Влез през другата врата” (ИК “Хермес”) известната писателка Весела Люцканова. Един млад човек с български корени е обещал да пръсне праха на праотеца си на българска земя. На летището среща внучката на американски професор, написал с обич и възторг книга за България. Двамата млади се влюбват лудо. Ще съумеят ли да преодолеят различията си и да приемат страната ни като своя? 15 класически приказки, които помагат да разберем по-добре себе си и да изградим един по-добър живот, преразказани от мъдреца Хорхе Букай, издава ИК “Хермес”. От приказките можем да научим много за човешкото поведение. В тях са заключени нашите страхове, фантазии и мечти, целите, които си поставяме и постигаме, заплахите и предизвикателствата, пред които трябва да се изправим. Хорхе Букай разказва на един модерен и магичен език 15 приказки и класически истории: Грозното патенце, Спящата красавица, легендата за Одисей и други. Авторът изказва традиционната поука, но обръща внимание и на съвременната интерпретация, чрез която разкрива най-доброто и най-лошото в нас и нашето поведение. Освен че ни припомня важни морални уроци, тази книга ни дава възможност да се върнем към възхитителните приказки от нашето детство и да научим любопитни факти за това как е възникнала всяка от тях и как се е съхранила през времето и различните култури. Хорхе Букай е един от най-четените писатели на нашето време. Книгите му са бестселъри. Част от темите, които аржентинецът засяга, са търсенето на смисъл, самоуважението, отношенията в двойката и семейните конфликти, преодоляването на скръбта, вината и депресията, нуждата от любов и самоутвърждаване, стремежът към самопознание и приемане.", "date": "2019.10.31", "title": "Весела Люцканова отваря друга врата към България с ИК \"Хермес\""}
{"url": "https://www.24chasa.bg/novini/article/7739563", "text": "Държавите от ЕС сами решават дали да приберат у дома джихадистите, заяви днес говорител на Европейската комисия по повод настояването на САЩ терористите с европейски паспорти, задържани в Сирия, да бъдат върнати и съдени в Европа, предава БТА. Знаем какво предизвикателство е връщането на т. нар. \"чуждестранни бойци\". ЕС днес е по-подготвен, на границите се извършват задължителни проверки на всички преминаващи, държавите в Общността са задължени да обменят данни за заподозрени в тероризъм, добави говорителят. По-рано днес белгийски медии цитираха посланика на САЩ в Брюксел, според когото джихадистите трябва да бъдат върнати в Европа заради заплахата да избягат от кюрдските затвори в северната част на Сирия. По думите на посланика Вашингтон е готов да окаже \"материална помощ\" за прибирането на терористите.", "date": "2019.10.31", "title": "ЕК: Държавите от ЕС решават дали да върнат джихадистите в Европа"}
{"url": "https://www.24chasa.bg/novini/article/7739597", "text": "Самокатастрофирал товарен автомобил затвори временно Прохода на републиката, съобщиха от ОДМВР - Велико Търново. Произшествието е станало между селата Вонеща вода и Въглевци. По първоначална информация пострадали няма. Екипи на Пътна полиция пренасочваха леките автомобили през Шипка, товарните изчакват на място. Към 15:30 движението беше възстановено.", "date": "2019.10.31", "title": "Катастрофирал тир блокира Хаинбоаз"}
{"url": "https://www.24chasa.bg/novini/article/7739227", "text": "Северна Корея изстреля днес към морето два снаряда с малък обхват, съобщи южнокорейският Генерален щаб, предаде Ройтерс, цитирана от БТА. Снарядите, които според японските власти вероятно са балистични ракети, са прелетели 370 км при максимална височина 90 км, се казва в съобщението. В него се отбелязва, че военни експерти от Южна Корея и САЩ извършват подробен анализ на събитието. Премиерът на Япония Шиндзо Абе осъди остро действията на Северна Корея и каза пред репортери, че страната му \"повече от всякога\" трябва да увеличи потенциала си \"за ранно предупреждение и наблюдение\", предаде ДПА. Агенция Киодо цитира японски източници, според които балистичните ракети са били с малък обсег. Асошиейтед прес цитира официални източници в Сеул и Токио, която твърдят, че подновявайки оръжейните си изпитания, Пхенян вероятно се опитва да окаже натиск върху Вашингтон на фона на спрелите ядрени преговори.", "date": "2019.10.31", "title": "Пхенян изстреля балистични ракети\nс малък обхват (Обновена)"}
{"url": "https://www.24chasa.bg/novini/article/7739647", "text": "Турската централна банка е използвала значителна част от възможностите си за либерализиране на паричната политика. Това обяви днес управителят Мурат Юсал, след като през последните четири месеца банката намали водещия си лихвен процент общо с 1000 базисни пункта, предаде Ройтерс. На пресконференция Юсал съобщи, че централната банка е понижила средната си прогноза за инфлацията за края на 2019 година до 12 процента спрямо 13,9 процента при предишния тримесечен доклад, предава БТА. Анализаторите очакваха такова понижение, дори и под 12 процента. Миналогодишната валутна криза потопи Турция в рецесия и тласна инфлацията над 25 процента, подтиквайки към агресивно затягане на паричната политика. През септември инфлацията спадна до 9,26 процента, припомня Ройтерс. Умереното възстановяване на икономическата активност продължава, но инвестиционното търсене остава слабо, а влошаващата се перспектива за глобалното търсене се отразява и на външното търсене, предупреди управителят. Миналата седмица банката свали лихвата си до 14 процента, възползвайки се от по-ниската инфлация и по-стабилната турска лира, след като Вашингтон отмени санкциите заради военната офанзива на Анкара в Сирия. Пред юлското понижение лихвата бе 24 процента. /БТА-ИКОНОМИКА ЕКСПРЕС/ Цветомира Маринова", "date": "2019.10.31", "title": "Понижението на лихвата е изчерпана възможност\nза турската централна банка"}
{"url": "https://www.24chasa.bg/novini/article/7739657", "text": "Това заяви арх. Стефан Стефанов, единственият независим кандидат в битката за „Младост”. На балотажа за кмет той се изправя срещу опонент от ГЕРБ, съобщиха от пресцентъра на БСП - София.  „Аз и семейството ми живеем в „Младост”. Дъщеря ми посещава детска градина в „Младост и тук ще расте. В „Младост” живеят майка ми и баща ми”, допълни Стефанов, който е издигнат от инициативен комитет от съкварталци. Той обяви, че с радост би се изправил на дискусия с опонента му, депутатка от ГЕРБ. Тъй като тя не живее в района, а е изпратена като партийно назначение, ще я запита дали е наясно с проблемите на „Младост”. „Едва ли знае сутрин кой маршрут да избере, за да се опита да избегне задръстванията? Знае ли, че тротоарите ни са с плаващи плочки, които след дъжд ни окъпват с кал? Знае ли, че майките бутат колички по улицата, защото на тротоарите са спрели коли?”. „На живо не я познавам, може би не обича да се разхожда сред хората. Но по снимките винаги я виждам усмихната. А на мен изобщо не ми е до смях, защото зная колко работа ме чака”, добави арх. Стефан Стефанов, който каза, че се чуди дали опонентката му като кмет би била толкова пасивна, както в Народното събрание. „Отворих сайта на парламента и видях, че от началото на мандата тя има точно 6 парламентарни питания. Предпоследното през март, последното сега по време на изборната кампания. За сравнение, например Ирена Анастасова, която бе директор на училище в „Младост”, а сега е народен представител, е задала над 30 въпроса по актуални теми”, мотивира се Стефанов. Въпреки че е независим, арх. Стефан Стефанов получава широко обществено и политическо доверие. До него застават леви, десни и центристки партии като БСП, БСДП, „Екогласност”, Възраждане, граждански организации като „Да спасим парк „Въртопо”. Подкрепата си изразиха историкът проф. Андрей Пантев, олимпийският шампион Таню Киряков, футболният деятел Вальо Михов, настоящи и бивши народни представители като Ирена Анастасова и Иван Генов, общинските съветници Милка Христова и Калоян Паргов, певецът Орлин Горанов. Решенията за „Младост” на арх. Стефанов се фокусират върху няколко основни точки. На първо място това е реализацията на парк „Въртопо”, който ще бъде с мащабите на Южен парк. Също осъществяването на нови паркинги с поне 2000 места. Стефанов ще работи за културен дом в квартала, за втора млечна кухня, за дом за възрастни хора. Той ще залага на скоростното реновиране на детските площадки, които да бъдат поддържани , а около тях да бъде косена тревата своевременно. И законовото решаване на последствията от презастрояването. По тази тема той отново се обърна към кандидата на ГЕРБ и запита дали тя ще може да се бори с този проблем, след като гл. архитект на г-жа Фандъкова и законите на управляващите го поощряват. А относно прословутата градинка при бл. 401, ситуацията е абсурдна и точно Фандъкова с ръководения от ГЕРБ Общински съвет, през 2009 г са превърнали градинката в урегулиран имот за застрояване, приемайки този абсурден ПУП за „Младост”. Независимият кандидат призова съкварталците му да бъдат активни граждани и е категоричен, че както и досега, вратата му ще е отворена за тях: Гражданите ще имат пряк и непосредствен контрол на работата ми като кмет. Ще ги призова в неделя да бъдат активни, защото бъдещето на квартала зависи от всеки един от нас. Не ги призовавам да гласуват за мен, но ако решат могат да го направят с №87.", "date": "2019.10.31", "title": "Кандидатът от Младост за кмет на Младост"}
{"url": "https://www.24chasa.bg/novini/article/7739319", "text": "Мозъчна операция на млада пациентка, извършена от неврохирурзи от Тексас, САЩ, беше отчасти предавана пряко във Фейсбук, съобщи Франс прес. За целите на интервенцията 25-годишната Джена Шард е оставена будна, за да може да разговаря с хирурзите и да ги насочва. Операцията е продължила четири часа и половина. Извършена е от екип от Методисткия медицински център в Далас, Тексас. Прякото предаване във Фейсбук е продължило около 40 минути. Към сряда видеото е гледано от близо 100 000 души. Джена Шард страда от епилептични пристъпи в резултат на възпаление на кръвоносни съдове в левия слепоочен дял. Затова е засегнат говорът й, обяснява ръководителят на отделението по неврохирургия Нимеш Пател. Медикаментите се оказват неефикасни, поради което специалистите решават да я оперират, за да отстранят инфектираната маса. Обикновено подобни операции се извършват под пълна упойка. В случая обаче лезията се намира в твърде деликатна зона и хирурзите решават, със съгласието на пациентката, тя да остане в съзнание, за да може да говори и да ги направлява в създаването на \"карта\" на мозъка й. \"Подобна операция, макар да е в \"репертоара\" ни, не е рутинна. За да сме наясно как да достигнем и отстраним лезията, трябваше да определим безопасните зони, т.е. функционалните части на мозъка, за да не засегнем частта, която отговаря за говора\", казва Нимеш Пател. В хода на интервенцията пациентката изрежда списък с думи като \"птица\", \"куче\", \"пеперуда\" и числа, докато хирурзите стимулират различни зони в мозъка. \"Ако тя не е в състояние да произнесе проста дума, това означава, че зоната не е безопасна. Говорихме дори за кучето й, за да проверим способността й за запаметяване\", допълва Пател. Джена Шард, студентка по физиотерапия, е пожелала операцията да бъде предавана пряко с цел да образова зрителите за операциите в будно състояние\".", "date": "2019.10.31", "title": "Предадоха мозъчна операция пряко във Фейсбук (Видео)"}
{"url": "https://www.24chasa.bg/novini/article/7739321", "text": "Разкриване на нови 200 щатни бройки за служителите в затворите е разпоредил премиерът Борисов заради протестната готовност на синдикатите. Те ще бъдат в главни дирекции охрана и изпълнение на наказанията. Това заяви министърът на правосъдието Данаил Кирилов след заседанието на Министерския съвет. Около 7 млн. лв. ще струват новите щатни бройки. Според новия бюджет правосъдното министерство ще получи 26 млн. лв. повече догодина. Общият дефицит, който трябва да се компенсира, е около 1600 щата, призна Кирилов. Спешният дефицит е около 676 бройки. Според министърът исканията на синдикатите имат основание, но те се изпълняват. Така например е удовлетворено и искането им за 10% увеличение на заплатите, както и повече бюджет за разходите за облекло. Разкриването на нови щатни бройки няма да е за сметка на тези неща, а ще се постигне чрез икономии. Кирилов призна, че поводът за разкриването на нови места е протестната готовност на синдикатите но причината е ангажиментът за това, който министър Цачева е поела още преди 2 години. Със синдикатите се води непрекъснат и добросъвестен диалог, категоричен беше министърът. Той припомни и, че ще се оптимизира съдебната власт, като една от стъпките за това е новата съдебна карта в България, която в момента се подготвя. По повод несъгласието на ВСС за бюджета Кирилов обясни, че и Висшият съдебен съвет, и изпълнителната власт могат да правят предложения, които се разглеждат независимо едно от друго в парламента. Той лично подкрепял това на Министерския съвет, защото правителството се старае да осъществи исканите съдебни реформи и промени в съдебната власт. Има конкретни виждания за оптимизиране на разходите в сферата, като например проектът за видеоконферентни връзки. Кирилов обясни, че не е присъствал на заседанието на ВСС вчера, защото нямало как да промени графика си, а и искал то да се проведе само от състава на ВСС.", "date": "2019.10.31", "title": "Нови 200 щата се отварят за служителите в затворите"}
{"url": "https://www.24chasa.bg/novini/article/7739326", "text": "Мусала се събуди със снежна пелерина.  Температурата на върха е около -2 градуса, като метеоролози предупреждават, че валежи от сняг се очакват в планините над 1800 метра надморска височина. В по-ниските части днешният и утрешният ден ще бъде белязан от валежи, предаде  Ще духа до умерен вятър от запад – северозапад, който привечер ще се ориентира от изток, югоизток и ще се усили. Максималната температура на височина 1200 метра ще е около 5°, на 2000 метра – около 0°. В равнините и низините днес времето ще бъде облачно и дъждовно. По-значителни ще са валежите в Източна България и крайните югозападни райони. Ще духа умерен североизточен вятър и с него ще продължи да нахлува студен въздух. Към 14 часа температурите ще бъдат предимно между 5° и 10°, в София около 9°, а Пловдив до 12°, предават от НИМХ. Атмосферното налягане е малко по-високо от средното за месеца и през деня още малко ще се повиши.", "date": "2019.10.31", "title": "Сняг заваля на връх Мусала"}
{"url": "https://www.24chasa.bg/novini/article/7739336", "text": "В Търговищко е разкрит иманяр, извършвал разкопки; 62-годишният мъж от областния град не е притежавал разрешително за дейността, съобщиха от ОД на МВР. Иманярят е засечен вчера при полицейска проверка в землището на село Буховци, в местността \"Фисека\". Той извършвал изкопни работи със земекопни инструменти и техника. У него не са открити находки. От полицията допълниха за БТА, че мъжът не е криминално проявен и в момента е безработен. В района на селото има археологически обекти, като някои от тях не са проучени, уточниха от Регионалния исторически музей. Образувано е досъдебно производство.", "date": "2019.10.31", "title": "Хванаха иманяр с находки в Търговищко"}
{"url": "https://www.24chasa.bg/novini/article/7739344", "text": "Китайски официални представители са изразили съмнение дали е възможно да се постигне всеобхватна дългосрочна търговска сделка с Вашингтон и с президента на САЩ Доналд Тръмп, съобщи в петък агенция Блумбърг, позовавайки се на свои неназовани източници. Според същата информация, китайските представители са посочили в частни разговори в Пекин, че Китай няма да отстъпва по най-трънливите спорни въпроси в преговорите със САЩ, предаде Китайските чиновници също така са притеснени от импулсивния характер на Доналд Тръмп и рисковете, че той може дори да се откаже от временната сделка, известна като \"първа фаза\", която двете водещи световни икономики се стремят да подпишат през ноември, посочи Блумбърг. Освен това се отбелязва, че Китай настоява за прекратяване на тарифната война, за да могат да се стартират преговорите по \"втората фаза\" от всеобхватната търговска сделка със САЩ. Макар и непотвърдена, информацията на Блумбърг парира сутрешната позитивна инвеститорска настройка на капиталовите пазари, довеждайки до понижение на основните европейски фондови индекси и на американските фондови фючърси. След слабо повишение в началото на европейската търговия, сега всички водещи борси на стария континент се оцветяват в червено, като обшият индекс Stoxx Europe 600 се понижава с0,48%, немският DAX 30 - с 0,54%, френският CAC 40 - с 0,55% и британският FTSE100 - с 0,8%. Фючърсите на трите водещи американски фондови индекси също реагират негативно на информацията на Блумбърг, като фючърсите на DJIA се понижават с над 100 пункта (с 0,42%), на S&P500 - с 0,45% и на Nasdaq100 - с 0,32%.", "date": "2019.10.31", "title": "Китай се съмнява, че може да сключи дългосрочна търговска сделка с Тръмп"}
{"url": "https://www.24chasa.bg/novini/article/7739355", "text": "Полицията проверява сигнал за забравена раница, с неустановено съдържание, на бул. „Дондуков“ и ул. „Георги Бенковски“, предаде репортер на „Фокус“. На мястото има полиция и пожарна. Районът е отцепен.                                                                                                                                                                                                                                                                                                                                ", "date": "2019.10.31", "title": "Полицията проверява сигнал за забравена раница в столицата"}
{"url": "https://www.24chasa.bg/novini/article/7739353", "text": "Доброволен арест и признаване на вина за двама от измамниците на „ало” мафията. Братята Георги и Васил се предадоха доброволно в районното полицейско управление в Гълъбово, съобщава  . Двамата бяха обявени за международно издирване след видео, в което се вижда как те живеят необезпокоявани в Букурещ и извършат телефонни измами от там. Очаква се братята да сключат споразумение с прокуратурата, като единият ще поеме вината на другия. Вероятно те ще върнат парите на измаменото семейство от Стара Загора, на което преди година отмъкнаха 10 000 лева.", "date": "2019.10.31", "title": "Ало измамници се предадоха в полицията"}
{"url": "https://www.24chasa.bg/novini/article/7739352", "text": "Спестовността е важна добродетел. Тя не просто ни осигурява финансова независимост и сигурност, а и формира важна част от инвестициите в народното стопанство като цяло. За да се подчертае именно тази важна компонента, преди точно 95 години - по време на Заседание на спестовните каси в Милано, участници от 29 нации обявяват създаването на Международен ден на спестовността. Без спестявания не е възможно да се подсигури стабилното развитие на обществото, защото изтеглените чрез потреблението средства отново влизат в стопанския кръгооборот чрез капиталовия пазар.  Днес е годишнина от създаването в Милано, Италия, на Международния институт на спестовните банки (31 октомври 1924). Световният ден на спестовността се отбелязва от 1925 г. с решение на първия Световен конгрес на спестовните каси в Милано, Италия (27 април - 31 октомври 1924). В България започва да се отбелязва през последната неделя на м. октомври след създаването на Държавната спестовна каса през 1951 г. (дн. \"Банка ДСК\"), която също е член на организацията. На този ден трябва да се посвети не само спестяването на пари, както е според замисъла на създателите му, но и спестяване в широкия смисъл на думата: да се спести време, усилия, грижливо отношение към вещите и други подобни неща. През 1989 г. Международният ден на спестовността е официално записан в директива на Организацията на обединените нации. Днес Международният ден на спестовността е позабравен, вероятно защото съвпада с Хелоуин. Идеята на Международния ден на спестовността е по целия свят на 31 октомври всички банки да са отворени, за да могат хората да внасят спестяванията си в своите сметки.", "date": "2019.10.31", "title": "Днес е световен ден на спестовността"}
{"url": "https://www.24chasa.bg/novini/article/7739366", "text": "Правителството одобри трите държавни бюджета за догодина - на държавата, на здравната каса и на общественото осигуряване. Заложено е увеличение на заплатите в бюджетния сектор, образованието и здравеопазването, съобщи Бюджет без изненади, който запазва сегашната политика на правителството, както по отношение на данъците, така по отношение на социалните плащания, беше представен днес на Министерския съвет. Този бюджет е балансиран, т.е. приходите и разходите са равни. Приоритетни остават областите образование, отбрана, здравеопазване, както и повишаване на доходите. Приходите, които ще бъдат събрани тази година от държавата, са 46 млрд. и 800 млн. лева. По-голяма част от тях ще дойдат от данъци и основно от ДДС. Освен това една четвърт ще бъде осигурена чрез социални плащания. И тази, и следващата година ставките на основните данъци ще останат без промяна - 20% ДДС и по 10% корпоративен и подоходен данък. Промяна няма да има и при социалните плащания. 8% ще бъде здравната вноска, 25% - социалните вноски. Минималният осигурителен праг ще бъде 610 лв. от 1 януари заради покачване на минималната работна заплата. Максималният осигурителен доход ще остане 3 000 лв, с което ще се запази и таванът на пенсиите от 1200 лв. След като бъдат събрани приходите, ще започне тяхното разпределение. Най-голяма част от бюджета ще отиде за социални и икономически дейности. Под 5% са насочени за здравеопазване. Почти толкова отива и за отбрана и сигурност. За образование - 4%. Под 2% са разходите за строителство и опазване на околната среда. Както всяка година и тази правителството отделя около 1% от бюджета като вноска в бюджета в ЕС. Най-малко пари са отделени за култура, отдих и спорт. \"За външния дълг, защото имаше много спекулации - в момента ние сме трети в ЕС по нисък външен дълг. По времето, което управляваме тези три години, външният дълг намаля с 31 %. И от 28% до края на мандата сме планирали да е 19,5% - под 20%. Това показва отговорността към следващите поколения и че харчим толкова, колкото изкарваме. Навсякъде, във всички сектори са отделени повече пари. Безработицата отива на рекордните 4%. На практика само на тези, на които не им се работи, те не работят. Повече пари има и за култура, и за спорт, за инфраструктурни проекти\", заяви премиерът Бойко Борисов. Още днес се очаква трите бюджета да бъдат внесени в Народното събрание.", "date": "2019.10.31", "title": "Кабинетът одобри трите държавни бюджета за догодина"}
{"url": "https://www.24chasa.bg/novini/article/7739384", "text": "В ход са преговорите между Българския зъболекарски съюз и НЗОК по Националния рамков договор. Българският зъболекарски съюз винаги е постигал резултати, които са в полза на пациента, заяви пред   председателят на организацията д-р Николай Шарков. \"Тази година за дентална помощ са дадени 12 милиона и 800 хиляди лева повече средства. Те не са случайно, ей така отпуснати. Естествено, че се дължат на една доста продължителна дейност на Българския зъболекарски съюз, касаеща тази част от нашите пациенти, които преди година и половина не получаваха нищо. Това са напълно обеззъбените наши пациенти. И ние въведохме още една дейност за тях - цели подвижни протези\", съобщи д-р Николай Шарков. Парите за дентална помощ не са достатъчни и това е доказано още преди 16 години с експертен доклад, напомни д-р Шарков. \"Ние се нуждаем от още средства, реални средства\", подчерта той. Запазва се пакетът безплатни зъболекарски услуги за децата до 18 години. \"Въобще няма да има никаква промяна или ущърб на децата до 18 годишна възраст и тези четири дейности, не само зъбен кариес и пломби, а и усложненията - пулпити и периодонтити на постоянни и временни зъби, екстракция на временни зъби, когато се сменят\", допълни председателят на Българският зъболекарски съюз. Няма да има промяна и при пакета за възрастни здравноосигурени пациенти, които получават безплатен преглед и три дентални лечебни дейности. \"Ние ще мислим като направим всички изчисления, дали можем да добавим още нещо в пакета за възрастни, но нищо не обещаваме, защото в момента правим най-прецизните изчисления на база преглеждане на предишните години и на база новия бюджет\", коментира д-р Шарков. Броят на лекарите, които работят с НЗОК чрез договори с районните каси, е приблизително постоянен. \"Но с това производство на лекари по дентална медицина от трите факултета в София, Пловдив и Варна постепенно числото на лекарите по дентална медицина се увеличава. Искам да ви кажа, че със Здравната каса работят някъде около 6 200 лечебни заведения, а превърнато в лекари (защото в някой лечебни заведения има повече от един лекар по дентална медицина), това са вече над 7000 лекари по дентална медицина, работещи с НЗОК\", посочи д-р Николай Шарков. Всеки родител може да заведе детето си за поставяне на безплатни силанти при лекар по дентална медицина, който е включен в програмата за профилактика. Консултации могат да бъдат направени на безплатен телефон - 0800 14 546.", "date": "2019.10.31", "title": "Запазва се пакетът безплатни зъболекарски услуги за деца и възрастни"}
{"url": "https://www.24chasa.bg/novini/article/7739397", "text": "Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Правителството отпусна 2500 лв. за наградата на Стоянка Настева за 2019 г. През юли 2019 г. Народното събрание реши да бъде отпусната държавна парична награда пожизнено на г-жа Стоянка Настева в размер 500 лв. месечно за изключителни постижения и за цялостния й принос в областта на образованието. Съгласно Наредбата за реда за предоставяне и изплащане на държавни парични награди на лица с особени заслуги към държавата и нацията, средствата за текущата година се осигуряват от централния бюджет чрез одобряване на допълнителни разходи по бюджета на съответния първостепенен разпоредител, в случая Министерството на образованието и науката, а изплащането на наградата трябва да започне от месеца, следващ месеца на приемане на решението. С настоящото Постановление се осигуряват средства в размер на 2 500 лв., необходими за изплащане на наградата, изчислени за периода август - декември 2019 г. За следващите години средствата, необходими за изплащането на държавната парична награда, ще бъдат планирани по бюджета на Министерството на образованието и науката.", "date": "2019.10.31", "title": "363 лв. ще е линията на бедност за страната през 2020 г."}
{"url": "https://www.24chasa.bg/novini/article/7739386", "text": "Най-малко 73-ма са вече загиналите при пожара във влак от пакистанския град Карачи до Равалпинди, предаде Би Би Си. Местните власти съобщиха, че огънят е тръгнал след експлозия на газова бутилка, с чиято помощ пасажери си готвели закуска по време на около 25-часовото пътуване. Пламъците са обхванали поне 3 вагона, информира  Много от жертвите са загинали, когато са се опитали да скочат от горящия влак. Поне 40 са пострадалите, а броят на загиналите може да се увеличи. Трагедията станала край град Рахим Яр Хан в южната част на провинция Пенджаб. Железопътните инциденти не са рядкост в Пакистан, наследил от британските колониални власти развита жп мрежа. Зле поддържана обаче, днес тя е съсипана от десетилетия корупция, лошо управление и недостиг на инвестиции.", "date": "2019.10.31", "title": "Над 70 са вече жертвите на пожара във влак в Пакистан (Снимки)"}
{"url": "https://www.24chasa.bg/novini/article/7739398", "text": "Международна група учени установи, че неандерталците не само са ползвали огъня, но и са палели огньове, съобщи Физ.орг. По-рано се смяташе, че технологията за палене на огън са владеели единствено съвременните хора. Сега специалисти са изследвали образци от седименти в пещерата Лусакерт 1 в Армения и съдържащите се в тях полициклични ароматни въглеводороди, които се образуват при горене на органичен материал. Леките полициклични ароматни въглеводороди се разнасят на големи разстояния при горски пожари, докато тежките остават близо до източника на горене. Учените забелязали, че броят на следите от човешка дейност, включително на животинските кости вследствие консумация на месо, е взаимносвързан с увеличената честота на огньовете и концентрацията на тежки полициклични ароматни въглеводороди. Те изчислили също броя на изотопите на водорода и въглерода във восъчни покрития на древни растителни тъкани, съхранени в долни седименти. Това позволило да се определят особености на климата, като не била открита връзка между горските пожари и честотата на силните гръмотевични бури. Древните хора живеели при достатъчно влажен климат, който възпрепятствал горските пожари, но в пещерата често е имало огън. Резултатите показват, че неандерталците можели да ползват огън, който не е свързан с горски пожари.", "date": "2019.10.31", "title": "Неандерталците са можели да палят огньове"}
{"url": "https://www.24chasa.bg/novini/article/7739406", "text": "Правителството одобри законопроекта за бюджета на държавното обществено осигуряване за 2020 г. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. Това се реши днес на Министерски съвет.  От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. Не се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица.", "date": "2019.10.31", "title": "Решено: Всички пенсии ще се увеличат с 6,7% от 1 юли 2020 г."}
{"url": "https://www.24chasa.bg/novini/article/7739403", "text": "23-годишен шофьор бе пребит от мутри до столичен мол. Около 23.15 часа снощи в полицията е получен сигнал за сбиване между група мъже, в близост до търговски център на бул. „Ситняково“, съобщи МВР. Пристигналият полицейски екип установил на място 23-годишен пострадал мъж. По негови данни, малко преди това, докато шофирал, бил засечен от няколко автомобила, единият от които препречил пътя му и го принудил да спре. От другите коли слезли няколко мъже, които го нападнали, удряли по главата и тялото, а после прехвърлили агресията си върху автомобила му. Пострадалият е транспортиран от екип на бърза помощ до болнично заведение за преглед, от където малко по-късно е освободен за домашно лечение. По случая е образувано досъдебно производство, в рамките на което, под наблюдението на прокуратурата, продължават процесуално-следствените действия за установяване на всички факти и обстоятелства, както и за издирване на извършителите.", "date": "2019.10.31", "title": "Мутри пребиха шофьор до мол в София"}
{"url": "https://www.24chasa.bg/novini/article/7739412", "text": "41 са загиналите при тежки пътни инциденти във Варна и областта за 10 месеца. Това е черната статистика на пътна полиция в морската столица. По думите на началника на сектор “Пътна полиция” главен инспектор Петко Камбуров, загиналите са с двама повече от същия период през 2018 година. Статистиката сочи, че катастрофите реално са по-малко за същия период от миналата година. 2250 са произшествията, регистрирани от началото на тази година, което е с 368 по-малко. Тежките инциденти са 572. Ранените са 735 - с 11 по-малко. Пътна полиция във Варна е наложила 760 глоби по фиш, съставени са 13434 акта за административни нарушения. 22 917 са засечени с превишена скорост, с наркотици – 77, с алкохол – 305, а най-стряскащата цифра е на неправоспособните – 634. \"Съгласувани са оперативните планове на фирмите, които са ангажирани със зимното снегоподдържане и снегопочистване. Предстоят проверки и по отношение на ангажираните лица за почистването на територията на Община Варна. Изготвен е план на ОД МВР Варна за събиране и предаване на информация за ангажираните структури във връзка с усложнена метеорологична обстановка. Уточнени са позициите за изграждане на КПП при възникване на такава метеорологична обстановка с оглед спиране на движението и въвеждане временна организация на движението\", каза комисар Илиян Илиев, началник отдел \"Охранителна полиция\" към ОД МВР Варна.", "date": "2019.10.31", "title": "41 жертви на войната по варненските пътища за 10 месеца"}
{"url": "https://www.24chasa.bg/novini/article/7739388", "text": "Със свое решение правителството прие Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. „Сребърен фонд“) и Средносрочната стратегия за инвестиране на средствата на Фонда за периода 2020-2022 г. Двата документа са одобрени от Управителния съвет на Фонда и предвиждат запазване на прилагания досега консервативен подход за управление на активите, при спазване на принципите за надеждност, ликвидност и прозрачност. Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. От създаването си досега акумулираният ресурс на „Сребърния фонд“ се намира в отделна сметка в Българската народна банка и е част от фискалния резерв на страната. Одобреният консервативен подход гарантира минимизиране на негативните ефекти и проявите на волатилност на международните капиталови пазари. Това, от своя страна, съответства на текущата пазарна среда и води до избягване на риска от намаляване средствата на Фонда, което е неприемливо от гледна точка на основната му функция. Двата стратегически документа ще бъдат актуализирани ежегодно, в съответствие с тенденциите на финансовите пазари и при оценка на риска. Този подход позволява своевременното и адекватно предефиниране на инвестиционната политика и средносрочната стратегия на Фонда при настъпили промени в пазарната среда. Правителството одобри промяна на Оперативна програма „Наука и образование за интелигентен растеж“ 2014-2020 г. Промяната предвижда прехвърляне на 14 112 094 евро или 27 600 856,81 лв. от Приоритетна ос 1 „Научни изследвания и технологично развитие“ на Оперативна програма „Наука и образование за интелигентен растеж“ 2014-2020 г. в Приоритетна ос 2 „Образование и учене през целия живот“. По този начин ще се подкрепи реформата за модернизация на системата за управление на висшите училища, изграждане на устойчива и ефективна връзка между висшите училища и пазара на труда и постигане на съответствие между търсенето и предлагането на специалисти с виеше образование, разширяване и укрепване на мрежата за учене през целия живот и широко приложение на различни електронни форми за дистанционно обучение. Правителството одобри становище на Министерския съвет по конституционно дело № 9 за 2019 г., по което МС е конституиран като заинтересована страна с определение на КС от 17 септември 2019 г. Със същото определение Конституционният съд е допуснал до разглеждане по същество искането на тричленен състав на ВАС за установяване противоконституционност на чл. 142, ал. 1 от АПК и го е отклонил по отношение на чл. 229, ал. 1, т. 6 от ГПК във връзка с чл. 144 от АПК. В становището на Министерския съвет е застъпено разбирането, че даването на задължително тълкуване на чл. 151, ал. 2, изречение трето от основния закон по конституционно дело № 12 за 2019 г. има преюдициално значение за произнасянето по настоящото конституционно дело, както е обоснована и тезата, че искането за установяване на противоречие с чл. 4 и чл. 151, ал. 2, изречение трето от Конституцията на Република България е необосновано насочено към чл. 142, ал. 1 от АПК и е неоснователно по същество, поради което следва да бъде отхвърлено. Одобрено е правителственото становище по конституционно дело № 12/2019 г. Правителството одобри становище на Министерския съвет по конституционно дело № 12 за 2019 г., образувано по искане на пленума на Върховния административен съд за даване на задължително тълкуване на чл. 151, ал. 2, изречение трето от Конституцията по следните въпроси: „Какво е действието на решението на Конституционния съд, с което се обявява противоконституционност на закон, по отношение на заварени правоотношения и висящи съдебни производства, с оглед разпоредбата на чл. 151, ал. 2, изречение трето от Конституцията?“; „Какви са правните последици от решенията на Конституционния съд в хипотезата, когато се обявява за противоконституционен ненормативен правен акт - решение на Народното събрание или указ на президента?“; „При какви условия се проявява възстановителното действие на решение на Конституционния съд, с което се обявява за противоконституционен закон, изменящ или отменящ действащ?“. В становището на Министерският съвет по първото тълкувателно питане се изразява мнението, че решението на Конституционния съд, с което се обявява противоконституционност на закон има конститутивно действие и по отношение на заварените висящи правоотношения и незавършени съдебни производства. По второто тълкувателно питане се изразява мнение, че решението на Конституционния съд, с което се обявява за противоконституционен ненормативен акт - решение на Народното събрание или указ на президента на републиката, има конститутивно действие в хипотезата, в която актът не е изпълнен или не е приложен. Ако актът е изпълнен или е приложен, решението на КС има установително действие, а правните последици от обявения за противоконституционен ненормативен акт се уреждат от органа, приел или издал акта - Народното събрание, съответно президента на републиката. По третото тълкувателно питане Министерският съвет изразява мнение, че условията, при които се проявява възстановителното действие на решението на Конституционния съд, не може да се определят чрез тълкуване на Конституцията. Решението на Конституционния съд, с което се обявява за противоконституционен закон, който отменя действащ закон, има възстановително действие по отношение на отменения закон. Решението на Конституционния съд, с което се обявява за противоконституционен закон, който изменя действащ закон, няма възстановително действие по отношение на редакцията на предишния закон, освен в хипотезата при изрично сезиране и изрично обявяване на противоконституционност и на отмяната на закона. Министерският съвет прие Решение за предложение до Народното събрание за предоставяне пожизнено на държавни парични награди на осем творци за изключителни постижения и цялостен принос в областта на културата. Предложението е внесено от министъра на културата на основание чл. 2, ал. 1, т. 1 и чл. 3, ал. 1, т. 1 от Закона за награждаване на лица за особени заслуги към българската държава и нацията. Държавни парични награди за изключителните им постижения и за цялостния им принос в областта на културата се предоставят на: Проф. Анатоли Кръстев - музикант и педагог; Анжел Вагенщайн - режисьор и сценарист; Андрей Дреников - композитор и музикант; Георги Дюлгеров - режисьор и сценарист; Иван Стайков - музикант и поет; Иван Иванов - поет; Лили Иванова - поп-изпълнител и артист; Христо Ганев - режисьор и сценарист. Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Правителството отпусна 2500 лв. за наградата на Стоянка Настева за 2019 г. През юли 2019 г. Народното събрание реши да бъде отпусната държавна парична награда пожизнено на г-жа Стоянка Настева в размер 500 лв. месечно за изключителни постижения и за цялостния й принос в областта на образованието. Съгласно Наредбата за реда за предоставяне и изплащане на държавни парични награди на лица с особени заслуги към държавата и нацията, средствата за текущата година се осигуряват от централния бюджет чрез одобряване на допълнителни разходи по бюджета на съответния първостепенен разпоредител, в случая Министерството на образованието и науката, а изплащането на наградата трябва да започне от месеца, следващ месеца на приемане на решението. С настоящото Постановление се осигуряват средства в размер на 2 500 лв., необходими за изплащане на наградата, изчислени за периода август - декември 2019 г. За следващите години средствата, необходими за изплащането на държавната парична награда, ще бъдат планирани по бюджета на Министерството на образованието и науката. Правителството реши да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Царево. Това ще позволи да се направи разширение, реконструкция и модернизация на съществуващото общинско рибарско пристанище „Мичурин“. По този начин капацитета му ще се увеличи с повече от 60 %. Също така ще се създаде възможност да бъдат обслужвани не само малки риболовни кораби, но и такива с дължина до 24 метра. Ще бъдат създадени и необходимите условия риболовни кораби да бъдат изтегляни на брега за извършване на дребни ремонти. Правото на строеж е учредено в съответствие с одобрения от заместник-министъра на регионалното развитие и благоустройството и влязъл в сила специализиран подробен устройствен план. „Български пощи“ ЕАД ща продадат недвижими имоти в Студентски град, София чрез пряко договаряне на „Държавна консолидационна компания“ ЕАД. Държавното дружество е собственик на парцела, на който са изградени обектите. Те не са необходими за дейността на „Български пощи” ЕАД. Продажбата ще се извърши по цена, не по-ниска от определената от независим оценител. За срок от 10 години на община Костинброд се предоставят безвъзмездно за управление имоти - публична държавна собственост. Имотите се намират в Софийска област, община Костинброд, местност „Градище“ и попадат в териториалния обхват на групова археологическа недвижима културна ценност с категория „национално значение“ - „Късноантична резиденция Скретиска/ ранновизантийска Кретискара и Ротонда“. Предоставянето на имотите на общината ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за разширяването на културния туризъм на местно ниво. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионален исторически музей - София. На община Димитровград безвъзмездно се предоставят за управление имоти - публична държавна собственост, за срок от 10 години. Имотите се намират област Хасково, община Димитровград, с. Каснаково и представляват част от териториалния обхват на археологическа недвижима културна ценност с категория „национално значение“ - „Светилище на нимфите“. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Исторически музей - Димитровград. Поради отпаднала нужда, от Българската агенция по безопасност на храните се отнема правото на управление върху имот - публична държавна собственост. Имотът се обявява за частна държавна собственост и преминава в управление на областния управител на област Благоевград на основание на разпоредбите на Закона за държавна собственост. Имотът се намира в село Коларово, община Петрич, и е с площ 1500 кв. м, включително двуетажна сграда и едноетажна зала. Имот в гр. Троян, който е частна държавна собственост, става публична държавна собственост и се предоставя за управление на Министерството на земеделието, храните и горите за нуждите на Общинската служба по земеделие - гр. Троян. Имотът представлява пет стаи с площ 99 кв. м на първия етаж в сграда, които и до момента са ползвани от общинската служба и са придобили характеристики на имот - публична държавна собственост. Помещенията са ремонтирани по „Проект повишение на енергийната ефективност на обществена сграда па общинската и държавна администрация“ и са адаптирани за достъп на хора с увреждания, което е основание за безсрочното им предоставяне за управление па Министерството на земеделието, храните и горите. Съгласно друго решение на правителството, се отчуждават имоти и части от имоти-частна собственост, необходими за изграждане на две отсечки с обща дължина 13,710 км от 15-километров участък от автомагистрала „Хемус“ на територията на област Ловеч, включително пътните възли „Боаза“ и „Дерманци“. Имотите, които подлежат на отчуждаване, са определени съгласно одобрения устройствен план – парцеларен план на трасето. Те се намират в землищата на селата Дерманци, Торос и Пещарна в община Луковит, с. Български извор в община Тетевен и с. Брестница, община Ябланица. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред административния съд по местонахождението на имотите в 14-дневен срок от съобщаването му на заинтересованите лица по реда на Административнопроцесуалния кодекс. Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул. Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица). Петър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД. Откриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект. Към момента Узбекистан няма свое дипломатическо представителство в София. За връзките с България отговаря посланикът й в Турция. Министерският съвет прие Решение за утвърждаване на Спогодбата между правителството на Република България и правителството на Грузия за регулиране на трудовата миграция. Документът беше подписан на 30.09.2019 г. в грузинската столица Тбилиси от министъра на труда и социалната политика Бисер Петков и Екатерине Тикарадзе, министър на вътрешно разселените лица от окупираните територии, труда, здравето и социалните въпроси на Грузия. Спогодбата ще се прилага за граждани на България и Грузия с трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката на България, в които има недостиг на работна сила. Със Спогодбата се регламентира наемането без разрешение за работа на грузински работници в България за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно. Наетите по Спогодбата работници ще имат същите трудови права и задължения и защита на работното място, които са в сила за местните работници. Министерският съвет одобри състава и позициите на правителствената делегация на Република България за участие в 40-та сесия на Генералната конференция на ЮНЕСКО, която ще се проведе в Париж от 12 до 27 ноември 2019 г. Тя ще бъде ръководена от министъра на културата Боил Банов, който ще произнесе националното изказване в рамките на общия политически дебат. В състава на делегацията са включени представители на българските министерства и институции, които участват активно в изпълнението на програмите на ЮНЕСКО. Правителството одобри резултатите от участието на българската делегация в заседанието на Съвета на ЕС по конкурентоспособност, което се проведе на 26 и 27 септември в Брюксел. В частта „Вътрешен пазар и индустрия“ беше обсъдена визията за дългосрочна стратегия за устойчив растеж. Министрите изтъкнаха необходимостта от амбициозна индустриална политика, прилагане на правилата на ЕС, балансиран подход между конкурентоспособност и климатична неутралност, осигуряване на равнопоставени условия в търговските отношения с основни партньори, намаляване на административната тежест и др. По темата за дългосрочна стратегия за устойчив растеж се проведе дискусия и в частта „Научни изследвания“. Съветът постави акцент върху четири основни приоритета, които касаят бъдещето на Европа: необходимост от устойчив растеж, изграждане на единен пазар, благоприятен за иновациите, климатична неутралност и цифрова икономика. Съветът на ЕС по околна среда проведе заседание на 4 октомври в Люксембург. Приети бяха заключения, изразяващи обща позиция на ЕС за предстоящата климатичната конференция в Сантяго де Чили на 2-13 декември 2019 г. (СОР25). Министрите обсъдиха също Стратегическата дългосрочна визия на ЕС за неутрална по отношение на климата икономика, като във фокуса на дискусията бяха основните условия, стимули и благоприятна рамка, които трябва да бъдат изготвени на европейско ниво с оглед постигане на климатична неутралност до 2050 г. Съветът прие и заключения по Осмата програма за действие за околната среда и бъдещите действия в областта на кръговата икономика. На 7 и 8 октомври в Люксембург се проведе заседание на Съвета на ЕС „Правосъдие и вътрешни работи”. В част „Правосъдие“ беше обсъдена темата „Действия на Европейския съюз срещу корупцията“. Втората тема, включена в заседанието, беше посветена на агенцията Евроюст, в контекста на засилването на борбата с трансграничната престъпност. Министрите на правосъдието приеха Директивата относно защитата на лица, които подават сигнали за нарушения на правото на Европейския съюз, като държавите членки разполагат с две години да въведат новите правила в националните си законодателства. Европейската комисия запозна министрите на правосъдието с хода на преговорите по споразумението между ЕС и САЩ за трансграничен достъп до електронни доказателства и по Втория допълнителен протокол на Будапещенската конвенция. Освен това беше предоставена информация по институционализирането на Европейската прокуратура и направи оценка на прилагането на Кодекса на поведение относно речта на омразата онлайн. В част „Вътрешни работи“ бяха проведени дискусии относно борбата с крайнодесния екстремизъм и тероризъм; бъдещето на вътрешната сигурност и модерните технологии в ЕС; хибридните заплахи и вътрешната сигурност; актуалното състояние на миграцията; прилагането на оперативната съвместимост на информационните системи. Правителството предлага на Президента на Република България да издаде указ за награждаване на Симеон Спиридонов с орден „Св. Св. Кирил и Методий” - огърлие за особено значимите му заслуги в областта на културата и изкуството. Симеон Спиридонов е български художник, чиито произведения са познати на ценителите от цял свят и са експонирани в галерии и в частни колекции в редица страни, сред които Испания, Гърция, САЩ, Русия, Мексико, Португалия, Полша и други. Познат е и като автор и илюстратор на над 200 книги, както и на филми за деца. Заради таланта и неповторимия му стил художникът е включен сред най- големите имена на съвременното изкуство в престижни световни класации и издания. Носител е на редица награди, сред които и най-високото отличие на Министерството на културата „Златен век“. Член е на Световната асоциация на художниците към International Federation of Photographic Art /FIAP/-UNESCO. Благодарение на неговата обществена и дарителска дейност са създадени училищна галерия и художествена гимназия в с. Дрен, където художникът живее и работи през последните години. Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство. През дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи. Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти. Освен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция. Министерският съвет одобри проект на Меморандум за разбирателство за сътрудничество в областта на туризма между Министерството на туризма на Република България и Министерството на икономиката на Обединените арабски емирства като основа за водене на преговори между тях. Документът отразява готовността на двете държави да създадат най- благоприятни условия за взаимноизгодно партньорство в сектора. Те ще насърчават инвестициите в него и ще участват в международни туристически и инвестиционни изложения, организирани на тяхна територия. Меморандумът поставя фокус и върху стимулиране на инициативите за популяризиране на културно-историческите паметници с цел двустранно развитие на културния туризъм. България и ОАЕ ще обменят информация и опит също в администрирането на хотели и курорти, в организирането на учебни програми и техники за обучение на кадри в туризма, в сферата на събирането на туристическите данни и в статистиката, в лицензирането на туристически съоръжения, както и в развитието на здравния туризъм. Двете страни ще задълбочат сътрудничеството си и в рамките на международни форуми и по линия на международни формации като Световната организация по туризъм към ООН и др. Правителството одобри проект на Закон за изменение и допълнение на Закона за обществените поръчки, с който се прави прецизиране на разпоредби, свързани с поетапното въвеждане на електронно възлагане на обществените поръчки, като се отразяват спецификите на процеса чрез централизираната национална платформа и се осигуряват нормативни предпоставки за нейното използване. С промените новият Регистър на обществените поръчки (РОП), който се намира на платформата, ще съдържа електронна преписка на всяка обществена поръчка, в която ще се публикуват всички документи, свързани с нея, вкл. договори, рамкови споразумения и анексите към тях, както и договори за подизпълнение. Урежда се по-ранното въвеждане на профилите на купувача на платформата, считано от 01 януари 2020 г. за възложителите по график. С това се цели да се съкрати времето, респ. разходите на възложителите за поддържане на досегашните профили на купувача. За всички възложители остава задължението да поддържат тези профили до приключване на всички поръчки, открити преди 1 януари 2020 г. Промените засягат и поръчките на ниски стойности, възлагани по реда на глава двадесет и шеста от закона. Предлага се освен обявите за събиране на оферти, в РОП да се публикуват и поканите до определени лица, с което се разширява публичността при този ред на възлагане. Друга важна промяна при тези поръчки е подаването на Единния европейски документ за обществени поръчки вместо декларации, изготвени от възложителя. Така се уеднаквяват правилата за деклариране на обстоятелствата за личното състояние и съответствието с критериите за подбор при възлагане на поръчки, независимо от прилагания ред. В законопроекта са предложени промени в някои от действащите разпоредби с цел преодоляване на констатирани проблеми от практиката на възложителите. Предоставена е възможност на всички разпоредители с бюджет от по-висока степен, а не само първостепенните, да възлагат поръчките за нуждите на подчинените си разпоредители с бюджет. Направена е промяна, свързана с начина за изчисляване на прогнозната стойност на поръчките. Изискването за нейната актуалност се отнася към момента, в който възложителят решава да стартира възлагането на поръчка, а не към конкретна фиксирана дата. Доколкото в определени случаи е обективно невъзможно прогнозната стойност да се определи чрез пазарни проучвания или консултации, новата редакция на разпоредбата не предвижда задължение, а посочва начина, по който може да бъде определена актуалната пазарна стойност на обществената поръчка. Съществени изменения са предложени в нормативната уредба на квалификационните системи, използвани от секторните възложители. Допълнени и прецизирани са правилата за създаване и действие на квалификационната система, както и за ползването на такава, създадена от друг възложител. Нов момент е регламентирането на начина за възлагане на конкретните поръчки чрез квалификационна система и динамична система за покупки - с решение на възложителя, което подлежи на обжалване. Друга важна промяна е свързана с прецизиране на разпоредбите за вътрешното (inhouse) възлагане. Допълнено е едно от условията за неговото прилагане, свързано с наличието на пряко частно капиталово участие в контролираното юридическо лице. Освен останалите условия, за да е допустимо, то следва да произтича от разпоредби на националното законодателство, които са в съответствие с Договора за Европейския съюз и Договора за функционирането на Европейския съюз. В тази връзка, с преходна разпоредба, е предвидено в едномесечен срок от влизането в сила на закона прекратяване на договорите, които не отговарят на това условие. Със законопроекта са предложени и редакционни промени, които са свързани с улесняване на прилагането и еднаквото разбиране, без да се засяга техният смисъл. Някои от предложенията са свързани с пренасяне на задължения, понастоящем уредени в Правилника за прилагане на закона, с оглед прецизиране на систематичното им място. Приемането на законопроекта осигурява необходимите нормативни предпоставки за по-нататъшното развитие на процеса по въвеждане на изцяло електронно възлагане на обществени поръчки в страната. Същевременно прецизираната нормативна рамка ще улесни прилагането на закона от субектите на възлагателния процес и ще спомогне за установяване на правилна и непротиворечива практика. Правителството прие Решение за одобряване на проекта на Закон за изменение и допълнение на Закона за защита на потребителите (ЗИД на ЗЗП). Чрез проекта се създава правна рамка за прилагане на разпоредбите на Регламент (ЕС) 2017/2394 и съдържа някои от следните характеристики: определя компетентните органи за прилагане на законодателството за защита на потребителите, а Комисията за защита на потребителите (КЗП) е натоварена с функциите на единна служба за връзка и координатор между тях. Освен това КЗП ще има правомощията да издава решения за премахване на съдържание или ограничаване на достъп до онлайн интерфейс на търговци, които нарушават законодателството, свързани със защитата на потребителите. Предвижда също глоби и имуществени санкции при неизпълнение на разпоредбите на закона. Проектът имат за цел още да гарантира, че потребителите на преносими услуги за онлайн съдържание, които се предоставят на територията на Република България по законосъобразен начин, имат право на достъп до тези услуги и могат да ги използват, когато временно се намират в друга държава-членка от ЕС. Не на последно място този акт ще доведе до намаляване на административната тежест чрез премахване на изискването за предоставяне на хартиен носител на документи, които могат да бъдат проверени в Търговския регистър и в регистъра на юридическите лица с нестопанска цел. Министерският съвет одобри проект на постановление за приемане на Методика за определяне на минималния размер на концесионното възнаграждение за морските плажове- обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Целта на приемането на новата Методика е от една страна да се синхронизира цялостно специалната уредба на концесиите за морските плажове и от друга, да се създаде възможност за оптимизиране началната база за формиране на минималното годишно концесионно възнаграждение в процеса на организиране на откритите процедури за възлагане на концесии на морски плажове. Съобразени са основните изисквания и условия при експлоатацията на морските плажове, определящи възможностите за реализиране на приходи от морския плаж, като в същото време се предоставя възможност за балансиран подход при възлагането на концесии за морски плажове. Чрез приемането й се цели усъвършенстване на критериите за определяне на концесионното възнаграждение за морските плажове, отговарящ в максимална степен на особеностите при управлението им и гарантиращ законосъобразното им отдаване на концесия и ползване, и защита на обществените интереси. Отчетени са специфичните особености и характеристики на всеки морски плаж (местоположение, степен на ползване, вид на туристически поток и други), както и възможностите за формиране на приходи, при определяне на минималната стартова цена при откриване на процедурите за възлагане на концесия. Това следва да привлече инвестиционен интерес към по-слабо посещаемите досега плажове, разположени далече от населени места или курорти, като в последствие те да бъдат възложени на концесия. Очакванията от приемането на новата Методика е тя да спомогне за формирането на трайна и устойчива бизнес среда, която от своя страна да допринесе за увеличаване на инвестициите в туризма. Министерският съвет одобри Стратегията за управление на държавния дълг за периода 2020-2022 година. Документът е разработен в съответствие с предвидената бюджетна рамка за 2020 г. и макроикономическите прогнози за развитие за тригодишния период. Чрез Стратегията се осигурява общата рамка на дълговото управление в средносрочен план. В нея са заложени водещите принципи и насоки на политиката по управление на държавния дълг през следващите три години, описани са индикативните мерки и използвания инструментариум за постигане на приоритетите. Основната цел на политиката по управление на държавния дълг за периода е осигуряването на необходимия ресурс за рефинансиране на дълга в обращение, при необходимост - финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск. Правителството утвърди нормативите за час програма на Българската национална телевизия (БНТ) и Българското национално радио (БНР) за 2020 г. за подготовка, създаване и разпространение на национални и регионални програми, съответно за БНТ в размер на 1 844 лв. и за БНР в размер на 443 лева. Размерите на нормативите за час програма са съобразени с достигнатия от БНТ и БНР обем /часове/, съответно телевизионна програма и радиопрограма, както и с основните политики и приоритети на проекта на бюджет за 2020 година. Нормативите за час програма на БНР и БНТ са изготвени на база на издадените от Съвета за електронни медии лицензни за радио- и телевизионна дейност на обществените медии. На база на утвърдените от Министерския съвет нормативи за час програма се определят проектите на трансфери (субсидия) от държавния бюджет на БНТ и БНР за изпълнението на функциите им като национални обществени доставчици, съответно на аудио-визуални медийни услуги и радиоуслуги. Министерският съвет одобри законопроекта за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта. В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им. Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета. Приходните и разходните политики в прогнозата са продължение на заложените в СБП за периода 2020-2022 г., като за надграждането с нови са взети предвид както макроикономическите аспекти, така и фискалните възможности за осигуряване на финансиране на приоритетните сектори и за реализиране на хоризонтални мерки, засягащи бюджетната сфера. И при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година. Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд. Приоритетите на Бюджет 2020, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са: образованието, здравеопазването, отбраната, пенсионната политика и политиката по доходите. Образование. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Навлизането на млади и високообразовани хора в образователната система неминуемо ще се отрази положително върху качеството на придобитите знания и умения на учениците. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, реализирането на които ще позволи да се преодолее очакваният недостиг на педагогически специалисти. В сектор „Образование“ ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360,0 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти. Здравеопазване. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система с цел подобряване здравето на населението, повишаване и поддържане качеството на живот чрез намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване. Отбрана. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година. Пенсионна политика. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2. Политика по доходите. Освен вече предвиденото в СБП от пролетта на тази година увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. С това се създава възможност, на база на увеличения размер на разходите за персонал, да се увеличат индивидуалните основни месечни заплати на заетите, въз основа на заеманата длъжност и оценките за постигнатите резултати. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева. Основните бюджетни взаимоотношения между общините и централния бюджет в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева. С Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община. Приоритет за страната остава и успешното усвояване на средствата от европейските фондове и програми, чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика. Въз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. В контекста на провежданата бюджетна политика и прогнозите за темпа на растеж на БВП за периода 2020-2022 г., нивото на консолидирания дълг на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави - членки на ЕС по отношение на ниското ниво на дългова тежест. Министерският съвет измени свое Решение № 208 от 2019 г., с което се приемат стандартите за делегираните от държавата дейности с натурални и стойностни показатели през 2020 година. Стандартите са съобразени е основните допускания на актуализираната средносрочна бюджетна прогноза за периода 2020 - 2022 г. и с възможностите на държавния бюджет за следващата година. За всички държавни дейности са осигурени средства за увеличение с десет на сто на заплатите на заетия персонал и за съответните осигурителни вноски от работодател. За 2020 г. за държавните дейности в сектор „Образование“ стандартите за финансиране на детските градини са завишени средно с 15 %, за неспециализираните училища, професионалните гимназии и паралелки за професионална подготовка - дневна форма на обучение и дуална система на обучение, на специалните училища и центровете за специална образователна подкрепа увеличението е с 16 %. Стандартите за ученик в други форми на обучение (вечерна, задочна, индивидуална и самостоятелна) са повишени средно е 18 %. Нормативите за дете/ученик са завишени средно е 15 %, като някои от тях запазват нивото си от 2019 г. Допълващият стандарт за ученик в комбинирана форма на обучение е увеличен с 19%, а този за ученик в дневна форма на обучение и дуална система на обучение в първи и втори гимназиален етап - с 5 %. За 2020 г. се въвежда нов допълващ стандарт за ученик е разширено изучаване на музика. Допълващите стандарти за материална база и за поддръжка на автобуси запазват нивото си от 2019 г. В сферата на социалните услуги стандартите са увеличени диференцирано. За специализираните институции за предоставяне на социални услуги нарастването е с 10 %, за социалните услуги, предоставяни в общността, е в границите от 8 до 20 %. Най- голямо е повишението за центровете за настаняване от семеен тип за деца/младежи с увреждания с потребност от постоянни медицински грижи - 20 %. Стандартите за защитените жилища на лица с увреждания и за центровете за настаняване от семеен тип за деца/младежи с увреждания са завишени с 15 %, а тези за дневните центрове за деца и/или пълнолетни деца с увреждания - с 10 %. Увеличение с 8 % имат стандартите за центровете за временно настаняване и за обществена подкрепа, за наблюдавано и преходно жилище, дневни центрове за стари хора и центрове за социална рехабилитация и интеграция, звено „Майка и бебе“, центровете за работа с деца на улицата и приютите. За 2020 г. месечната помощ на ученик запазва нивото си от 2019 г. и е в размер на 35 лв. В сферата на културата стандартът за финансиране на държавните музеи, художествени галерии, Центъра за подводна археология, Културен център „Двореца“ и Българската национална филмотека е увеличен с 8,2 %, а стандартът за Националната библиотека „Св. Св. Кирил и Методий“ - с 8,0 %, спрямо 2019 г. За делегираните от държавата дейности в културата, финансирани чрез бюджетите на общините, стандартите за музеите, художествените галерии и библиотеките с регионален характер са завишени с 8,6 %, а за читалищата - с 10 %. В област „Здравеопазване“ стандартите за медицинско обслужване в здравен кабинет са увеличени с 10 %, а тези за яслена група към детска градина, детска ясла, детска кухня и за здравните медиатори - е 11 %. Стандартът за финансиране на общинските съвети по наркотичните вещества и превантивните информационни центрове е повишен с 8,7 %. За 2020 г. за делегираните от държавата дейности в областта на сигурността и защитата на населението при извънредни ситуации се въвеждат стандарти за финансиране на издръжката на районните полицейски инспектори и на детските педагогически стаи, както и допълващ стандарт за обслужвана площ за тези две дейности. Стандартите за делегираните от държавата дейности с натурални и стойностни показатели през 2020 г. са съгласувани с Националното сдружение на общините в Република България. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв. Не се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица. Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица. Министерският съвет прие Решение за одобряване на проект на Закон за бюджета на Националната здравноосигурителна каса за 2020 г. Предвидени са 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Трансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др. За неданъчни приходи са предвидени 20 571,2 хил. лв., което е с 811,4 хил. лв. повече спрямо заложените през 2019 г. Разходите и трансферите общо са в размер на 4 744 704,9 хил. лв., в т.ч. разходи в размер на 4 739 172,7 хил. лв., което е с 394 227,7 хил. лв. повече спрямо Закона за бюджета на Националната здравноосигурителна каса за 2019 г. Общо текущите разходи са в размер на 4 594 950,7 хил. лв., което представлява увеличение с 382 111,0 хил. лв. спрямо Закона за бюджета на Националната здравноосигурителна каса за 2019 г. Средствата за здравноосигурителни плащания са в размер на 4 453 976,8 хил. лв., което представлява увеличение с 337 580,6 хил. лв. спрямо Закона за бюджета на Националната здравноосигурителна каса за 2019 г. Разпределението на средствата за здравноосигурителни плащания е следното: 1. За медицински дейности - 2 850 282,6 хил. лв., в т. ч: първична извънболнична медицинска помощ – 244 000,0 хил. лв.; специализирана извънболнична медицинска помощ (вкл. за комплексно диспансерно (амбулаторно) наблюдение) – 264 700,0 хил. лв.; медико-диагностична дейност – 94 300,0 хил. лв.; болнична медицинска помощ – 2 247 282,6 хил. лв. 2. За дентални дейности – 179 800 хил. лв. 3. За лекарствени продукти, медицински изделия и диетични храни за специални медицински цели – 1 243 800,0 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 677 300,0 хил. лв., в т.ч. лекарствени продукти, назначени с протокол, за който се извършва експертиза – 365 156,0 хил. лв.; за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги – 466 600 хил. лв.; за лекарствени продукти по списък за базова терапия на онкологични и онкохематологични заболявания, коагулопатии и други редки заболявания - 99 900, 0 хил. лв.; медицински изделия, прилагани в болничната медицинска помощ – 110 000,0 хил. лв. 4. За здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2020 г. са разчетени 70 094,2 хил. лв. С преходните и заключителни разпоредби на законопроекта се предлагат промени в Закона за здравното осигуряване. Проектът на Закон за бюджета на Националната здравноосигурителна каса за 2020 г. е съставен в съответствие с бюджетната рамка при запазване на размера на здравноосигурителната вноска в размер на 8 %. С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2020 г. за Националната здравноосигурителна каса са осигурени 394,7 млн. лв. допълнителни средства за разходи и трансфери – всичко спрямо закона за 2019 г. Проектът на Закон за бюджета на НЗОК за 2020 г. предвижда публичните средства да бъдат изразходвани законосъобразно, прозрачно и ефективно. Основната цел е да се осигури достъпна, качествена и своевременна медицинска помощ на здравноосигурените лица и равнопоставен достъп на лечебните заведения, отговарящи на условията за сключване на договори с НЗОК, за възможността да предоставят медицински и дентални дейности професионално и на високо ниво. Министерският съвет одобри проект на Меморандум за разбирателство за сътрудничество в областта на културата между Правителството на Република България и Правителството на Обединените арабски емирства. Проектът на Меморандум удовлетворява взаимните интереси на двете страни и съдържа необходимите текстове за развитие на отношенията между Република България и Обединените арабски емирства в областта на културата. Предлаганият документи ще подкрепи бъдещото развитие на сътрудничество в различни области на културата като нематериално и материално културно наследство, литература, визуални и сценични изкуства, аудиовизуални медии, дизайн, културни и творчески индустрии, подкрепа за творците и др.", "date": "2019.10.31", "title": "Вижте какво реши Министерски съвет"}
{"url": "https://www.24chasa.bg/novini/article/7739155", "text": "На 29-ти по време на заседание на ООН за човешките права, представителят на Беларус произнесе реч от името на 54 държави включително Русия, Пакистан, Египет, Боливия, Демократичната република Конго, Сърбия и др. В речта страните високо оцениха идеята на китайското правителство за развитието на човешките права и съответните постижения. Мерките на Пекин срещу тероризма и екстремизма в Синдзян имат положителен ефект и гарантират основните човешки права на хората в района, информира  54 държави се противопоставят на политизацията на човешките права и призовават съответните страни да прекратят неоснователните критики срещу Китай.", "date": "2019.10.31", "title": "Беларус и други 54 държави със съвместна реч в ООН в подкрепа на мерките на Китай срещу тероризма в Синдзян"}
{"url": "https://www.24chasa.bg/novini/article/7739426", "text": "Тунджански полицаи установиха 44-годишна жена, изтеглила неправомерно пари от чужда дебитна карта. Разследването започнало на 4 октомври по сигнал за извършена кражба в село Симеоново на дебитна карта с пин код, собственост 69-годишна жена. При проведените оперативно-издирвателни действия е установена съпричастността на 44-годишна жена, изтеглила и 240 лева от картата. Част от сумата е възстановена и върната на собственичката. Работата по случая продължава, съобщиха от пресцентъра на МВР. Служители от РУ-Ямбол установиха 36-годишен, откраднал на 22 октомври мобилен телефон от питейно заведение в областния град. При проведените полицейски дейности е установено, че посегателството е дело на 36-годишен местен жител. Инкриминираната вещ предстои да бъде върната на собственика. Работата по случая продължава.", "date": "2019.10.31", "title": "Жена от Ямболско открадна дебитна карта с пин кода, изтегли 240 лева"}
{"url": "https://www.24chasa.bg/novini/article/7739438", "text": "Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство. През дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи. Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти. Освен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция.", "date": "2019.10.31", "title": "Кирил Маричков е предложен за удостояване с орден „Стара планина“- първа степен"}
{"url": "https://www.24chasa.bg/novini/article/7739435", "text": "Съюзът на демократичните сили се обърна с призив към симпатизантите и гласоподавателите си, който се казва: \"Първият тур на местните избори показа, че България е дясна. БСП игра с два отбора – единият явен, другият скрит зад инициативни комитети. От резултатите стана ясно, че хората правилно усетиха тази задкулисна игра и не ги припознаха като алтернатива и носители на промяната. За пореден път показахме, че сме мъдър народ и не допуснахме БСП нелегално, по партизански, да овладее местната власт. Помним не само миналото й, но и националните катастрофи и кризи, до които доведе България през прехода. Затова Ви призоваваме – на втория тур - всички десни да се обединим срещу явните и скрити кандидати на БСП. Навсякъде, където СДС няма свои представители на балотаж, а там се явява кандидат на ГЕРБ, нека дадем своя глас за него и да спазим подписаното споразумение за взаимна подкрепа на втори тур. Това е коректното поведение между партии–членки на Европейската народна партия. Където ГЕРБ или СДС не са на балотаж – подкрепете дясно-центристките кандидати, които са на втори тур. Нека България да осъмне синя и след 3 ноември! Успех\"", "date": "2019.10.31", "title": "СДС призова: Нека България да осъмне синя и след 3 ноември"}
{"url": "https://www.24chasa.bg/novini/article/7739428", "text": "Визитата на руския президент Владимир Путин в Унгария, започнала на 30 октомври, изглеждаше леко интригуваща в очите на редица експерти. Това е вече пето посещение на Путин в страната, а и Орбан не се отбива рядко в Русия. Какво ли налага толкова интензивни срещи? Защото Унгария в крайна сметка е малка европейска страна.  Сегашната визита на руския президент в Будапеща е многопланова проява, въпреки че на публично ниво, по време на общата пресконференция, Путин и Орбан говориха най-вече за икономическото сътрудничество и работата по съвместните сериозни проекти. Във встъпителните си думи унгарският премиер посочи, че в отношенията на страната му с Русия е имало неуспешни и успешни години. 2019 г. спада към последната категория. А всичко започва още през 2018 г., когато стокообменът между Унгария и Русия бележи ръст за пръв път след налагането на антируските санкции от ЕС. Орбан изтъкна, че Унгария се опитва да постигне баланс, разглежда руските територии като място за инвестиции на унгарски капитал и би желала да разшири списъка със стоки, които продава в Русия. Той специално подчерта като фактор политическото сътрудничество и нарече важно обстоятелство доверието, създадено между Москва и Будапеща. По думите на премиера \"от наша страна то се базира на географския фактор, няма как да променим номера на къщата си, всички страни са разположени там, където ги е сложил Господ. Унгария се намира в триъгълника Москва - Истанбул - Берлин\". Естествено, добави Орбан, Унгария членува в НАТО и ЕС, но това не изключва и политическо сътрудничество с Русия. Руският президент на свой ред разказа преди началото на разговорите, че в диалога за икономиката са изпъквали енергийните проблеми. Русия покрива към 60 на сто от нуждите на Унгария от петрол и 50 процента, що се отнася до газа или дори повече. Сътрудничеството е на високо равнище и протича без никакви сътресения. През унгарска територия се доставя руският газ за Западна Европа. Благодарение на унгарските подземни хранилища европейските потребители го получават редовно. Освен това Москва смята да участва в обновяването на унгарския речен флот и в модернизацията на будапещенското метро. Страните обсъдиха и международното положение. \"За политическо уреждане на сирийската криза ще спомогне дейността на Конституционната комисия, за чието създаване Русия има голям принос наред с партньорите си от Турция и Иран - каза Путин. - Преди няколко часа в Женева, както знаете, започна първото заседание на тази комисия. В рамките на комисията правителството и опозицията, също и представители на сирийското гражданско общество могат директно, без намеса отвън, да работят по конституционната реформа и върху задачи, свързани с държавното строителство и устойчивото развитие на страната.\" На пресконференцията отделно и ярко прозвуча темата за Украйна. Унгарската телевизия подаде пас на Орбан, като го помоли да коментира ветото на Будапеща върху декларацията за Украйна на постоянните представители към НАТО, наложено, тъй като проектът не задължаваше Киев да зачита правата на унгарското малцинство в Закарпатието. Киев и преди е обвинявал Унгария, че по този въпрос тя играе в полза на Русия. При това в навечерието на визитата прессекретарят на Путин Дмитрий Песков заяви, че руският президент може да обсъди темата за Украйна с унгарския премиер. \"Безспорно има теми, които тревожат еднакво и унгарците, и нас. Такава е темата за малцинствата в граничните райони\", отбеляза Песков. Затова Орбан прикани ветото върху декларацията за Украйна на посланиците от НАТО да не се разглежда в контекста на унгарско-руските, а в контекста на унгарско-украинските отношения. \"Ние, унгарската страна, решаваме свои собствени, национални проблеми. И се надяваме след време ситуацията да се подобри\", подчерта премиерът. А в отговор на въпрос за перспективите пред \"Турски поток\", зададен от руската агенция Интерфакс, Орбан изтъкна, че Унгария много цени своя суверенитет и затова, получавайки газ, смята за неприемливо да зависи от Украйна като транзитна страна. . Тези думи едва ли чертаят пред Киев добри перспективи да запази ролята си в газовите доставки за Запада. Но посещението на Путин не съдържаше само икономическо и политическо измерение. След общата пресконференция двамата с Орбан имаха насрочена среща с йерарси от близкоизточните християнски църкви - Москва и Будапеща с благословията на папа Франциск смятат за свой дълг да бранят присъствието на християните в региона. Западни експерти отбелязват, че Унгария е единствената страна, предвидила в правителството си поста държавен секретар, който да се занимава с преследваните християни. Будапеща полага усилия да изгради самостоятелна политика извън ЕС - в Близкия изток, Закавказието и Централна Азия, демонстрирайки интерес и към християните, и към тюркския свят. Неслучайно Унгария участва, макар и като наблюдател, в срещите на лидери от тюркските държави и също като Турция свързва произхода си с Туран*. Орбан си дава сметка, че възможностите на страната му все пак не са големи, и желанието му да дискутира за положението на християнството в Близкия изток изглежда е обусловено от мисионерско-политически съображения. Излиза, че католическа Унгария ведно с православна Русия поемат на плещите си едно историческо бреме в нови, трудни и необичайни геополитически условия. Ясно е какво иска да постигне Русия. Какво обаче иска да постигне Будапеща и каква геополитическа перспектива вижда за себе си тя? /От БТА/", "date": "2019.10.31", "title": "Путин-Орбан: Икономиката, политиката\nи християните от Близкия изток"}
{"url": "https://www.24chasa.bg/novini/article/7739466", "text": "41 564 532 чуждестранни туристи са посетили Турция през първите девет месеца на тази година. Приходите от туризма през този период надхвърлят 26,6 млрд. долара, показват данни на турското министерство на културата и туризма, предава БТА. Според експертите тези резултати са показател, че турският туризъм бързо се приближава към предвидената за 2023 г. цел за развитие на сектора. Първоначално за 2023 г. беше набелязана цел от 50 млн. туристи и 50 млрд. долара приходи, които вероятно ще бъдат постигнати до края на 2019 г. Поради това планираните показатели за 2023 г. бяха ревизирани на 75 млн. туристи и 65 млрд. долара приходи. Броят на туристите в дадения период е нараснал с 14,50 на сто на годишна база. Русия е страната, която изпраща най-много туристи в Турция - с около 15,28 на сто повече от миналата година. На второ и трето място са съответно Германия и Великобритания, четвърти се нареждат посетителите от България, а на пето място - тези от Иран.", "date": "2019.10.31", "title": "Над 41 милиона туристи са посетили Турция за първите\nдевет месеца на годината"}
{"url": "https://www.24chasa.bg/novini/article/7739362", "text": "Регистрацията на камиона, в който откриха 39 трупа във Великобритания, е била осъществена чрез пълномощник. Това обясни пред \"Дейли мейл\" български бизнесмен на име Иван Желязков, който придвижил процедурата. Той твърди, че задържаните бивши собственици на превозното средство са \"100% невинни\". \"Те не са престъпници. Познавам ги от няколко години, знам, че имат три деца, които много обичат. Добри хора са\", продължава той. \"Томас има сърдечни проблеми от няколко години и затова трябваше да впише и жена си във фирмата. Затова и тя присъства в регистрите\", обяснява още Желязков. \"Осъществих регистрацията на камиона чрез пълномощник. Когато говорих с тях, те бяха изненадани, че медиите проявяват интерес към тях, тъй като те нямат нищо общо с камиона, откакто е продаден\", казва българинът. Джоана Махер и шефът на транспортната фирма Томас Махер бяха задържани по подозрение за трафик на хора и непредумишлено убийство. Двойката, която остава в ареста, заяви, че са продали камиона през октомври 2018 г. и са се предали доброволно в полицията. Когато съсед вижда полицията около дома им, казва: \"Бях шокиран. Познавам семейството много добре. Томас обожава автомобилите си\". Камионът Scania е регистриран във Варна през 2018 г. Пристанището в града се използвало от ирландски групи за трафик на цигари и гориво, твърди \"Дейли мейл\". От думите на Джоана Махер става ясно, че тя и съпругът й са продали камиона на компания в окръг Монаган, близо до дома на 25-годишния шофьор Мо Робинсън, който беше арестуван по подозрение за убийство миналата сряда и остава в ареста. В момента превозното средство се смята за собственост на фирма, базирана в Дъблин, но регистрирана в Северна Ирландия. Източник на \"Дейли мейл\" твърди, че няма данни компаниите да са били наясно, че в камиона има хора. Въпреки че първоначално бе съобщено, че всички загинали са китайски граждани, 6 виетнамски семейства се тревожат, че техни близки са сред жертвите.", "date": "2019.10.31", "title": "Българин, регистрирал камиона ковчег: Сем. Махер са 100% невинни"}
{"url": "https://www.24chasa.bg/novini/article/7739486", "text": "Разколът във Варненската организация на БСП роди нов скандал. След като Борислав Гуцанов заяви от името на градската организация, че на втория тур на кметските избори БСП ще подкрепи кандидатурата на Костадин Костадинов, председателят на предизборния щаб Шван Иванов категорично заяви, че нява никакъв вариант левицата да подкрепи лидер на друга партия и прикани варненци да гласуват по съвет. На пресконференцията, която Иванов даде заедно с проф. Анелия Клисарова, се чуха и закани за изключване от редовете на партията. \"Националният съвет на БСП никога не е подкрепял лидери на други партии, какъвто е Костадинов, за свои кандидати. Няма как да подкрепим кандидат с екстремно поведение, който е участвал в Луков марш и е публикувал свои снимки с автомат, със закана да разстрелва политица\", категоричен бе Иван Иванов. Той допълни, че БСП не води преговори официално с нито един от двамата кандидати, които ще се явят на балотаж в неделя и отново призова левите симпатизанти да гласуват по съвест. \"Националният съвет е единствения орган, който утвърждава кандидати, предложението на Борислав Гуцанов за Костадинов е нелегитимно. Градското ръководство е със снето политическо доверие. Водят се мръсни вътрешно партийни войни. Ани е жертва на вътрешно партийно предателство. Част от нашите партийни другари откраднаха около 1500 гласа и ще бъдат докладвани на НС\", коментира Иванов. Той бе категоричен, че е химера да стопи разликата от близо 34000 гласа между Портних и Костадинов и \"чисто математически Иван Портних ще е следващият кмет\". От БСП отчетоха, че са доволни от изборните резултати - имат четирима кандидати за районни кметове на балотаж, ще имат 8 общински съветници в местния парламент, досега бяха 5, а техния кандидат за кмет - проф. Анелия Клисарова, стана трета с 276 гласа разлика с Костадин Костадинов. \"В личен план аз удвоих гласовете за себе си. Затова благодаря на тези, които съм убедила в тези 4 години между едното и другото кандидатстване, че виждат развитие, виждат желание за промяна и, че това, което предлагаме е достойно и честно\", каза проф. Клисарова.", "date": "2019.10.31", "title": "Разколът в БСП Варна роди нов скандал"}
{"url": "https://www.24chasa.bg/novini/article/7739463", "text": "Варненската окръжна прокуратура внесе протест срещу решението на окръжния съд, с което 37-годишният Венцислав Апостолов получи 15 години затвор за умишлено убийство, извършено с особена жестокост и по особено мъчителен за жертвата начин и бе оправдан за извършено \"полово удовлетворение с лице от същия пол\". Държавното обвинение поиска доживотна присъда за Венцислав, като се позова на наличието на множество отегчаващи отговорността обстоятелства. Единственото смекчаващо обстоятелство, заяви прокурорът, е съдебната реабилитация на подсъдимия. Протестът, освен срещу несправедливия размер на наложеното наказание, е и заради оправдателната част в присъдата и по-точно за сексуалното посегателство спрямо жертвата.  Трагедията се разигра на 13-и февруари миналата година в дома на Венцислав във варненския квартал \"Владиславово\". Той и жертвата му - Явор, се познавали от години. Наркозависимият Явор изгубил дома си заради непогасяване на кредит и заживял на улицата. От скитническия му живот го спасил именно Венцислав, който го прибрал да живее в дома му. Във фаталната вечер двамата се скарали заради приятелката на Венцислав. Ядосаният мъж буквално размазал от бой Явор - с ритници, с юмруци и дървена тояга. След като пребитият мъж изпаднал в безпомощно състояние, подсъдимият извършил и сексуалното насилие, като употребил сила, твърди обвинението. След това захвърлил бездомника на тревната площ пред блока. На 14 февруари преди обяд случаен минувач разпознал в лежащия мъж на тревата Явор и подал сигнал на 112. Докато пристигналият екип на спешна помощ преглеждал пребития Явор, Венцислав дошъл и обяснил, че предната вечер той не се е прибрал в дома му. На път за болницата 35-годишният мъж починал.", "date": "2019.10.31", "title": "Протестират присъдата от 15 години затвор на мъж, убил и изнасилил свой приятел"}
{"url": "https://www.24chasa.bg/novini/article/7739452", "text": "По бързо производство, водено от Района прокуратура – Велико Търново и след одобрено от съда споразумение между страните, осъдиха мъж за нарушаване на заповед за защита от домашно насилие, съобщиха от Апелативната прокуратура. Б. Ц. е признат за виновен за това, че в периода 12.10.2019 г. - 18.10.2019 г. в гр. Велико Търново, при условията на продължавано престъпление, не изпълнил Заповед за защита от домашното насилие от 25.07.2019 г., по граждански дело на Районен съд гр.Велико Търново, с която му се забранява да приближава жилището, в което живеят Х. А. и дъщеря й. 5 часа в нощта на 12 срещу 13 октомври насилникът обикалял около жилището, качвал се на оградата, за да я прескочи и влезе вътре. 5 дни по-късно отново обикалял около имота да търси Х.А., впоследствие влязъл в двора и в жилището, извел на инвалидна количка майката на жената и седнал да я чака до чешмата в двора - престъпление по чл. 296, ал. 1, вр. чл. 26, ал.1 от НК. За нарушаването на ограничителната заповед Б.Ц. е осъден на лишаване от свобода за срок от четири месеца, което да изтърпи при общ режим. Обвиняемият е с взета мярка за неотклонение задържана под стража. Споразумението има последици на влязла в сила присъда.", "date": "2019.10.31", "title": "4 месеца затвор след бърз съд за\nдомашен насилник във Велико Търново"}
{"url": "https://www.24chasa.bg/novini/article/7739476", "text": "Гърция е против разделянето на европейската перспектива на Тирана и Скопие. Това заяви заместник-министърът на външните работи на страната Милтиадис Варвициотис пред гръцкия парламент. Той информира депутатите за свързаните с ЕС въпроси и заключенията на последния Съвет на Евросъюза и Съвет \"Общи въпроси\". По отношение на напредъка на Албания и Северна Македония е ясно, че двете страни се намират на различни етапи от своя път към европейската интеграция, предаде  Онова, което Гърция иска, е да се вземе решение и да бъде дадена зелена светлина за начало на преговорите за присъединяване и на двете държави. Варвициотис подчерта, че общо ще бъде само началото на преговорите, а по-нататък всяка от страните ще бъде оценявана според собствените си постижения и оценката ще бъде индивидуална. Разделянето на двата случая не работи в полза на стабилността на северната граница на Гърция и може да предизвика дисбаланс, който ще има негативни последици за Атина. Началото на преговорите в пакет е от полза за Гърция, подчерта дипломатът. Що се отнася до разширяването на Европейския съюз, Гърция има интерес да граничи не с балкански, а с европейски държави и припомни, че подкрепата за европейската перспектива на Западните Балкани беше решение на гръцкото председателство през 2003 г.", "date": "2019.10.31", "title": "Тирана и Скопие в пакет за начало на преговори за членство в ЕС, призовават от Гърция"}
{"url": "https://www.24chasa.bg/novini/article/7739665", "text": "Застрашителната процедура по импийчмънт, започната срещу Доналд Тръмп, навлиза днес в нова фаза с първото гласуване в Конгреса, което ще позволи на конгресмените да разпитват публично свидетелите по украинската афера. Контролираната от демократите Камара на представителите трябва да се произнесе по резолюция, която придава официален характер на разследването и разрешава организирането на публични изслушвания след пет седмици на разпити при закрити врата. Благодарение на този текст \"американците ще могат да чуят пряко как президентът е злоупотребил с пълномощията си\", написа в Туитър лидерката на демократите в Конгреса Нанси Пелоси. На 24 септември Пелоси реши нейната партия да поеме по опасния път към импийчмънт след разкритията за един телефонен разговор между Доналд Тръмп и украинския му колега Володимир Зеленски, състоял се в разгара на лятото. По време на този разговор, за който стана ясно след сигнал, подаден от разобличител, президентът републиканец е поискал от събеседника си да \"се заинтересува\" от неговия съперник от Демократическата партия Джо Байдън и бизнеса на сина му Хънтър в Украйна. Оттогава демократите го обвиняват, че е злоупотребил с властта си за лични цели. Джо Байдън има сериозен шанс да се изправи срещу него на президентските избори през 2020 година. Тръмп, видимо раздразнен, подчертава, че разговорът му е бил \"безукорен\" и се определя като жертва на несправедлив \"лов на вещици\". Правата на Тръмп За да се определи дали Доналд Тръмп е използвал възможностите на американската държава, за да окаже натиск на Киев, демократите вече са изслушали при затворени врата дванайсетина дипломати и съветници на Белия дом. Според изтекли подробности по време на тези безкрайни изслушвания в Камарата на представителите посланици и висши служители са давали свидетелски показания, които понякога са били много критични към Белия дом. Те, по-специално, са разкрили усилията, полагани от месеци от приближени на президента, включително личния му адвокат Руди Джулиани, извън официалните дипломатически канали, за да убедят Киев да предостави злепоставяща информация за Джо Байдън. Президентът и неговият антураж остро критикуваха потайността на тези изслушвания, обвинявайки демократите, че разкриват само част от казаното, така че да създадат фалшива представа за реалността. Те ги обвиняват и в нарушаване на правото на защита на Доналд Тръмп, както и че действат, без да е имало гласуване. Целта на резолюцията, която ще бъде предложена за гласуване днес, е те да не могат да използват този аргумент за защитата си. Освен организирането на публични изслушвания документът предвижда да се разреши на републиканците да привикват свои собствени свидетели на тази фаза от разследването, която е под надзора на Комисията по разузнаване. Текстът предвижда след това доказателствата да бъдат предадени на юридическата комисия, която ще бъде натоварена да състави обвиненията срещу президента. На този етап \"ще бъде разрешено участието на президента и на неговите адвокати\", гласи текстът. \"Откровен разговор\" Така защитата на Доналд Тръмп ще може да поиска нови свидетелства или документи, да извърши кръстосани разпити и да предяви възражения. Но, ако президентът откаже да сътрудничи с исканията на Конгреса, исканията му могат да бъдат отхвърлени. Затова Белият дом заявява гръмко, че има \"измама\". По време на дебати в комисия вчера републикански депутати порицаха \"несправедливата\" процедура, която според тях не е \"нито открита, нито прозрачна\". \"Чуваме много оплаквания за тези процедури, като че ли искат да избегнат да говорят откровено\", отвърна демократът Джейми Раскин. Американската конституция очертава само най-общо правилата за сваляне на президент: на Камарата на представителите се пада задачата да предяви обвинението, а на Сената - да вземе решение. Имайки предвид републиканското мнозинство в горната камара, на този етап свалянето на президента изглежда малко вероятно. На друг фронт федерален съдия от Вашингтон ще разгледа днес следобед молбата на свидетел, призован от Камарата, който заявява, че е подложен на натиск и от Конгреса, и от Белия дом. Американското президентство нареди на всички членове на администрацията да не сътрудничат на разследването с мотива, че трябва да бъде защитена дейността на изпълнителната власт. Решението на съда ще има сериозни последствия за резултатите от разследването. (БТА)", "date": "2019.10.31", "title": "Конгресът на САЩ гласува за разследването за импийчмънт срещу Тръмп"}
{"url": "https://www.24chasa.bg/novini/article/7739634", "text": "Месец след началото на отоплителния сезон парното отопление все още не е пуснато масово в градовете, в които има топлофикации. Причината е, че началото на есента беше топло и нямаше нужда от отопление. По-хладното време в момента обаче поставя въпроса кога ще бъде пуснато парното, предаде .  За качественото пускане на отоплението в имота и в цялата сграда е необходимо регулиращите вентили на радиаторите да бъдат отворени на максимално ниво. Това ще позволи ефективното обезвъздушаване на отоплителните тела и по-качественото отопление в имота. Едва след това може да започне регулиране на степента на загряване. \"Топлофикация - София има готовност да стартира отоплителния сезон в момента, в който бъдат изпълнени условията определени в нормативната уредба, а това са три последователни дни със средноденонощна температура под 12 градуса и прогноза за следващите 7-10 дни за трайно застудяване. Към днешна дата условия за пускане на отоплението няма. В края на седмицата, както метеоролозите казаха, се очаква понижение на температурите и незабавно след това увеличение отново\", подчерта Елизабет Павлова от дружеството. \"Достатъчно е да бъде подадено заявление с решение на етажната собственост за отложено пускане на отоплението. Това може да стане по-късно или на точно определена дата, която клиентите ще посочат. В някои сгради може все още да има ремонт или примерно да са решили на общо събрание, че по-късно ще започне включването на отоплението, така, че дали сме възможност на нашите клиенти да поискат и по-късно включване\", допълни Елизабет Павлова. В момента в София е включено парното отопление на около 140 сгради. \"Като основно са детските градини - 54, и офис сградите- 55, 14 училища, болници и отделни еднофамилни сгради. Етажна собственост към този момент все още не е поискала предварително включване, но вече е утвърден от много години моделът и процедурата, така че нашите клиенти знаят какво трябва да направят\", уточни Елизабет Павлова.", "date": "2019.10.31", "title": "Все още няма условия за пускане на парното"}
{"url": "https://www.24chasa.bg/novini/article/7739678", "text": "Американски химици и инженери са създали нов тип литиево-йонни акумулатори, които ще позволят електромобил да бъде зареден за 10 минути или дори още по-бързо, предаде ТАСС. „Нашата батерия ще позволи на електромобил да измине около 320-480 км след само 10 минути зареждане. Ще можем да поддържаме подобни темпове на работа в продължение на 2500 цикъла на зареждане и разреждане, което е еквивалентно на пробег от примерно 800 000 км“, посочва Чао-Ян Ван, съавтор на доклада, публикуван в специализираното сп. Joule, съобщи пресслужбата на Пенсилванския университет, предаде  . Той посочва, че с новата разработка електромобилите ще станат още по-привлекателни за потребителите, тъй като в момента зареждането им отнема няколко часа. Модификацията увеличава стойността на продукцията с едва 0,46%.", "date": "2019.10.31", "title": "Нов акумулатор позволява зареждане на електромобил за 10 минути"}
{"url": "https://www.24chasa.bg/novini/article/7739673", "text": "През септември 2019 година нивото на безработица в 28-те страни от Европейския съюз (ЕС) стабилизира за четвърти пореден месец в рекордно дъно от 6,3%, в рамите на еврозоната - в 11-годишно дъно от 7,5%, а в България безработицата се повиши слабо до 4,1% след стабилизация през предходните три месеца в историческо дъно от 4,0% (най-ниско ниво от 2000 година, откакто Евростат разполага с данни за нашата страна). Безработицата в ЕС остана през септември за четвърти пореден месец на ниво от 6,3%, като това е най-ниската безработица, откакто Евростат стартира ежемесечното си проучване през януари 2000-а година, и след като година по-рано тя беше на ниво от 6,7% (през септември 2018-а). В рамките на еврозоната нивото на безработицата пък стабилизира за втори пореден месец на ниво от 7,5% (най-ниско ниво от юли 2008-а година) спрямо 8,0% година по-рано, предаде БНР.  Според европейската статистика общо 15,635 млн. европейци, от които 12,335 милиона от еврозоната, са били без работа през деветия месец на настоящата година, като спрямо август е отчетено повишение на безработните в ЕС със 48 хиляди, а в рамките на еврозоната - с 33 хиляди. Спрямо септември 2018-а година общият брой на безработните европейци е спаднал с 889 хиляди, от които 738 хиляди само в рамките на единния валутен блок. Рекордно ниските нива на безработицата в еврозоната и в целия ЕС остават едни от малкото позитивни новини за състоянието на европейската икономика и предполагат, че опасността от рецесия е малко вероятна. Поне на теория много ниската безработица трябва да подкрепи потребителските разходи и респективно икономиката на стария континент. Най-ниска безработица през септември е регистрирана в Чешката република (безработица от едва 2,1%), следвана от Германия (3,1%), докато най-висока остана безработицата в Гърция (ниво от 16,9%, но според данни на Евростат за юли 2019-а) и Испания (14,2% през септември 2019-а). През септември общо 3,223 млн. младежи на възраст под 25 години са били без работа в ЕС (ниво на младежка безработица от 14,5%), като това представлява понижение на младежката безработица със 145 хиляди спрямо година по-рано, когато безработицата сред младите европейци беше на ниво от 15,0%. Евростат представи и данни, според които нивото на безработица в България се повиши слабо през септември до 4,1%, след като през предходните три месеца стабилизира в рекордно историческо дъно от 4,0% (най-ниска безработица в нашата страна от януари 2000 година, откогато Евростат разполага с този тип данни). Въпреки слабото повишение нивото на безработица, то остава далеч под нивото от 5,1% година по-рано (през септември 2018-а). Ниво на безработица от 4,1% отрежда на България десето място сред всички 28 членове на Европейския съюз с най-ниска безработица, като нашата страна е една от 17-те членки на ЕС с безработица, която е по-ниска от средноевропейската. През деветия месец на настоящата година 137 хиляди българи са били без работа спрямо 135 хиляди през август (рекордно нисък брой на безработните българи откакто съществува тази статистика за нашата страна от началото на далечната 1995-а година) и спрямо 169 хиляди година през септември 2018-а година, показват днешните данни на Евростат. Нивото на младежката безработица в България се повиши през септември до 8,7% от 8,6% през август и спрямо 12,2% година по-рано, като през деветия месец на годината без работа са били общо 12 хиляди български младежи на възраст под 25 години спрямо 12 хиляди и през август и спрямо 18 хиляди година по-рано (през септември 2018-а). Данните на Евростат също така показват, че безработицата сред жените в нашата страна се повиши през септември до 3,8% от 3,7% през предходните три месеца и далеч под безработица от 4,6% година по-рано, докато безработицата сред мъжете стабилизира за четвърти пореден месец на ниво от 4,3% - под ниво на безработица от 5,6% през септември 2018-а година.", "date": "2019.10.31", "title": "Слабо повишение на безработицата в България до 4,1%"}
{"url": "https://www.24chasa.bg/novini/article/7739715", "text": "Местна коалиция, в която участват СДС, Движение България на гражданите, Съюз на свободните демократи, Българска нова демокрация и Движение 21, подкрепи днес Диана Иванова – кандидат за кмет на община Русе, издигнат от ГЕРБ, съобщиха от пресцентъра на ГЕРБ. На пресконференция днес председателят на СДС Станимир Станчев заяви, че след провеждането на първия тур на изборите, е имало много разговори, но са взели единодушно решение да подкрепят дясната кандидатура, а именно тази на Диана Иванова. „Аз не искам, образно казано, да има петолъчка на общината. СДС е първата партия, която докара демокрацията, длъжни сме пред историята да отстояваме европейския път на града“, заяви Станимир Станчев. По думите му, на града, от който е тръгнала демокрацията, не му подхожда да бъде върнат в червените сенки. „Всички русенци знаят баба Йонка, най-върлата седесарка. Преди да почине тя ме закле да не оставям града на червено управление“, каза още Станчев. Даниела Везиева – координатор на Движение България на гражданите допълни, че преди неделя е добре да помислим какво ще постигнем, ако за пореден път се поддадем на емоции, а да избираме с разума, с волята си, защото управлението е процес. „Разумното бъдеще на Русе е в обединението на общите ни усилия, идеи и действия. Най-резонното е това обединение да е на всички десни сили и дясно мислещи хора на Русе в името на каузата за просперитета му. Благодаря за подкрепата. Призовавам своите съграждани да се обединим и с искрена вяра в европейското бъдеще на града ни, с надежда в добрите ни помисли и с много любов към хората, към децата си, продължим напред и спечелим местните избори в Русе“, каза Диана Иванова. „Категорично заявяваме, че ще управляваме заедно Русе. Цената на обединението за балотажа е ясна: да изпълняваме десни политики и да не допускаме ляво управление“, заяви Пламен Нунев и допълни, че със СДС са партнъори и в европарламента, в ЕНП. „Благодаря и на Радикалдемократическата партия, която подкрепя кандидатурата на Диана, както и на Съюза на репресираните, които излязоха с декларации днес. Призоваваме всички русенци от център – дясното пространство да подкрепят кандидатурата на Диана Иванова на балотажа\", заяви още Пламен Нунев.", "date": "2019.10.31", "title": "СДС подкрепи кандидата за кмет на Русе инж. Диана Иванова"}
{"url": "https://www.24chasa.bg/novini/article/7739683", "text": "Глобалното производство на вино спадна с около 10% през тази година, като големите производители Франция, Италия и Испания бяха засегнати най-силно от неблагоприятните метеорологични условия, показват предварителни данни на Международната организация за лозарство и винарство (OIV), предаде Ройтерс. Според OIV световното винопроизводство през настоящата година е било в размер на 263 милиона хектолитра (mhl), след като през 2018-а година беше достигнат връх от 294 милиона. Въпреки понижението с около 10%, данните за тази година просто се връщат към средните им нива след големия подем на винопроизводството през миналата година. Франция и Италия, двамата най-големи производителя в ЕС, бележат спад на производството с около 15%, докато винопроизводството в Испания се свива с цели 24 на сто, като OIV отбеляза, че и в трите държави производството е спаднало под осредненото ниво от последните пет години. \"Това може да се обясни главно с променливите метеорологични условия и по-специално много студената и дъждовна пролет, последвана от изключително горещо и сухо лято\", се посочва в анализа на Международната организация за лозарство и винарство, съобщава  . Производството в рамките на 28-членния ЕС, което представлява около 60% от световното винопроизводство, се сви до 156 милиона хектолитра от 267 милиона миналата година, като Франция, Италия и Испания формата около 80 процента от общата продукция в ЕС. В същото време OIV отбеляза по-добро представяне на вино производителите в Съединените щати, като според предварителна оценка американското винопроизводство се е понижило с едва 1% от нивото през 2018-а година, но винарската организацията добави, че прогнозата може да бъде преразгледана през следващите няколко месеца. Отчита се спад в производството на вино и в южното полукълбо, въпреки че то остава като цяло в съответствие със средните нива от последните пет години. Аржентина и Чили - двата най-големи производителя на вино в Южна Америка - отбелязват спад съответно с 10% и със 7%. Въпреки сушата, която засегна гроздобера, винопроизводството в Южна Африка пък нарасна на годишна база с 3% до 9,7 милиона хектолитра, но OIV добави, че това повишение е факт след много слабата 2018-а година. Оценките на Международната организация за лозарство и винарство в световен мащаб изключват гроздовите сокове и ширата и се основават на информация, събрана в 28 държави, които са представлявали 85% от световното винопроизводство през 2018-а година.", "date": "2019.10.31", "title": "10 % спад на световното винопроизводство"}
{"url": "https://www.24chasa.bg/novini/article/7739724", "text": "Президентът на Българската федерация по художествена гимнастика Илияна Раева изрази своята подкрепа за кмета на София Йорданка Фандъкова. Вижте какво написа във фейсбук: \"Време е за подкрепа! Аз ще подкрепя г-жа Фандъкова! Ще гласувам за доказалия се успешен кмет и личност притежаваща и запазила в себе си най-важните човешки качества! Ще гласувам за нея! Защото харесвам родния си град София! Защото го обичам и се чувствам прекрасно като негов жител! Защото харесвам нежността, умереността, последователността, стоицизма на истински войн, какъвто всъщност е г-жа Фандъкова! Защото обича истински нашия спорт и помага безкористно винаги, когато е имало нужда от помощта на общината в рамките на закона! И заради нещо, което за мен е най-важното, защото от него зависи всичко - същността и личната и характеристика! В най-тежкия момент от професионалния ми път като президент на БФХГ, когато при една много трудна ситуация за националния отбор, озверели хора ме разпънаха на кръст и с ръце късаха парчета от плътта и душата ми, точно тя беше една от първите, които ми написа СМС! Трогателен и искрен, с който ми изпращаше любовта си и изразяваше пълната си подкрепа към мен, треньора и отбора! Никога няма да забравя това! Нашият кмет трябва да е отговорен, грижовен, да е блестящ професионалист и човек с главно Ч! Госпожа Фандъкова е всичко това и аз, и семейството ни с огромно удоволствие ще я подкрепим! Успех! С огромно уважение към Вас, г-жо Фандъкова!\"", "date": "2019.10.31", "title": "Илияна Раева: Аз ще подкрепя г-жа Фандъкова, защото харесвам нежността, умереността, последователността"}
{"url": "https://www.24chasa.bg/novini/article/7739783", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия, предаде ТАСС. Европейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция. 663 милиона евро ще осигурят непрекъснатост на най-голямата в историята хуманитарна програма на ЕС за спешна социална защита. Останалите средства ще бъдат насочени за подкрепа на проекти в областа на образованието и важни услуги в сферата на здравеопазването, се отбелязва в текста.", "date": "2019.10.31", "title": "ЕС дава на Турция 663 милиона евро помощ за бежанците"}
{"url": "https://www.24chasa.bg/novini/article/7739767", "text": "С искане за прокурори и разследващи полицаи във всички т.нар ромски секции в София по време на балотажа се обърнаха към Сотир Цацаров от Инициативния комитет, издигнал Мая Манолова за кмет на София. В разпространен до медиите отговор, от офиса на обвинител №1 посочиха, че екипът на опозиционния кандидат-кмет не е дал никакви конкретни данни за търговия с гласове, предаде  . В самия сигнал от председателя на ИК Никола Вапцаров и адв. Минчо Спасов се говори за „безпрецедентно купуване на гласове” в секции с преобладаващо ромско население във Филиповци, Красна поляна, Люлин, Слатина и „другите покрайнини на град София”. От комитета призовават: „Настоятелно МОЛЯ да организирате извънредно дежурство на всички прокурори и разследващи полицаи, които не са в разрешен отпуск, лично да присъства със служебни и лични автомобили в ромските квартали на София, за да констатират купуването на гласове, което се готви повсеместно”. В отговор Цацаров посочва какъв е стандартният ред, по който се организира защитата на политическите права на гражданите в изборния ден – градският прокурор и директорът на СДВР работят заедно, през деня дежурни прокурори могат да реагират на конкретни сигнали, в това число – и подадени онлайн. „В подадения от вас сигнал липсват каквито и да е конкретни твърдения за извършени престъпления против политическите права на гражданите, освен общото заключение за „безпрецедентно купуване на гласове” в избирателни секции, за които сте приложили резултатите от първия тур на изборите”, отбелязва Цацаров.", "date": "2019.10.31", "title": "Цацаров: ИК на Манолова не е дал конкретни данни за купуване на гласове"}
{"url": "https://www.24chasa.bg/novini/article/7739804", "text": "Педиатричното отделение на „Пирогов” получи ултрамодерен апарат за ранна диагностика на бронхиална астма още в предучилищна възраст, съобщиха от пресцентъра на болницата. Изследването с този иновативен апарат ще допринесе за навременно стартиране и проследяване на лечението при деца с различни белодробни заболявания. Апаратът е най-новата версия, произведена от THORASYS Thoracic Medical Systems INC. Изключително лесната употреба на апарата е важно предимство, особено за възрастовата група от 3 до 6 години. Тогава класическата спирометрия е много трудна за изпълнение, защото изисква разбиране и активно съдействие от малките пациенти.", "date": "2019.10.31", "title": "„Пирогов” получи ултрамодерен апарат за ранна диагностика на бронхиална астма"}
{"url": "https://www.24chasa.bg/novini/article/7739853", "text": "Планувате ли да се преместите в Китай? Вероятно сте намерили добре платена работа, искате да разширите бизнеса си или да посетите различните атракции там. Независимо от причината животът в тази далекоизточна страна предлага различни възможности и изживявания. Ето няколко от тях. Ако представата ви за Китай е за огромни мегаполиси с големи задръствания, огромни тълпи от хора, безброй фабрики и мъгливо небе, вероятно ще останете изненадани от реалността. Страната е надарена с красива природа и няма нужда да пътувате надалеч, за да видите различните ѝ красоти, защото те са навсякъде, информира  Ако обичате вкусната храна и сте готови да опитате нещо ново, тогава няма да съжалявате, че сте избрали да дойдете в Китай. От ароматните и люти съчуански ястия до апетитната кухня на Джъдзян, винаги ще попадате на вълнуващи нови вкусове. Макар и около 92% от населението на Китай да е от етноса Хан, в страната живеят и 55 други етнически групи. Всяка от тях има своя уникална култура. Провинция Юннан е идеалното място да станете свидетел на това културно разнообразия. Там живеят 26 от 55-те етнически групи. Със своите четири интонации и над 10 000 йероглифа китайският език е труден за овладяване, но с всеотдайност и ежедневна практика е напълно възможно да се превърнете в експерт. Владеенето на китайски език ще отвори много нови врати за вашия бизнес и личностно развитие. Китай постепенно се превръща в една от задължителните туристически дестинации в света. Докато живеете там ще бъде много по-лесно да посетите Шанхай, Хонконг, Великата китайска стена, Теракотената армия и много други световно известни забележителности. Освен това 55 от обектите на световното наследство на ЮНЕСКО се намират в Китай. Благодарение на разрастващата се икономика Китай развива с бързи темпове почти всички индустрии. Поради тази причина китайските компании търсят специалисти от цял свят, които да помогнат в разширяването. Освен това бързо развиващата се икономика, съчетана с благосклонно настроените потребители, предлага доходоносни възможности за предприемачите, които искат да започнат нов бизнес в Китай.", "date": "2019.10.31", "title": "Китай е страна с интересни атракции и нови възможности за бизнес"}
{"url": "https://www.24chasa.bg/novini/article/7739861", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия, предаде ТАСС. Европейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция, предаде БТА. 600 милиона евро ще осигурят непрекъснатост на най-голямата в историята хуманитарна програма на ЕС за спешна социална защита. Останалите средства - 63 милиона ще бъдат насочени за подкрепа на проекти в областа на образованието и важни услуги в сферата на здравеопазването, се отбелязва в текста.", "date": "2019.10.31", "title": "Европейският съюз дава на Турция 663 милиона евро помощ за бежанците"}
{"url": "https://www.24chasa.bg/novini/article/7740062", "text": "Съд в Берлин започна днес слушане по дело, заведено от трима фермери срещу правителството на канцлерката Ангела Меркел заради липсата на мерки срещу климатичните промени в първата по рода си правна битка в Германия, предаде АФП, цитирана от  Делото е заведено от производител на плодове и двама животновъди заради стрес при добитъка от горещите вълни и загубата на реколта заради екстремни климатични явления – от продължителни суши до проливни дъждове. Тримата са подкрепени от екоорганизацията „Грийнпийс“ в искането им за мерки от страна на властите. „Съдим правителството, за да си изпълни целите и да си приложи мерките“, заяви Франциска Блом, чието семейство има ферма за плодове край Хамбург, която е един от тримата фермери. Целта е не да се получат обезщетения или нещо подобно, подчерта тя. Миналата година правителството на Меркел призна обаче, че няма да успее с климатичните цели за намаляване на вредните емисии в Германия с 40% до 2020 г. в сравнение с нивата от 1990 г. На фона на климатични протести на младежи Берлин подготви нов пакет от мерки, като Меркел обеща Германия да бъде климатично неутрална до 2050 г. Но планът на стойност поне 100 млрд. евро до 2030 г. бе незабавно определен като неамбициозен от учени и екоактивисти.", "date": "2019.10.31", "title": "Германски фермери съдят правителството заради промените в климата"}
{"url": "https://www.24chasa.bg/novini/article/7740066", "text": "Сирийският телевизионен канал \"Ал Ихбария\" съобщи в четвъртък за минометен обстрел от турски военни на село Тел-Вард , разположено югоизточно от сирийския град Рас ал Айн, предаде ТАСС. Загинала е една жена, а четирима мирни жители са ранени, твърди телевизията, предаде БТА. В сряда сирийските медии съобщиха за стълкновения между турски военни и воюващите на тяхна страна формирования на въоръжената сирийска опозиция от една страна и сирийската армия от друга в Тел-Вард. Според телевизията по селото били изстреляни серия артилерийски изстрели.", "date": "2019.10.31", "title": "Турски военни обстрелват село в Северна Сирия, има пострадали"}
{"url": "https://www.24chasa.bg/novini/article/7740072", "text": "Към 30 септември 2019 г. печалбата на банковата система е 1.3 млрд. лв., или с 4.2 на сто (51 млн. лв.) повече от тази за същия период на 2018 г., съобщава Българската народна банка. Показателите за възвръщаемост на активите (ROA) и за възвръщаемост на капитала (ROE) към края на отчетния период са съответно 1.52 на сто и 11.82 на сто. Собственият капитал в баланса на банковата система в края на септември възлиза на 14.3 млрд. лв. През третото тримесечие той нараства със 188 млн. лв. (1.3 на сто), като прирастът се дължи предимно на увеличения размер на печалбата, посочват от БНБ. През третото тримесечие на 2019 г. активите на банковата система нарастват общо с 2.7 на сто (2.9 млрд. лв.) и към края на септември достигат 111.5 млрд. лв. Брутният кредитен портфейл на банковата система нараства за третото тримесечие с 1.4 млрд. лв. (2.3 на сто) до 64.6 млрд. лв. В това число кредитите за домакинства се увеличават с 672 млн. лв. (2.9 на сто), за нефинансови предприятия с 580 млн. лв. (1.6%), за други финансови предприятия със 166 млн. лв. (4.7 на сто) и за сектор държавно управление - с 26 млн. лв. (3.3 на сто). Брутният размер на необслужваните кредити и аванси в края на септември възлиза на 6 873 млн. лв. (при 6 478 млн. лв. в края на юни 2019 г.), а делът им в общата сума на брутните кредити и аванси е 7.4 на сто (при 7.2 на сто в края на юни). Нетната стойност на необслужваните кредити и аванси (след приспадане на присъщата за тази класификационна категория обезценка) е 3 515 млн. лв. (при 3199 млн. лв. към края на юни), а делът й в общата нетна стойност на кредитите и авансите възлиза на 3.9 на сто (при 3.7 на сто в края на юни). Депозитите в банковата система през третото тримесечие на 2019 г. нарастват с 3.0 процента (2.7 млрд. лв.) до 94.5 млрд. лв. Увеличение има при депозитите на нефинансови предприятия (с 8.3 на сто или 2.1 млрд. лв.), на домакинства (с 1.6 на сто или 896 млн. лв.) и на кредитни институции (със 7.2 на сто или 383 млн. лв.). Намаление е отчетено при депозитите на секторите държавно управление (с 13.4 на сто или 355 млн. лв.) и други финансови предприятия (с 8.0 на сто или 299 млн. лв.).", "date": "2019.10.31", "title": "1.3 млрд. лв. е печалбата на банковата система към 30 септември"}
{"url": "https://www.24chasa.bg/novini/article/7740017", "text": "Апелативният съд във Велико Търново потвърди определение на Окръжен съд –Габрово и пусна  Делото в Апелативен съд – Велико Търново е образувано по протест на Окръжна прокуратура – Габрово, с което се иска отмяна на определението на първоинстанционния съд и взимане по отношение на обвиняемия на най-тежката мярка за неотклонение - „задържане под стража“. Съставът на Апелативен съд – Велико Търново намира протеста за неоснователен. Съдът отчита, че е налице първата предпоставка по чл. 63 ал. 1 от НПК за взимане на мярка „задържане под стража“, а именно наличието на данни, от които може да се направи обосновано предположение, че е извършил престъплението, в което е обвинен. Не са налице, обаче, доказателства, обуславящи втората задължителна предпоставка по чл. 63 ал. 1 от НПК, а именно съществуването на реална опасност обвиняемият да се укрие или да извърши престъпление, предадоха от пресцентъра на съда. Същата опасност не може да бъде изведена и по презумпция при предвидените предпоставки по чл. 63 ал. 2 от НПК, тъй като лицето е неосъждано, а също така престъплението, в което е обвинен предвижда наказание до 6 години лишаване от свобода и до 5000 лева глоба. Определението на Апелативен съд – Велико Търново е окончателно и не подлежи на обжалване.", "date": "2019.10.31", "title": "Оставиха на свобода горски инспектор от Габрово срещу гаранция от 1 000 лв."}
{"url": "https://www.24chasa.bg/novini/article/7740088", "text": "Турция обсъжда с Русия предаване на руската страна на 18 предполагаеми войници на сирийския режим, които бяха пленени от турските сили, предаде АФП, като се позовава на турския министър на отбраната, съобщава БТА. Ние обсъждаме с Русия въпроса за предаване на тези 18 души, които по всяка вероятност са представители на армията на /сирийския/ режим, заяви Хулуси Акар, според съобщение на турското министерство на отбраната. Турция съобщи вчера, че е пленила в Северна Сирия, където предприе по-рано военна операция срещу кюрдска милиция, 18 души, които са заявили, че са войници на сирийския режим. Нашите другари се погрижиха за тези лица, говориха с тях. Има двама ранени, те бяха настанени в болница, каза Акар днес. Турция предприе на 9 октомври военна операция срещу кюрдската милиция Сили за защита на народа, която тя разглежда като терористична организация, свързана с Кюрдската работническа партия /ПКК/.Силите за защита на народа са подкрепяни от Запада като съюзник в борбата срещу \"Ислямска държава\". След началото на турската операция СЗН призоваха на помощ режима в Ддамаск, който разположи войници в някои сектори по границата с Турция. Турция подкрепя бунтовнически групи в Сирия, които искат да свалят от власт президента Башар Асад, подкрепян от Русия и Иран. Анкара преустанови миналата седмица военната си операция, след като сключи две отделни споразумения с Вашингтон и с Москва. Според турския прездидент Реджеп Тайип Ердоган съвместни турско-руски патрули трябва да започнат да патрулират от утре в Северна Сирия.", "date": "2019.10.31", "title": "Анкара обсъжда с Москва предаването на 18 сирийски войници"}
{"url": "https://www.24chasa.bg/novini/article/7740081", "text": "Операторът на летище \"Гетуик\" край Лондон и авиокомпания easyJet започнаха двумесечен тест на нова схема за качване на пътниците на борда на самолета, която се надяват да съкрати с 10% времето от отварянето на изхода до потеглянето за излитане. Това е поредният опит за по-добра организация на процеса, с което са експериментирали и авиокомпании като Emirates и United Airlines. Неотдавна easyJet е успяла по този начин да настани 158 души само за 14 минути. А това е 2 минути по-бързо от средния показател. информира  Авторите на схемата твърдят, че тя намалява и стреса за пътниците, изнервени от бъркотията, която представлява заемането на местата и блокирането на пътеките от хора с багаж, движещи се понякога в противоположната посока. Новият метод предвижда извикване за качване първо на хората с места до прозорците, после - тези по средата, и последни - тези с номера до пътеката. Запълването става от дъното на самолета напред. Който е платил за качване на борда с приоритет, няма да бъде лишаван от това удобство. Същото важи и за хората, нуждаещи се от специални грижи. Смята се че така най-малкото се съкращава времето, в което някой стои прав на пътеката или вдига вече седналите, за да заеме мястото си. Но схемата не е приложима за всеки вариант, разказва Би Би Си. Различно е, когато се качват групи или семейства с деца. В този вариант вероятно по-удачно е настаняването ред по ред. Затова в съобщението на \"Гетуик\" се казва, че в тестовия период няма да има един модел за всички, а полет по полет ще се преценява според броя на семействата с деца, пътуващите самостоятелно и т.н. Няма го и обичайното повикване на пътниците за полета по озвучителната система. На всеки гейт ще има електронно табло, изписващо номера в самолета, който трябва да бъде зает. Затова и медиите бързо нарекоха системата \"Бинго за качване на борда\" (Boarding Bingo). Тестовете започват на Изход 101 и от easyJet предпазливо казват, че първо искат да анализират с \"Гетуик\" резултатите преди да решат дали да приложат модела в цялата си мрежа от полети.", "date": "2019.10.31", "title": "На летище \"Гетуик\" започват тестове на нова схема за качване на борда"}
{"url": "https://www.24chasa.bg/novini/article/7740099", "text": "Временно се ограничава движението по път III-514 Велико Търново – Арбанаси поради ПТП. Трафикът се осъществява по обходен маршрут през Велико Търново – Лясковец – Горна Оряховица – Арбанаси, съобщават от пресцентъра на Агенция \"Пътна инфраструктура\". Пострадала е жена, шофирала единия от автомобилите, съобщиха от полицията. Възстановено е движението по път II-11 Видин - Арчар. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.31", "title": "Катастрофа затвори пътя Велико Търново – Арбанаси, пострадала е жена"}
{"url": "https://www.24chasa.bg/novini/article/7740126", "text": "Днес, в 17,30 ч. в РПУ Благоевград са извикани двама от досегашните кандидати за кмет на община Благоевград, които обявиха публично подкрепата си Румен Томов на втори тур. Това се казва в позиция на Националния предизборен щаб на БСП, разпространена до медиите. В цялата страна кампанията бе белязана от многобройни полицейски акции, насочени основно срещу кандидатите на БСП. Дни преди балотажа вниманието вече е насочено към БСП и отделно към формациите и партиите, които я подкрепят. Стоим зад всички наши кандидати и хората, които ни глacувaт доверие. Призоваваме медиите да огласят случая в Благоевград в интерес на обществото, казват от \"Позитано\" 20.", "date": "2019.10.31", "title": "БСП: МВР мачка най-силно преди балотаж"}
