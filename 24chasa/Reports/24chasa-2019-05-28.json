{"url": "https://www.24chasa.bg/novini/article/7476818", "text": "Следователка от Националната следствена служба (НСлС) е придобила на изключително ниска цена общинска земя в Божурище, само на километри от центъра на София. Ваня Дойчева купила срещу около 50 хил. лв. 20 567 кв.м, или приблизително по 2,16 лв. на кв. метър. Името ѝ изплува покрай афера с 80 декара частна общинска земя в Божурище, продадена чрез “манипулирани търгове” в края на миналата година на цена около 2,16 лв. за квадрат. 80 декара били изтъргувани за общо 150 000 - 160 000 лв., при реална стойност около 8 милиона лева, или по 40-50 евро на квадрат. Ваня Дойчева ще съдейства изцяло на разследването, казаха нейни колеги. Те уточниха, че на този етап тя щяла да се въздържи от коментар. От началото на седмицата до 31 май следователката била в командировка в страната, обясниха от следствието. Покупката, извършена от Дойчева, е една от четирите сделки с общинска земя в Божурище, заради която спецпрокуратурата разследва кмета на общината Георги Димов. Друга от сделките е извършена с фирма, на която преди време баща му бил пълномощник. “Това е един пореден оплетен кръг от зависимости. Краде се много и се краде нагло Затова сме в това положение”, обясни зам. главният прокурор Иван Гешев. Във вторник рано сутринта прокурори, полицаи и служители от антикорупционната комисия влязоха в сградата на общината. Около 13 часа с белезници на ръцете Георги Димов бе изведен от общината и премина през площада. По същия начин сградата напусна и заместничката му Габриела Дончева, която запази мълчание. Те са арестувани за 24 часа. “Събраните до момента доказателства сочат, че от 21 ноември до 27 декември 2018 г. в условията на продължавано престъпление, в качеството си на длъжностно лице, заемащо отговорно положение, кметът е нарушил служебните си задължения с цел да набави за себе си или за другиго имотна облага”, обясни Гешев. “Невинен съм. Вярвам изцяло на държавата и на всяка една институция, която ще извършва проверката. Моята молба е максимално бързо да приключи всичко, да се установи невинността ми и, разбира се, да се залавям за работа, защото изключително много работа ме чака тази година. Един успешен кмет като мен, който за 4 години променя цяла община, опозицията, като действие, може да приложи единствено това, но нямам притеснения”, добави 35-годишният Димов. Преди месеци той беше обяснил, че в тези земи не може да се строи Димов вероятно ще бъде обвинен за длъжностно престъпление. “Работи се по престъпления по служба, включително и документно престъпление”, уточни Иван Гешев. “Явно кметовете по страната, въпреки многобройните разследвания до момента, продължават да не разбират, че ако познават местния прокурор или местния шеф на полицията, вече не са във възможност да ги логистират. Няма какво да се лъжем, че в повечето малки градове всички се познават”, коментира още зам. главният прокурор. Разплитането на случая започнало, след като бившият шеф на общинския съвет в Божурище Георги Димитров подал сигнал в КПКОНПИ и спецпрокуратурата. Той оповести публично аферата в началото на годината, а сайтът “Биволъ” публикува и подробности около сигнала му. Димитров, който е от партия АБВ, бил отстранен от поста след сигнала. “Оттогава общинският съвет няма председател, въпреки че бе направен опит да се избере титуляр”, каза пред “24 часа Мая Спасова, зам.-шеф на съвета, издигната от БСП. Тя си спомни, че четирите сделки със земеделските земи били гласувани от общинарите на 27 декември м. г. Преди да сезира институциите, Георги Димитров подал сигнал и до кмета Димов, но той не му обърнал внимание. “Тук в някаква степен става въпрос за наглост. Не може председателят на общинския съвет да те сезира, да ти каже “виждам какво правиш” и ти да кажеш “мен това не ме интересува” и въпреки това да го направиш”, коментира отношенията между двамата Иван Гешев. Преди време стана известно, че земята е земеделска, но е част от многофункционална зона на Божурище и отвсякъде е оградена с имоти, продадени на много по-високи цени. По неофициална информация земята е била оценена от същата фирма, която направи занижената оценка на “Царските конюшни”. “ Искам да изразя специални благодарности към антикорупционната комисия, както винаги се справиха с поставените задачи. Идеята или слухът, че тази комисия е умряла, е преждевременна”, изтъкна зам. главният прокурор. Следователката Ваня Дойчева е бивш шеф на Инспектората към Националната следствена служба, а в момента е редови магистрат в следствието. Със заповед на главния прокурор Сотир Цацаров на 6 януари 2014 г. тя и всички шефове на отдели в НСлС са освободени от ръководните постове. Причината - да се подобри работата на следователите, които тогава не са достатъчно натоварени. В последната имуществена декларация за 2017 г. на Дойчева пише, че прехвърлила 1/2 урегулиран поземлен имот в кв. “Горна баня” за 120 хил. лв. Тя е декларирала в банка 55 хил. лв. от продажба на имот. Има и налични 15 хил. лв. от заплати. Също така има кредит в размер на 24 хил. лв. и 2 кредитни карти от по 3 хил. и 1500 лв. ", "date": "2019.05.28", "title": "Следователката Ваня Дойчева в имотна афера с кмета на Божурище, купила 20 декара за около 2,16 лв. на квадрат (Обзор)"}
{"url": "https://www.24chasa.bg/novini/article/7476668", "text": "11 видеостени, 7 от които са с 4K резолюция, а една от тях е тъч скрийн, технология за добавена реалност от последно поколение, четири камери с 4К сензори и кран са само част от новото студио на Би Ти Ви, от което на 1 юни ще бъде излъчена централната емисия. Така телевизията ще отбележи и 19-ия си рожден ден. На същия ден през 2000 г. тя тръгна в българския ефир.  От студиото, което е с 360-градусов сет, първоначално ще се излъчват всички емисии новини, спорт, прогнозата за времето и предаването “Тази сутрин”. Също и финалът по bTV Action на най-големия европейски клубен турнир УЕФА Шампионска лига с историческия сблъсък между английските отбори “Ливърпул” и “Тотнъм”. То ще работи с енергийно ефективно LED осветление от последно поколение, което изисква по-малко електричество и климатизация. Новото студио е най-мащабният технологичен проект, внедрен в Би Ти Ви от самия старт на телевизията, каза Флориан Скала, главен изпълнителен директор на \"Би Ти Ви Медия груп\". Създадено е от световната компания за дизайн и архитектура \"Вийч и Вийч\" (Veech x Veech) - пионер в синергията между архитектурата и медийните технологии от ново поколение. Компанията е носител на десетки международни награди, работила е за \"Ал Джазира\" и австрийската медийна корпорация ORF. \"За нас новото студио е мястото, където се срещат журналистиката, новите технологии и съвременният дизайн. През последните пет години в редакцията тече процес на интеграция между всички предавания и платформи. Това е и основата, на която са подчинени обликът и функционалностите на новото студио. За да изберем изпълнител на проекта, проведохме международен конкурс, на който поканихме да участват най-добрите дизайнерски бюра в света. За нас е привилегия, че успяхме да привлечем в България \"Вийч и Вийч\", известни с революционните си проекти на световния пазар. Дизайнът, който създадоха за нас, е значима стъпка напред за телевизионната индустрия в цяла Европа\", каза Венелин Петков, директор \"Новини, актуални предавания и спорт\" на \"Би Ти Ви Медия груп\".", "date": "2019.05.28", "title": "Би Ти Ви влиза в новото студио навръх 19-ия си рожден ден"}
{"url": "https://www.24chasa.bg/novini/article/7476839", "text": "Френският президент Еманюел Макрон призова начело на ЕС да бъдат избрани хора, които да имат опит и да пораждат доверие, предадоха световните агенции. Той отправи този призив в Брюксел, където пристигна за участие в срещата на върха на ЕС. Според Макрон, \"за да се изгради европейската амбиция за идните пет години, начело на ЕС трябва да бъдат избрани жени и мъже, които имат опит и пораждат доверие, което им позволява да се посветят изцяло на мисиите си\", предаде Франс прес. Макрон допълни, че главните критерии към кандидатите за водещите постове е те да са доказали своите способности на високо равнище в техните родни страни или в ЕС. Това както изглежда фактически изключва Манфред Вебер, кандидата за председател на ЕК, предпочитан от германския канцлер Ангела Меркел. Вебер никога не е заемал правителствен пост, отбелязват Асошиейтед прес и ДПА. Президентът спомена имената на датчанката Маргрете Вестагер, която е настоящ еврокомисар за конкуренцията, на французина Мишел Барние, който е еврокомисар, отговарящ за Брекзит и на холандеца Франс Тимерманс, който е заместник-председател на ЕК и каза, че те са част от хората, които имат компетенции да бъдат начело на ЕС. Президентът не спомена името на Вебер, допълва БТА. Макрон подчерта, че приоритетите за ЕС за идните години включват намирането на решения на климатичните въпроси и на икономическите предизвикателства, както и изграждане на Европа, която защитава своите граждани. Президентът припомни, че за първи път откакто съществува Европейският парламент, в него няма мнозинство от две партии - десницата и левицата. Следователно е необходимо да се изгради \"друго нещо, нов проект, който да е по подобие на онова, което европейският народ е избрал\", допълни той. Макрон каза, че не иска днес да се водят дебати за имена на хората, които ще заемат водещите европейски постове, а \"дебати за проектите, за приоритетите и за критериите\". Същевременно германският канцлер Меркел заяви, че напълно подкрепя системата за избор на приемник на Жан-Клод Юнкер, която се базира на кандидати, предложени от групите в ЕП. Тя изрази отново силна подкрепа за Манфред Вебер, предаде Асошиейтед прес. Днес преди срещата на върха на европейските лидери в Брюксел има редица срещи в други формати. Белгийският премиер Шарл Мишел бе поканил на обяд Макрон, испанския премиер Педро Санчес, португалския премиер Антониу Коща и холандския премиер Марк Рюте. Макрон ще има срещи и с лидерите на Вишеградската група, а после с Доналд Туск и с Меркел, припомня Франс прес.", "date": "2019.05.28", "title": "Макрон: Начело на ЕС трябва да бъдат мъже и жени с опит, пораждащи доверие"}
{"url": "https://www.24chasa.bg/novini/article/7476852", "text": "Модните къщи \"Шанел\" и \"Фенди\" планират за следващия месец възпоменателна церемония в памет на Карл Лагерфелд в Париж, съобщиха Франс прес и Контактмюзик. Двете модни къщи, за които Лагерфелд е работил, ще обединят сили с едноименния му бранд за възпоменателна церемония, озаглавена \"Карл завинаги\". Събитието ще се състои на 20 юни в Гран пале, където дефилета на \"Шанел\" се провеждат от 2005 г., в рамките на Парижката седмица на мъжката мода. Постановката ще е дело на театралния и оперен режисьор Робърт Карсън, предаде БТА. Карл Лагерфелд почина през февруари на 85-годишна възраст и по негово настояване нямаше публично погребение, а само частна траурна церемония в Нантер. \"Поставих си за цел да бъде създадено нещо неочаквано и изпълнено с живот - заяви Карсън. - Навремето Лагерфелд каза: \"Погребение ли? По-скоро бих умрял.\" Предвижда се на три големи екрана да бъдат прожектирани видео кадри с модния дизайнер и неговите сътрудници, докато на сцена ще бъдат показани танци, музика и театрални изпълнения, които са го вдъхновявали и са намерили място в творчеството му. \"Това ще е колективно честване на неговата личност - отбеляза президентът на \"Шанел\" Бруно Павловски. - Събитието ще е посветено единствено на Карл, като ще ни припомни кой беше той, какво харесваше, откъде черпеше изключителната си енергия.\"", "date": "2019.05.28", "title": "Планират възпоменателна церемония в памет на Карл Лагерфелд в Париж през юни"}
{"url": "https://www.24chasa.bg/novini/article/7476802", "text": "Специалисти от Центъра за квантови технологии към Московския държавен университет \"М.В. Ломоносов\" успешно тестваха предсериен образец на първия руски квантов телефон ViPNet QSS Phone, предаде ТАСС. Проведеният в рамките на презентация за журналисти сеанс на гласова връзка между офисите на разработчиците приключи успешно. Квантовият телефон ViPNet QSS Phone е съвместна разработка на Центъра за квантови технологии на университета и руската компания \"ИнфоТеКС\". Организаторите проведоха сеанс на защитена с квантови ключове гласова връзка между офисите на \"ИнфоТеКС\" и Центъра за квантови технологии на университета, информира БТА. \"Чуваемостта е отлична, ключовете са квантови - отбеляза Вледимир Елисеев от \"ИнфоТеКС\". - Сега сме готови да разгледаме други компоненти на нашата система.\" Разговорът по квантовия телефон продължи около минута и половина. Видеопотокът по време на сеанса на гласова връзка бе защитен с помощта на друга съвместна разработка на \"ИнфоТеКС\" и Московския държавен университет \"М.В. Ломоносов\" - комплекса квантово-криптографска апаратура за защита на информацията ViPNet Quandor.", "date": "2019.05.28", "title": "Специалисти тестваха първия руски квантов телефон"}
{"url": "https://www.24chasa.bg/novini/article/7476820", "text": "Полицията в източногерманския град Халберщадт започна разследване срещу 43-годишен българин   Според разследващите, той е причинил взрива в неделя срещу понеделник, съобщава БНТ. Мъжът, който има и германско гражданство е в изкуствена кома. В къщата са открити химикали, с които може да се направи взривно вещество. Става въпрос за отделни химични елементи, снабдяването с които е легално. Властите евакуираха 650 души.", "date": "2019.05.28", "title": "Германската полиция: 43-годишният българин е виновен за експлозията в къщата му"}
{"url": "https://www.24chasa.bg/novini/article/7476819", "text": "САЩ потвърдиха днес ангажимента си да доставят оръжие на Украйна и заявиха, че е отговорност на Русия да сложи край на конфликта в Източна Украйна, предаде ДПА. \"Русия трябва да спре войната в Украйна\", каза на пресконференция специалният представител на САЩ за преговорите за Украйна Кърт Волкър. Той определи Русия като нашественик, предава БТА. Миналата седмица американското посолство в Киев заяви, че от 2014 г. САЩ са предоставили над 1,1 милиарда долара под формата на \"военно обучение и оборудване, за да помогнат на Украйна да се отбранява и да гарантира сигурността по границите си\". Волкър потвърди, че САЩ подкрепят \"суверенитета и териториалната цялост\" на Украйна и възнамеряват да \"работят в тясно сътрудничество\" с новия украински президент Володимир Зеленски. САЩ подкрепят решимостта на Украйна да се присъедини към НАТО, допълни Волкър пред репортерите. Той намекна, че Украйна може и да не бъде в състояние да се присъедини към алианса, докато продължава конфликтът в източната й част, и обясни, че \"страните от НАТО няма да искат да се нагърбват с конфликт\". Волкър призова международната общност да помогне да бъдат повишени хуманитарните стандарти в Източна Украйна, включително във връзка с усилията за разминиране и осигуряването на комунални услуги.", "date": "2019.05.28", "title": "САЩ потвърдиха оръжейните доставки \nза Украйна, според тях Русия \"трябва да спре войната\""}
{"url": "https://www.24chasa.bg/novini/article/7476834", "text": "Сръбска авиация и колона бронирана техника са забелязани да се движат в посока Косово, съобщи ТАСС. Според информация на Танюг от военната казарма в Кралево /Централна Сърбия/ е тръгнала колона военна техника с хора и снаряжение. Сръбската агенция съобщи за най-малко един самолет МиГ-29, прелетял над Нови пазар в посока към сухопътната зона за сигурност. Сухопътната зона за сигурност се определя от споразумението от 9 юни 1999 г. от Куманово. Зоната представлява петкилометров пояс по 382-километровата граница между Косово и Сърбия. Преди това президентът на Сърбия приведе армията в бойна готовност заради изострянето на обстановката в Косово, припомня БТА. Движението на колоната е започнало към обяд в явна проява на решимост, след като специални части на косовската полиция извършиха въоръжена операция в доминираното от сърби Северно Косово, посочва Асошиейтед прес. Нахлуването разгневи Белград, който заяви по-рано днес, че на армията е наредено да бъде в бойна готовност и да действа, ако напрежението ескалира. Агенция Танюг съобщи, че министърът на отбраната Александър Вулин е пристигнал в казармата в Кралево малко преди колоната бронирани коли да потегли. От пресслужбата на НАТО съобщиха, че международните сили за сигурност в Косово КейФОР са били информирани, че косовската полиция провежда голяма операция на цялата територия на Косово за извършване на арести по обвинения в корупция, съобщи още ТАСС.", "date": "2019.05.28", "title": "ТАСС: Колона военни от Сърбия е тръгнала към Косово"}
{"url": "https://www.24chasa.bg/novini/article/7476781", "text": "Френското правосъдие се смята за компетентно, за да може за сметка на САЩ да се произнесе в спора за наследството на рокаджията Джони Холидей, предаде Франс прес. Спорът е между вдовицата му Летисия, която оповести, че ще обжалва съдебното решение, и двете му по-големи деца Лора и Давид. Обичайното местожителство на Джони Холидей е Франция, а не САЩ, отбеляза съдът в парижкото предградие Нантер. Това е важна победа за по-големите деца на Холидей, които от повече от година настояват да получат своя дял от наследството, след като баща им е завещал цялото си богатство на последната си съпруга и двете им деца, предава БТА. Адвокатът на Летисия Холидей незабавно обяви, че ще обжалва съдебното решение. Съперниците им в тази съдебна битка изразиха удовлетворението си. \"Това решение е много важно, защото отбелязва привързаността на Джони Холидей към Франция и следователно некомпетентността на американския съдия по въпроса\", заяви Еманюел Равана, който е сред съветниците на Лора. Летисия Холидей изтъкна на съдебно заседание в края на март, че тя и Джони Холидей са предпочели да живеят в Лос Анджелис от 2007 г., но съдът установи, че по същото време рокаджията е заявил, че е с швейцарско жителство. В завещание от 9 май 2007 г. той посочва, че живее в Гщад. В друг документ от 2011 г. Джони и Летисия Холидей поясняват, че живеят в Гщад от ноември 2006 г. \"Невъзможно е да заявиш, че имаш швейцарско жителство и да живееш в друга страна, освен ако не нарушаваш законите\", уточни съдът.", "date": "2019.05.28", "title": "Френското правосъдие било компетентно, за да се произнесе в спора за наследството на Джони Холидей"}
{"url": "https://www.24chasa.bg/novini/article/7476785", "text": "Градушка с размер на кокоше яйце удари днес следобед северозападния румънски град Залъу и нанесе материални щети на покриви, жилища и автомобили, съобщава информационният сайт Зиаре, цитиран от БТА. Град Залъу е административен център на окръг Сълаж, за който румънските метеоролози бяха обявили днес червен код за опасно време. Местни жители споделиха видеа и снимки от градушката. Говорителят на окръжния инспекторат за извънредни ситуации Лучиан Жакоди съобщи, че се прави оценка на регистрираните щети на покриви, жилища и автомобили. Местните власти призоваха жителите на окръг Сълаж да избягват излизания навън, докато е в сила червеният код за градушка. Националната метеорологична служба на Румъния обяви днес предупредителен жълт код за опасни бури в общо 26 окръга на страната, включително в Букурещ. Предупреждението е валидно до сряда за областите Банат, Кришана, Марамуреш, Олтения, Трансилвания, северна Мунтения и северозападната част на румънската област Молдова. Очакват се бури, придружени с гръмотевици, и проливни дъждове. Лошо време се очаква и през почивните дни.", "date": "2019.05.28", "title": "Градушка с големината на яйце удари Румъния"}
{"url": "https://www.24chasa.bg/novini/article/7476792", "text": "Лидерката на френската крайна десница Марин Льо Пен обяви, че отива още тази вечер в Брюксел, за да работи по създаването на \"супер група\" в Европейския парламент, която нейната партия \"Национален сбор\" се надява да оглави заедно със своя италиански съюзник Матео Салвини, предаде Франс прес, цитирана от БТА. \"Няма да отида утре, отивам още днес\", заяви Льо Пен, подчертавайки, че има работа за вършене. \"Изглежда сме на път да съставим \"супер групата\", която бяхме вече обявили, и която впрочем в момента, в който казвам това, включва 77 депутати\", добави лидерката на \"Националния сбор\". \"Надяваме се след преговори да увеличим значително този брой\", добави Льо Пен, чиято партия спечели евроизборите във Франция. Френският президент Еманюел Макрон също ще бъде в Брюксел по това време, за участие в извънредната среща на върха на европейските лидери. Макрон също води консултации за създаването на \"прогресивна\" група в Европейския парламент, която на този етап ще включва 109 депутати. Групата \"Европа на нациите и свободите\", в която участват \"Национален сбор\", \"Лига\", \"Австрийската партия на свободата\" и фламандската \"Влаамс беланг\" може да събере 72 депутати, ако партия \"Алтернатива за Германия\" (с 11 евродепутати), партия \"Финландците\" (2 представители в ЕП) и \"Датската народна партия\" (с 1 евродепутат) потвърдят присъединяването си към групата, обявено на 8 април. Френският депутат от \"Национален сбор\" Луи Алио заяви вчера, че неговата партия преговаря и с Найджъл Фараж, големият победител на евроизборите във Великобритания. Фараж преди е проявявал неохота за съвместни действия с партията на Льо Пен, отбелязва АФП.", "date": "2019.05.28", "title": "Льо Пен отива в Брюксел, за да работи по създаването на нова група в ЕП"}
{"url": "https://www.24chasa.bg/novini/article/7476803", "text": "Външният министър на Косово Беджет Пацоли предупреди, че властите в страната може да извършат още полицейски акции като днешната операция в Северно Косово, която засили напрежението със Сърбия, предаде Асошиейтед прес. \"Смятам, че това не е последната операция в Косово... Може би днес, може би утре или в следващите дни. Борим се срещу организираната престъпност\", каза Пацоли. По думите на министъра операцията, в която участваха бронирани коли, а над 20 души бяха задържани, представлява \"нормална работа\" за полицията. Акцията е протекла и в други части на Косово, посочи той, цитиран от БТА. Пацоли говори пред репортери в Словакия след среща на европейски и балкански външни министри. Сръбският външен министър Ивица Дачич, който също присъства на срещата, каза: \"Би трябвало да се върнем към диалог\".", "date": "2019.05.28", "title": "Косовският външен министър: Може да има и други операции като тази в Северно Косово"}
{"url": "https://www.24chasa.bg/novini/article/7476747", "text": "Президентът на ПЕС Сергей Станишев е домакин на координационна среща на левите лидери и премиери преди неформалната вечеря на Европейски съвет, насрочена за тази вечер в Брюксел. В разговор на най-високо ниво социалистите обсъдиха стратегията си в предстоящите преговори за новите ръководни постове в Европейския съюз в контекста на приключилите евро-избори. Франс Тимерманс, кандидатът на ПЕС за председател на ЕК също присъства на срещата, на която Станишев и премиерите-социалисти дискутираха възможните нови коалиции и перспективите за формиране на ляво мнозинство в Европейския парламент, предават от пресцентъра на партията. „Следващите седмици ще бъдат решаващи както за това кой ще ръководи европейските институции за мандат от 5 години, така и за бъдещето на ЕС. Предстоят интензивни преговори между различните политически сили. Днес с нашите премиери потвърдихме още веднъж, че стоим твърдо зад процеса с общите кандидати и няма да позволим задкулисни решения, с които да бъде подменен вотът на избирателите.”, заяви Сергей Станишев. „В тези преговори нашето политическо семейство влиза със силни позиции и високо вдигната глава. Либералите, зелените (които на тези избори имат силен резултат, особено впечатляващ в Германия) и крайната левица още в хода на кампанията се оформиха като естествени съюзници на социалистите, на базата на споделени ценности. Един такъв ляво-центристки блок в новия парламент ще е непреодолим фактор във формирането на мнозинство.“, допълни Станишев. „Нашата амбиция продължава да бъде новият председател на ЕК да е Франс Тимерманс. ПЕС и Франс направиха силна кампания, на базата на автентични леви послания и политики. Това също засилва нашите позиции. В същото време, ЕНП още в изборната нощ започнаха да бламират собствения си кандидат и да обсъждат алтернативни имена. Те са готови на всичко, за да запазят доминиращите си позиции и „стабилността“ – да приемат гласовете на крайнодесни, да жертват водещия си кандидат и да пренебрегнат демократичния процес и вота на избирателите, които гласуваха директно за председател на ЕК. Това не може да бъде очакваната от хората промяна.“, коментира лидерът на европейската левица намека на ЕНП да заменят Вебер и да наложат друг кандидат, който не е участвал в изборния процес. По този начин десницата отрича демократичния принцип на общия кандидат в надпреварата и връща непрозрачността в решението за избора на шеф на ЕК в Европейския съвет. „Ние ще направим всичко по силите си Манифестът на ПЕС и посланията на Франс Тимерманс за по-социална, по-справедлива, по-устойчива Европа, да намерят отражение в бъдещия политически курс, който ще поеме ЕС.“, заяви в заключение Станишев.", "date": "2019.05.28", "title": "Станишев: Социалистите са в силна позиция преди старта на преговорите за бъдещия председател на ЕК"}
{"url": "https://www.24chasa.bg/novini/article/7476741", "text": "Мнозинството от германците не искат сънародника им Манфред Вебер от Европейската народна партия да стане председател на Европейската комисия. Това сочи публикувано днес социологическо проучване, цитирано от ДПА и БТА. Според изследването на социологическата агенция \"Сивей\" 59,1 процента от германците \"по скоро\" или \"при никакви обстоятелства\" не биха подкрепили Вебер за висшия ръководен пост в Брюксел. Подкрепата за него се разделя по партиен признак: 75,8 на сто от привържениците на консервативния блок на канцлера Ангела Меркел, представител на който е и Вебер, подкрепят кандидатурата му. Но над три четвърти от привържениците на Германската социалдемократическа партия, Зелените, Лявата партия и \"Алтернатива за Германия\" заявяват, че са против кандидатурата му. Социологическото проучване е по поръчка на германския ежедневник \"Аугсбургер алгемайне\". Статистическата грешка е 2,5 процента. Европейският парламент настоя следващият председател на ЕК да бъде избран измежду някои от водещите кандидати за поста. ЕНП на Вебер се очерта като най-голямата политическа сила в ЕП след европейските избори в края на миналата седмица.", "date": "2019.05.28", "title": "Мнозинството германци са против кандидатурата на Вебер за председател на ЕК"}
{"url": "https://www.24chasa.bg/novini/article/7476761", "text": "Руският дипломат Михаил Краснощеков е бил приет в болница в град Косовска Митровица в Северно Косово с тежки травми на главата, съобщи във вторник главният лекар в болницата Златан Елек, предаде ТАСС, цитирана от БТА. Лекарят каза, че в болницата е постъпил руски гражданин, служител на мисията на ООН в Косово ЮНМИК, който работи в региона от 20 години. Той е получил тежки травми на главата и лицето и е в отделение за интензивна терапия в болницата. Според Елек заедно с руснака от Зубин поток е бил докаран втори пострадал. Става дума за глухоням жител на Косово, който, както се посочва, бил пребит от специалните части с ботуши и приклади. Преди това в болницата били хоспитализирани още двама пострадали. Заместник-говорителят на генералния секретар на ООН Фархан Хак заяви за ТАСС, че задържаният в Косово руснак Михаил Краснощеков е в нормално състояние след освобождаването му.", "date": "2019.05.28", "title": "Руски дипломат, служител на ООН, е приет в болница в Косово с тежки травми на главата"}
{"url": "https://www.24chasa.bg/novini/article/7476774", "text": "Няколко влиятелни либерали се изказаха днес положително в Брюксел за датчанката Маргрете Вестагер, която е един от кандидатите за председателския пост на Европейската комисия, предаде ДПА, цитирана от БТА. Премиерът на Люксембург Ксавие Бетел нарече Вестагер \"много силен кандидат\" и похвали нейната компетентност. Финландският премиер Юха Сипиле изрази също подкрепа за нея. Вестагер, която досега беше еврокомисар по конкуренцията, получи подкрепа и от две свой колежки либерали - еврокомисарките Вера Йоурова и Сесилия Малмстрьом. Холандският премиер Марк Рюте беше по-предпазлив в изказването си. \"Ние разбира се имаме лични предпочитания\" относно тези, които трябва да са начело на институциите, заяви Рюте. Той допълни, че тази вечер на извънредната си среща на върха европейските лидери ще говорят за приоритетите си за идните пет години и въз основа на това ще решат кой е най-подходящ да оглави Европейската комисия.", "date": "2019.05.28", "title": "Премиерът на Люксембург: Маргрете Вестагер е много силен кандидат за лидер на ЕК"}
{"url": "https://www.24chasa.bg/novini/article/7476656", "text": "Говорителката на Европейската комисия Мая Коциянчич призова както Косово, така и Сърбия да проявят сдържаност на фона на  Коциянчич заявява в имейл, че Брюксел е в контакт с ръководствата в Прищина и Белград и призовава за \"максимална сдържаност\" в контекста на ситуацията. Косово обяви, че днешната операция е насочена срещу организираната престъпност и корупцията, но действията на косовската полиция предизвикаха гнева на Сърбия, която постави силите си в пълна готовност за реакция. Коциянчич изтъкна, че запазването на върховенството на закона е цел, която ЕС силно подкрепя. Тя обаче предупреди косовските власти, че полицейските операции трябва \"да укрепват, а не да отслабват усилията за нормализиране\".", "date": "2019.05.28", "title": "Европейската комисия призова към сдържаност Косово и Сърбия"}
{"url": "https://www.24chasa.bg/novini/article/7476662", "text": "Европейските избори в неделя показаха, че традиционните консервативни и социалистически партии, които дълго управляваха Европейския съюз, изгубиха десетки места. Те вече не могат да съставят мнозинство, съюзявайки се помежду си, и ще разчитат повече при приемането на европейски закони на подкрепата на либералите и Зелените, успели да засилят присъствието си. Либералният блок, който сега е третият по големина в 751-местния Европейски парламент, добави над 40 места, начело с 21 места на партията на Макрон \"Република, напред!\", която обещава защита на европейския бизнес и изпълнение на споразумениетоза климата от Париж. Зелените ще увеличат евродепутатите си от 52 на 69. Ако погледнете резултатите от вота, виждате желание на европейците да бъдат защитени, желание климатичните промени да бъдат отчетени и Франция ще продължи да бъде настоятелна по определени въпроси, за да може нашата търговска политика да отговори на тези желания, каза Жан-Батист Льомоан, френският държавен секретар към министъра по въпросите на Европа и външните работи пред репортери в Брюксел преди среща на ЕС по въпросите за търговията. Като оставим настрана околната среда, Франция е сред най-големите защитници на мерки, които да накарат Китай да отвори държавните си търгове за чуждестранни компании. Зелените също искат ЕС да бъде твърд с Китай. Търговските споразумения станаха гореща политическа тема през последния петгодишен мандат на Европейския парламент, включвайки дебати по въпроси от безопасността на храните до климатичните промени. След като бяха променени разпоредбите през 2009 година, така че Европейският парламент да има правомощия да одобрява търговски споразумения, тези споразумения включиха повече мерки за насърчаване на устойчивото развитие, както и една реформирана система за уреждане на споровете между инвеститори и държави. Дори с тези промени Зелените гласуваха срещу споразуменията за свободна търговия с Канада, Япония и Сингапур. Според тях тези споразумения поставят правата на големите компании пред правата на гражданите и работниците и се съсредоточават върху по-разхлабената регулация, включително либерализация на финансовите услуги, излагайки на рискове стандартите за сигурност и качество в областта на околната среда и потребителите. Евентуалните бъдещи търговски споразумения включват споразуменията с латиноамериканския блок Меркосур и с Австралия, Нова Зеландия и Индонезия. Сред тези споразумения може да бъде и договор с Великобритания след напускането й на ЕС и едно по-ограничено споразумение със САЩ. Европейската комисия каза, че преговори с Вашингтон, които обаче не са за цялостно търговско споразумение, няма да гарантират допълнителни ангажименти като например ангажиментите, свързани с околната среда. Зелените обаче не са убедени. Заместник-председателят на Европейската комисия Юрки Катайнен каза вчера, че може да си представи Зелените да се присъединят към консервативната ЕНП, социалдемократите и либералите от АЛДЕ в една проевропейска коалиция в новия Европейски парламент. Зелените със сигурност биха го направили само срещу определена цена, а посланието за опазването на околната среда оказва влияние и върху другите партии. Шведският министър по европейските въпроси и търговията Ан Линде каза, че нейните социалдемократи са обещали, че споразуменията за свободна търговия ще бъдат сключвани само с партньори, които са подписали Парижкото споразумение за климата и подкрепят премахването на вносните мита върху екологичните стоки. Тя се надява, че усилията в областта на опазването на околната среда, вдъхновени отчасти от 16-годишната шведска природозащитничка Грета Тунберг, ще бъдат \"визитната картичка\" на новия парламент. Надявам се, че ще стане така. Ефектът \"Грета\" ще ни помогне в това, каза тя.  (БТА)", "date": "2019.05.28", "title": "Европейската политика за търговията - по-зелена след изборите"}
{"url": "https://www.24chasa.bg/novini/article/7476672", "text": "Все по-горещите летни температури се отразяват неблагоприятно на зеленината в градовете, която е естествената климатична инсталация за жителите им. Едно от големите предизвикателства пред Градската дирекция за паркове и градини във Виена е да опази от горещината близо 90 000 градски дървета, посочва БТА. \"Градските дървета са обикновено върху тесни зелени площи, заобиколени от бетон, автомобили и сгради. Растенията не могат да се възстановят от жегата през нощта\", разказва служител от дирекцията. \"Както е известно, кремовете срещу слънце помагат на кожата, така е и при дърветата. Ако стволовете им се белосат, те отразяват слънчевите лъчи и дървото не се загрява в такава степен, която да предизвика допълнителни прояви на изсъхване\". Младите дървета се мажат с този \"крем срещу слънце\", допълнителна система за напояване осигурява постоянно снабдяване с необходимата вода. Във Виена с бял препарат преди всичко се мажат младите дървета. Това им помага и през зимата, тъй като и зимното слънце не може да ги затопли така, че от голямата амплитуда между дневната и нощната температури в ствола да се получат пукнатини, където по-късно да се появят гъбични заболявания. Друга мярка за защита на градските дървета през лятото са напоителните чували. В момента 38 000 дървета се увиват със специални чували. Те ще се пълнят в определени дни със 75 литра вода, която ще изтича постепенно през пропусклива мембрана в продължение на осем часа. Градското население също е включено в опазване на зеленината и на дърветата от високите летни температури. В някои от районите за тази цел вече се раздават пластмасови лейки.", "date": "2019.05.28", "title": "Заради горещините дърветата във Виена получават \"крем срещу слънце\""}
{"url": "https://www.24chasa.bg/novini/article/7476671", "text": "Комисията за финансов надзор /КФН/ продължава работата си по създаването на система \"бонус-малус\". Системата е за единни изисквания за коригирането на застрахователната премия, в зависимост от поведението на водача на моторното превозно средство, покрито от застрахователен договор за задължителна застраховка \"Гражданска отговорност\" на автомобилистите, по чл. 490, ал. 5 от Кодекса за застраховането. Тоа съобщиха от пресцентъра на КФН. \"Бонус-малус\" е система, която персонализира премията, платена от застраховащия/потребителя, като взима предвид поведението на пътя и историята на претенциите. Основната идея, която стои зад \"бонус-малус\", е да се възползват \"добронамерените\" шофьори от премийни отстъпки и в същото време да се наказват \"високо рисковите\" с повишаване на премиите. Експертите в работната група работят с убеждението, че това ще бъде стимул за отговорно поведение на пътя, което впоследствие ще допринесе за намаляването на броя на пътно-транспортните произшествия /ПТП/. Крайната и най-съществена цел на системата \"бонус-малус\" е да коригира в дългосрочен пан поведението на участниците на пътя и да възпита във водачите на автомобили чувство за отговорност. Като резултат ще се подобри пътната безопасност и респективно целта е намаляване на броя на смъртните случаи и телесните наранявания. Фокусът на системата \"бонус-малус\" поставя акцент върху пряката връзка между поведението на пътя и риска от причиняване на вреди от собственика/водача на автомобила. На база на предложенията на международен консултант, вече е сформирана нова работна група, която включва експерти от КФН, Министерство на вътрешните работи и Министерство на транспорта, информационните технологии и съобщенията. Създаденият експертен екип ще разработи няколко варианта за система, като целта е всеки един от тях да е максимално рационален и прагматичен, и да отчита в най-голяма степен нормалната житейска ситуация, свързана с управлението и използването на моторно-превозно средство. Вариантите ще бъдат представени и предложени за обществено обсъждане на гражданите, водачите и собствениците на моторни транспортни средства, както и на всички заинтересовани страни - правителствени, неправителствени организации и застрахователи. Работната група по системата \"бонус-малус\" ще разработи вариантите в рамките на няколко месеца и ще има готовност да ги представи за обсъждане през есента на 2019 г.", "date": "2019.05.28", "title": "Работата по системата \"Бонус-малус\" продължава"}
{"url": "https://www.24chasa.bg/novini/article/7476698", "text": "По обвинителен акт на Окръжна прокуратура – Монтана съдът е признал за виновен С.М. за извършено от него престъпление . Съдебното производство е преминало по реда на съкратеното съдебно следствие, след като подсъдимият М. е признал вината си. За тежкото деяние, довело до смъртта на шестима мигранти в река Дунав, му е наложено наказание от шест години „лишаване от свобода“ при първоначален „общ“ режим на изтърпяване. С.М. е бил изправен на подсъдимата скамейка с внесения от прокуратурата обвинителен акт през м. февруари 2019 г. Припомняме, че в края на м. август 2016 г. няколко семейства иракски граждани пристигнали в гр. Истанбул, Турция. Планирали да преминат последователно през територията на България и Румъния, като целта им била да стигнат Германия. Живеещи там техни близки осъществили връзката им с каналджии, които следвало да ги преведат през границите на отделните държави. С присъединилите се към тях други техни сънародници групата мигранти наброявала общо десет души – мъже, жени, деца. През следващите дни чужденците, със съдействието на каналджиите, стигнали до с. Буковец, област Видин, където били настанени в къща. В нея пребивавали десет дни без да излизат, като изчаквали удобен момент за прехвърлянето им през река Дунав на румънска територия. Вечерта на 08.09.2016 г. мигрантите били откарани до брега на реката в района на селата Добри Дол и Сливата, област Монтана, намиращи се срещу остров Добрина. Там ги чакал обвиняемият С.М., който със самоделно направена лодка трябвало да превози иракчаните през реката. Нерегистрираното превозно средство имало корпус от стъклопакет с монтиран двигател модел „Ямаха“, с мощност 5 конски сили. Подсъдимият М., който не притежавал необходимите документи за правоспособност да управлява малък речен кораб, казал на бежанците да се качат в лодката, макар че видимо броят им надхвърлял капацитета й за превоз на пътници. Последвало превозването им в посока румънския бряг. На няколко пъти движението на лодката спирало, както поради спиране на двигателя, така и заради оплитане в рибарска мрежа. Вследствие на неумението на подсъдимия С.М. да управлява добре плавателния съд и претоварването с хора, лодката се наклонила, започнала да се пълни с вода и да потъва. Возещите се в нея се озовали във водите на река Дунав. В този момент се появила друга лодка, управлявана от неустановено по делото лице, което извадило от водата подсъдимия М. Двамата успели да качат в лодката трима чужденци и ги стоварили на брега на остров Добрина. След известно време успели да спасят още един мигрант, когото също оставили при другите. Останалите шестима чужденци потънали. Веднага след това подсъдимият М., заедно с неустановеното лице, се върнал с лодката на българския бряг. Същата нощ той заминал за Сърбия, а от там при свой приятел в Испания. Останали сами на острова, мигрантите започнали да викат за помощ, като били чути от намиращ се наблизо рибар. Бил подаден сигнал за случилото се и на местопроизшествието пристигнал граничен катер на ГПУ – Видин. След извършен оглед започнало досъдебно производство. През следващите дни на различни места във водите и на брега на река Дунав били открити пет трупа – на три деца и двама млади мъже, които били разпознати от техни близки. Трупът на двегодишната дъщеря на едно от семействата мигранти не бил намерен до приключването на разследването по досъдебното производство. От заключението на изготвената съдебномедицинска експертиза е видно, че дете на тази възраст не би могло да оцелее във водите на реката, ако не му бъде оказана незабавна помощ, а такава липсвала. С оглед на теглото на дете на тази възраст, водата бързо би могла да го отнесе на голямо разстояние, а освен това тялото би могло да стане жертва на животни във водата. Смъртта на шестимата иракски граждани е настъпила вследствие удавяне, след попадането им във водите на река Дунав. Причината за потъването на управляваната от подсъдимия С.М. лодка е претоварването й и липсата на необходими умения за добро управление на плавателен съд. Осъдителната присъда е влязла в сила.", "date": "2019.05.28", "title": "6 г. затвор за мъж за смъртта на мигранти от Ирак, потънали във водите на Дунав"}
{"url": "https://www.24chasa.bg/novini/article/7476685", "text": "Шофьор отърва 200 лв. глоба затова, че е ударил с колата си момиче, участвало в протестите през есента срещу цените на горивата. На 11 ноември м. г. десетки протестиращи срещу социалното неравенство и високите цени на горивата блокираха пътя за Гърция в района на Симитли, както и страничните черни пътища. Тогава движението на автомобили бе спряно. Шофьорът К. Н. обаче поискал да премине с \"Форд транзит\", защото разбрал, че майка му е приета в болница. Протестиращите обаче не го пропуснали през блокадата, а той продължил с ниска скорост да се движи и момиче е било ударено по ръката от страничното огледало на колата. Прокуратурата е отказала да образува досъдебно производство за инцидента и е изпратила преписката на КАТ за съставяне на акт. На водача е издадено наказателно постановление с 200 лв. глоба за движение с несъобразена скорост. Той го е обжалвал в съда в Благоевград. Магистратите обаче прецениха, че то трябва да бъде отменено, защото нарушението не е движение с несъобразена скорост. При такава ситуация, независимо от скоростта на движение на автомобила, положението на момичето е създало риск от възникване на произшествие. \"Независимо от убеждението си, че протестиращите нямат законно право да препятстват движението на неговия автомобил, шофьорът е бил длъжен да спре, за да не застраши живота и здравето на намиращите се пред автомобила хора. Следвало е да бъде санкциониран по друг член от закона\", мотивира се съдът. Решението не е окончателно и  може да се обжалва.", "date": "2019.05.28", "title": "Падна глоба на шофьор, ударил протестираща на пътя за Гърция"}
{"url": "https://www.24chasa.bg/novini/article/7476699", "text": "Днес приключи ремонтът на ул. „Граф Игнатиев“, площадите „Славейков“,„Гарибалди“ и градината на „Св. Седмочисленици“. Вижте как изглежда едно от любимите места както на софиянци, така и на гостите на града, след ремонтните дейности, които предизвикаха множество полемики.", "date": "2019.05.28", "title": "Вижте как изглежда \"Граф Игнатиев\" след ремонта (Снимки, видео)"}
{"url": "https://www.24chasa.bg/novini/article/7476726", "text": "Българските потребители за първи път ще могат сами да активират тематични пакети с включен трафик към популярни приложения и да избират дигиталните си услуги с новите планове “Тотал+” на “Теленор”, съобщиха от оператора. В зависимост кой план изберат, абонатите ще могат да ползват различни пакети с по 10 000 мегабайта за популярни приложения без да плащат допълнително за тях. Те се предоставят към определени планове при сключване 2-годишен договор и са валидни през целия период. За приложения като Deezer, Buba Play, Nickelodeon Play, HBO GO и PLAY DIEMAXTRA абонамент няма да се плаща през първите 12 месеца, а след това той ще бъде на преференциална цена. Услугите може да се сменят веднъж месечно. Плановете “Тотал+” ще се активират чрез новата версия мобилното приложение MyTelenor, поради което потребителите трябва да я свалят на телефоните си. “Теленор” организира игра за дигитални скаути, посветена на безопасния интернет. Тя ще се проведе на 8 юни от 10 до 17 часа в Южния парк в София. Играта е подходяща за всички деца над 7 години. За победителите “Теленор” осигурява 100 награди. За да ги спечеят, участнаците трябва да отговорят правилно на 10 въпроса, свързани с рисковете онлайн и начините за предотвратяването им. За участие в играта е необходимо мобилното приложение Digital Scouts, което ще е достъпно в началото на юни.", "date": "2019.05.28", "title": "“Теленор” дава  на клиентите сами да избират услуги"}
{"url": "https://www.24chasa.bg/novini/article/7476724", "text": "Косово е постоянен източник на нестабилност в балканския регион, заяви президентът на Република Сръбска, съставна част на Босна и Херцеговина, Желка Цвиянович, коментирайки изострянето на ситуацията в Косово, предаде ТАСС. \"Несъмнено самопровъзгласеното Косово е сериозен източник на нестабилност на територията на Западните Балкани, територия, на която сериозно се нарушават правата на човека и колективните права на един народ, територия, която функционира извън политическите и икономически правила на цивилизования свят. В такова състояние Косово функционира със спонсорска подкрепа на част от международната общност\", каза Цвиянович. Според нея действията на специалните части на косовската полиция са политическа акция с прилагане на сила и преследват целта да бъде сплашено сръбското население, предава БТА. Лидерът на Лигата на социалдемократите във Войводина Ненад Чанак попита днес президента Александър Вучич защо не се върви към промяна на конституцията, за да може този документ да се съгласува с фактическото положение в Косово, предаде Танюг. Чанак каза, че според актуалната конституция би трябвало \"да се ангажират всички полицейски и военни сили, да се отиде в Прищина и да се арестуват Хашим Тачи и Рамуш Харадинай и да се потуши бунтът на част от територията на Сърбия\". \"Дали това може да се направи. Разбира се, че не. А ако не може да се направи, тогава конституцията трябва да се съгласува с фактическото положение\", заяви Чанак. ", "date": "2019.05.28", "title": "Президентът на Република Сръбска: Косово е източник на нестабилност на Балканите"}
{"url": "https://www.24chasa.bg/novini/article/7476727", "text": "11-етажна сграда в Истанбул, евакуирана от съображения за сигурност, рухна по време на дейностите по събарянето й, но положението излезе от контрол, застрашавайки работници, съобщават турски медии. На кадрите от записа се вижда как сградата поддава, докато работници, покачени върху цистерни с вода, я обливат с водни струи. При срутването част от сградата се преобръща и рухва на земята, а във въздуха се разхвърчават отломки и прах, поставяйки в опасност работниците, предава БТА. Турските медии отбелязват, че събарянето на 80-апартаментния блок в квартал Бахчелиевлер, е протекло без никакви мерки за сигурност и по чудо не се стига до трагедия. \"Позорно събаряне, което ще остане в историята\", \"Опасно срутване\" и \"Контролирано събаряне, излязло от контрол\" са някои от заглавията в турските издания, разпространили новината.", "date": "2019.05.28", "title": "11-етажен блок рухна по време на събаряне в Истанбул, по чудо няма жертви (Видео)"}
{"url": "https://www.24chasa.bg/novini/article/7476733", "text": "Новият президент на Украйна Володимир Зеленски върна украинското гражданство на бившия грузински президент Михаил Саакашвили, предаде Асошиейтед прес, цитирана от БТА. Зеленски подписа указ, с който връща на Саакашвили украинското гражданство, отнето му през 2017 г. от предишния украински президент Петро Порошенко. Преди президентските избори в Украйна Саакашвили подкрепи публично кандидатурата на Зеленски и изрази надежда, че ще му бъде позволено да се върне, когато новият президент встъпи в длъжност. През 2015 г. бившият грузински президент, управлявал от 2008 до 2013 г., беше назначен за губернатор на украинската Одеска област, припомня АП. Година по-късно обаче той беше свален от поста си след конфликт с Порошенко. \"Благодаря на президента Зеленски! Слава на Украйна!\", заяви бившият грузински президент на страницата си във Фейсбук. Той живее в Холандия при съпругата си, холандска гражданка, защото самият той нямаше гражданство на нито една страна. Грузинското му гражданство беше отнето още преди да загуби украинското и в Грузия срещу Саакашвили се води следствие за злоупотреба с власт, припомня Франс прес. Президентът Зеленски ми върна украинското гражданство, от което ме лишиха също толкова незаконно, както и изгонването ми от страната, подчерта Саакашвили в интервю за грузинската телевизия \"Рустави-2\". \"Утре следобед ще пристигна в Киев, където се намират много мои съратници, където съм учил, служил съм в армията и съм се борил\", добавя бившият президент на Грузия, цитиран от ТАСС. Саакашвили обаче подчерта, че мислите му въпреки всичко ще бъдат насочени към Грузия. Освен възстановяването на украинското гражданство на бившия грузински президент Зеленски назначи бившия украински министър на финансите Олександър Данилюк за член на съвета за национална сигурност и отбрана, предаде Ройтерс.", "date": "2019.05.28", "title": "Зеленски върна украинското гражданство на Саакашвили, отнето му от Порошенко"}
{"url": "https://www.24chasa.bg/novini/article/7476737", "text": "\"Не очаквам решения днес. Ние като позиция на Европейската народна партия сме твърдо зад Манфред Вебер. За него работихме. Ние сме дисциплиниран член на партията и нямаме никакви колебания и опозиции. Не можем да кажем още кой ще бъде еврокомисар. Мария Неделчева направи една много добра кампания и просто сами видяхте, че разликата между нея и останалите беше потресаваща като компетентност, знания и умения, излъчване. Тя има най-много преференции\". Това коментира пред журналисти премиерът Бойко Борисов. Той е в Брюксел, за да участва в неформална работна вечеря с лидерите от ЕС. Очаква се да бъдат обсъдени резултатите от изборите и да започне процесът по номиниране на ръководителите на институциите на ЕС. \"Омръзна ми от социолози и политолози да казват какво мисля аз. Аз никога не се меся в работата на други партии, може би в четвъртък ще говорим повече за изборите\", категоричен беше Борисов. Оставката на Корнелия Нинова премиерът коментира с думите: \"Мен много пъти са ме подканяли или са правили намеци, и аз съм давал оставка, когато съм виждал, че управлението трябва да бъде преструктурирано. Това е лично решение, БСП ще решат какво ще правят, тяхна работа. Видя се къде са отишли парите и за медии, и за социолози, и за политолози. Резултатите на ГЕРБ са много добри. Сред работещите, младите, интелигенцията сме водещата политическа сила. Губим от БСП при над 60-годишните и ниско интелигентните с основно образование. И дори, ако погледнете областите - 21 области срещу 3 са точно 7 пъти. Това е като оценка за изборите. В следващите дни ще кажем какво правим и какво правим. Когато победиш, може да замълчиш, когато си победен, трябва да говориш\", каза още Борисов.  \"Ние сме на различни позиции с Виктор Орбан, но сме приятели, видях, че тези, които му поискаха оставката, завършиха на 4-5 място в своите държави, а той ги разгроми. В крайна сметка ние сме Европа на нациите. Унгарците си казаха кого подкрепят. Аз самият съм го критикувал, били сме опозиция, но ние се познаваме от 20 години. Нормално е ние да се борим за нашата кандидатура. Ще се изговорят много неща в следващите часове. Този който първи говори, той ще загуби. Това ще бъде едно надбягване и който успее да си задържи коня, като мен, както аз си задържах партията и последните 2 седмици я пуснах и ги изпреварих с много дължини всичките победители, те всички се изкараха победители. Тя системата ни отнема един глас със сигурност. И те казват \"нараснахме\", не сте нараснали, математиката ви го дава, но благодаря на президента, че ме поздрави\", коментира Борисов. \"По вътрешнопартийни теми ще говоря в четвъртък или петък. Имам вече за всички области, дори в тези 3 области, където губим в градовете, в сърцето ние печелим. Няколко организации или ще ги разформировам, или ще ги правя наново - Добрич, Плевен, ще чистя всичко до корен, бъдете сигурни\", каза още Борисов.", "date": "2019.05.28", "title": "Борисов: Сред младите и интелигентните сме водещи, губим от БСП при над 60-годишните (Видео, снимки)"}
{"url": "https://www.24chasa.bg/novini/article/7472661", "text": "Той е само на 30 г., завършил е право, но не изкарва пари като адвокат, не стои в кантора или в съдебната зала и не мечтае за лъскава кола. Работното място на търновеца Делян Ангелов са покривите. Той е единственият лицензиран коминочистач у нас, кара микробус и мечтае да си купи фекален камион цистерна! Нещо повече - има си специален черен фрак и шапка, вярва, че носи късмет на хората и е най-известният коминочистач. Делян е герой на филми, излъчени по тв канали в Япония и Китай. Снимал се е и в телевизионна реклама, показвана по БНТ. “Навремето майка ми се сърдеше, че се занимавам с нещо толкова непрестижно. Даваше ми за пример приятелите ми, които станаха адвокати, мениджъри в големи компании. Но кой колко е щастлив, е друга тема. Аз съм щастлив с това, с което се занимавам. Няма ден, в който да правя нещо, което не искам и не ми харесва”, категоричен е младият мъж. Започнал като коминочистач още като бил в първи курс студент във Великотърновския университет и все още не можел да изкарва пари с правото. Тогава потърсил някаква почасова работа. Известно време извършвал хамалски услуги, докато не видял обява в сайт, че жена търси някой да почисти два комина. “Сетих се, че имаме вкъщи такива уреди, които дядо ми е правил някога, за да си чисти сам комина. Прецених, че нямам страх от високо, и предположих, че не е толкова сложно. За щастие, явно съм късметлия, успях да се справя без проблеми. Впоследствие разбрах, че тази работа не е толкова проста, колкото изглежда”, разказва Делян. С течение на времето навлязъл по-сериозно в професията, защото му харесало. През 2015 г. от която получил лиценз. “По техните правила, ако някой друг желае да получи такъв документ, би трябвало да ми се обадят, за да положи изпит пред мен. Досега никой не ми е звънил. За другите вероятно не е толкова приятно да се цапаш със сажди, да се катериш по покривите на минусови температури. Все пак си е опасно”, обяснява коминочистачът. Катерил се е по покривите на 15-16-етажни сгради. Казва, че от много неща му е писвало, но от комините - сякаш не. “Дава ми чувство за свобода. Бързи запознанства с много хора. За сравнително кратко време им решаваш сериозен проблем, който ги мъчи, и се явяваш като някакъв спасител. А и в самия образ на коминочистача има някаква романтика”, казва Делян. Случвало се е малки дечица да го пипат за късмет. Спомня си момченце от Габрово, което толкова много се радвало, че ще види коминочистач, и от предния ден чакало с нетърпение да се появи. Делян вече е въвел технология в професията. Дядовите съоръжения заклещил в комин още в първите години и не успял да ги извади оттам. Още съжалява за тях, защото имали сантиментална стойност. Казва, че ако беше в днешни дни, би платил, за да разбие комина и да си ги прибере. Сега гледайки от западни модели. С вакуумна машина издърпва саждите. Признава, че много пъти е имал рискови ситуации по покривите. Веднъж щял да падне от скат в центъра на Велико Търново. “Покривът беше заледен. Бях се подсигурил с алпийско оборудване, но развързах въжето, за да се кача, и се хлъзнах. Успях по чудо да се хвана с една ръка за прозорче и да се задържа. Беше в кооперацията на бившата ми приятелка, вероятно съм се притеснявал”, шегува се с опасността Делян. Друг път се заклещил в димоотвод. “Като ги чистя, стъпвам отгоре върху самия комин. Пускам едно тежко желязо, но в един момент то явно се е откачило и аз, като дръпнах рязко, се завъртях, единият ми крак пропадна в комина и аз паднах настрани”, разказва друга шокираща ситуация коминочистачът. заради работата му. “Чистих комин в кооперация във Велико Търново. От първия етаж машината стига до последния. Един господин от горните етажи реши, че не е подходящото време за почистване, и се развика, че съм щял да му съборя комина. Обвини ме, че от сондата са му паднали плочките в банята. Обясних, че не може машината отвътре да наруши външната част на комина и поисках да погледна. Казах, че ако има щети наистина, съм готов да го обезщетя”, разказва търновецът. Мъжът обаче не искал и да чуе, повикал полиция. Дошли, записали му данните, но видели, че недоволният е серт човек, и си тръгнали. После от полицията му звънели да дава становища умишлено ли е запушен някой комин след жалби от съседи. Има цяла колекция “находки” от комините. Намирал е винкел в пернишки димоотвод, краче от коза в друг, пити с пчели. Но рекордът му са 4 чифта къси дънкови панталони, 1 чифт дънки, две чанти със строителна пяна и 4 тухли. Били в комина на негов приятел, дело на съсед недоброжелател. “Това е една от най-сериозните борби, които съм водил с комин”, шегува се Делян. Има намерение след години да направи изложба с находките си. Още в началото на кариера му японската национална телевизия заснела филм за него. “Явно в азиатските държави им е много интересно как човек ходи да чисти комини и в същото време носи късмет”, казва коминочистачът. Там му била първата медийна изява. Миналата година екип от китайска телевизия искал да направи филм за хора по света с редки професии. Открили го и заснели видеофилм. My Day: My office is on a roof бил излъчен в края на април по популярния канал CGTN, който има над 70 млн. зрители не само в азиатската страна, но и по света. Делян е участвал и в телевизионна реклама у нас за онлайн услуга. “Снимаха ме омазан, черен, как слизам от една стълба. Как да обясня на майка ми, че пък аз сега съм единственият коминочистач звезда”, смее се необикновеният мъж. Казва, че не планира с какво ще се занимава в следващите 10-20 г., и има философия: правиш ли си планове, си обречен на провал. “Моят скромен житейски опит показва, че аз не мога да правя планове. Общо взето, оставям на съдбата да ми предлага различни възможности, защото виждам, че най-хубавите неща, които са ми се случили, не са били такива, които съм планувал. Никога не съм мечтал да стана коминочистач например, а пък известен коминочистач - никога не съм си и помислял”, казва Делян. Всъщност като дете си мечтаел да стане крадец. Майка му била буквално шокирана, защото ги учела с брат му на морал, на ценности и в един момент - крадец. “Ами защото нищо не инвестираш, само вземаш”, обяснява шеговито той. Има си краткосрочни цели - сега иска да си купи фекален камион за почистване на септични ями, понеже фирмата му се занимава с всякакъв вид услуги. “Това много ме вълнува. Като бях на 5 г., първата книга, която прочетох, беше “Маншон, Полуобувка и Мъхеста брада”. Героите в книжката имаха такъв кемпер, обикаляха с него, правеха си пикници. Вадеха боровинки от Мъхеста брада и си правеха чай. Оттогава имам мечта да имам бус и на 18 г. си купих първия. Сега мечта ми е да имам такъв фекален камион и обмислям да си купя. Тези неща ме забавляват”, казва Делян. Наскоро Делян изчисти безвъзмездно от графити част от фасадата на Дома на хумора в Габрово. Направил го на добра воля, след като почистил няколко паметника на бележити габровци, впечатлен от индустриалците благодетели Иван Хаджиберов и Пенчо Семов. “Ако сега е модерно да си лъскав, да караш скъпа кола, тогава е било престижно да даряваш и да правиш нещо за града и хората около теб. Благодарение на Хаджиберов Габрово е станал първият провинциален град с улично осветление, направил е първата ВЕЦ. Това е една много малка, несъществена признателност, която аз мога да засвидетелствам”, обяснява Делян. Преди две години прави празник вместо протест за доброто по пътищата на България. Целта - ремонт на 7-километрова отсечка между селата Паскалевец и Ресен. Изцеден от организацията пък си потърси баба под наем в интернет. “Бях вложил цялата си енергия месеци наред да го подготвим, да има някакъв отзвук и да се обърне внимание към състоянието на пътя. Толкова ми се искаше да отида някъде извън града и някой да ми сготви домашна храна сред природата. Взех, че си пуснах публикация във фейсбук, че търся баба под наем”. Желаещи не липсвали, но още не си е избрал. Сега е променил стратегията - търси си коминочистачка с баба бонус. “С жена ми ще дойде и бабата”, смее се Делян.", "date": "2019.05.28", "title": "Най-известният коминочистач е юрист - като малък мечтаел да стане крадец"}
{"url": "https://www.24chasa.bg/novini/article/7476629", "text": "БСП публикува на сайта си изявлението на Корнелия Нинова пред Националния съвет на партията, в което  В публикацията на сайта обаче е допусната грешка и се получава иронично звучене на думите на соцлидерката. Нинова призовава до края на юли БСП да избере нов председател на партията такъв, какъвто реши. На сайта обаче бе записано \"да изберем новия предател такъв, какъвто партията реши\". Вече е направена корекция и грешката е поправена. ", "date": "2019.05.28", "title": "БСП на сайта си: Да изберем новия предател такъв, какъвто партията реши"}
{"url": "https://www.24chasa.bg/novini/article/7476516", "text": "За по-засилено изучаване и възможности за признаване на българския език за матуритетен разговаряха с вицепрезидента Илияна Йотова представители на български дружества и съботно-неделни училища в Германия, съобщиха от президенството. Вицепрезидентът се срещна с тях във Франкфурт на Майн, където заедно с българската общност ще отбележи Деня на българската просвета и култура и на славянската писменост. Основните теми на разговорите бяха свързани със съхранението на българското самосъзнание и българския език и разпространението на българската култура. Вицепрезидентът посочи, че признаването на българския език за матуритетен е въпрос на национални законодателства и двустранни споразумения. „Акцент в политиката с българите в чужбина са усилията ни за опазването и разпространението на българския език“, изтъкна вицепрезидентът. Илияна Йотова заяви, че е необходимо да се стимулира интересът и да продължи обучението по български език и в по-горните класове. Вицепрезидентът определи съботно-неделните училища като най-големия успех в политиката с българите в чужбина. Но и те са изправени пред редици проблеми като липса на достатъчно квалифицирани преподаватели и липса на помещения за осъществяване на дейността им. Основен е проблемът с удостоверяването на владеенето на български език. Редица деца от чужбина искат да получат висше образование в България, но нямат сертификат за владеене на български език. Обсъдена бе и възможността за признаването в немската образователна система на българския като втори чужд език. Необходимостта от завръщането и увеличаването на лекторатите по български език в чуждите университети също бе сред основните теми на разговора. Присъстващите на срещата с вицепрезидента подчертаха, че идеята й за създаване на Български културен институт по примера на „Сервантес“ или Гьоте институт ще реши много от проблемите с опазването, признаването и разпространението на българския език. Илияна Йотова сподели идеята да се разширят постановленията на Министерски съвет за обучение на българи от историческите диаспори във висшите учебни заведения в България и по тях да могат да се обучават и българи от новата емиграция. „Трябва да привлечем тези млади хора, след завършването си може да останат в България, която изпитва недостиг на работна ръка“, подчерта вицепрезидентът. Илияна Йотова представи концепцията си за работа със сънародниците ни зад граница. „Липсва целенасочена политика на българската държава с българите в чужбина. Лозунгите „Върнете се в България!“ не са реалистични. Всеки е избрал къде да живее и да се развива, но аз съм убедена, че можем да работим заедно за вашия просперитет и просперитета на България“, изтъкна вицепрезидентът. Илияна Йотова посочи желанието на много от българите зад граница за съвместни проекти с българската държава. Широко одобрение срещна проектът на вицепрезидента за интернет платформа за връзки на българите от цял свят помежду им и с българската държава. В делегацията, ръководена от Илияна Йотова, е и проф. Искра Баева, член на Съвета за работа с българите в чужбина към вицепрезидента.", "date": "2019.05.28", "title": "Българи в Германия приветстваха идеята на Йотова за интернет платформа за тях"}
{"url": "https://www.24chasa.bg/novini/article/7476529", "text": "Предложените промени в Закона за политическите партии вече са внесени в парламента,   Вчера на неприсъствено заседание Министерският съвет прие текстове, с които да се прецизират текстовете за формирането на субсидиите на политическите партии и коалиции. Спешната поправка бе направена, след като бе разкрито, че партиите получават малко над 13 лева за всеки спечелен глас вместо по 11 лева, както е разписано в бюджета. Размерът на държавната субсидия за всяка партия и коалиция ще се определя на базата на действително получените гласове от нея самата. Това число ще се умножи по сумата за един получен глас, разписвана всяка година в държавния бюджет. Право на държавна субсидия ще имат политическите сили, прехвърлили бариерата от 1 % на последните парламентарни избори, както и досега. С това прецизиране на текстовете управляващите предлагат да се изчисти \"несъвършенството\", както го нарече финансовият министър Владислав Горанов, в Закона за политическите партии. Също така в проекта на промени е записано, че надвзетите суми ще бъдат прихванати от последващите субсидии или ще бъде указано възстановяване, ако няма какво да бъде прихванато. Преизчисляването ще стане от май 2016 досега, тъй като тогава е приета поправката в закона. По правило - субсидиите на партиите се изплащат на четири равни транша. Това означава, че тази година е изплатен само първият, а вторият - трябва да постъпи в сметките на политическите сили до края на юни. Теоретично, ако поправките бъдат приети от парламента до този момент, вторият транш трябва да е преизчислен.", "date": "2019.05.28", "title": "Предложената промяна партиите да вземат  11 лв. на глас вече е внесена в парламента"}
{"url": "https://www.24chasa.bg/novini/article/7476393", "text": "Руската Държавна дума нареди на своята комисия по външни работи внимателно да следи ситуацията в Сърбия, чиято армия е поставена в бойна готовност заради изострянето на обстановката в Косово, съобщи ТАСС.  В Сърбия рязко се изостри политическата обстановка, президентът приведе въоръжените сили в пълна готовност, заяви днес на пленарно заседание лидерът на Либерално-демократическата партия на Русия на Владимир Жириновски, предава БТА. В Северно Косово бойци нахлуха в села, където живеят сърби, има арести, строят се барикади, отбеляза той. Може би трябва да наредим на нашата комисия по-внимателно да се отнесе към ситуацията, може би дори да отидат в Белград на консултации с членове на комисията по международни въпроси на Скупщината, предложи Жириновски. Водещият заседанието Иван Мелников каза да се нареди на комисията по международни въпроси на Държавната дума внимателно да следи развитието на ситуацията и, ако е необходимо, да предложи съответна реакция. Тази сутрин в Северно Косово нахлуха косовски специални части. По време на започналите престрелки леко бяха ранени двама сърби. Както съобщи президентът на Сърбия Александър Вучич, полицията на Косово е задържала 23-ма души. Сред арестуваните е гражданинът на Русия, сътрудник на мисията ЮНМИК, Михаил Краснощенков, отбелязва ТАСС.", "date": "2019.05.28", "title": "Руската Държавна дума следи ситуацията в Сърбия, готова да реагира, ако се наложи"}
{"url": "https://www.24chasa.bg/novini/article/7476390", "text": "Раннонеолитен гроб на около 7 600 години откри в селище Слатина екип от археолози, ръководени от чл.-кор. Васил Николов, зам.-председател на БАН, съобщиха от академията. Находката е изключително рядка. Проучванията, които предстоят, ще дадат информация за физическите характеристики на хората, дали началото на първата европейска цивилизация в днешните български земи. Според чл.-кор. Николов, учените имат достатъчно данни за начина на живот на хората в селището Слатина, но все още не е установено какви са били погребалните практики. Известно е, че селището е просъществувало около 500 години – от края на седмото хилядолетие пр. Хр., когато са пристигнали първите заселници, до около средата на шестото хилядолетие пр. Хр. „Новооткритият скелет принадлежи най-вероятно на жена, погребана с дете в близост, непосредствено до останките на къща в периферията на селището”, обясни чл.-кор. Николов. Смята се, че при погребенията по това време починалите са били полагани в Земята - Майка в ембрионална поза. По време на дългогодишните разкопки на учените от Националния археологически институт с музей на БАН в селището Слатина са открити много постройки. Сред тях са две големи къщи от 117 и 147 кв. м., както и една от почти 300 кв. м. Селището е било оградено с концентрични ровове, които са имали предпазни и магически функции, в тях са извършвани жертвоприношения. Сред новооткритите находки в селището Слатина са различни предмети от бита и култа като костна лъжица и керамични съдове, пинтадера, части от култови масички за жертвоприношения. Разкопките на екипа на чл.-кор. Николов ще продължат в централната част на селището. Там те се финансират от Столична община, с подкрепата на Столичния инспекторат.", "date": "2019.05.28", "title": "Гроб на 7 600 години бе открит в Слатина (Снимки)"}
{"url": "https://www.24chasa.bg/novini/article/7476444", "text": "Окръжната прокуратура в Силистра ръководи досъдебно производство за убийство на 8-месечно бебе и опит за убийство на 7-годишно момче след инцидента на 25 май тази година около 20,15 ч., съобщиха от прокуратурата. Тогава е получен сигнал за паднали във водите на река Дунав в района на стоянката за лодки зад ресторант „Дунав“ жена и дете. Случаен минувач, който разхождал кучето си в Дунавския парк на Силистра, е помогнал да бъде спасено от удавяне 7-годишното момче, син на 31-годишната Айшегюл М. Мъжът забелязал момчето във водата, след като чул виковете на деца. 7-годишното момче се държало на подводен храст и 56-годишният свидетел Валентин М. е скочил във водата и го е извадил на брега. До момента телата на 31-годишната майка и осеммесечното й момиченце не са открити. Спасеното дете е било настанено в болницата веднага след инцидента. Няма опасност за живота му. Уведомени са граничните власти на Румъния, тъй като теченията на реката може да отнесат издирваните тела на румънския бряг. Семейството живеело в Германия, но наскоро се завърнали в силистренското село Победа, откъдето са, за да изкарат акт за раждане на роденото в чужбина момиченце. По данни на съпруга на 31-годишната жена в деня на инцидента тя му е писала няколко съобщения със странен текст. Разследващите са иззели запис от камера в района на произшествието, на който се виждат майката и двете й деца. Веднага след като тя е бутнала 7-годишния си син в река Дунав, Айшегюл е скочила с бебето си. Действия по разследването продължават под надзора на Окръжната прокуратура в Силистра.", "date": "2019.05.28", "title": "Издирваната майка скочила с бебето в Дунав, след като бутнала големия си син"}
{"url": "https://www.24chasa.bg/novini/article/7476448", "text": "Полски съд осъди на затвор двама беларуски граждани за организиране през 2017 г. на протест, при който те и други млади хора се съблекли голи в Аушвиц, вързали се с вериги за портата с надпис \"Работата ни прави свободни\", а един от тях заклал овца, предаде Асошиейтед прес. Районният съд в Краков днес потвърди, че мъжът, който заклал овцата, Адам Беляцки, е осъден на една година затвор, а вторият мъж, Микита Валаджко - на осем месеца. Останалите участници ще платят глоби. Присъдата е окончателна и не подлежи на обжалване, предаде БТА. Беляцки, който намушкал 15 пъти овцата, е син на видния правозащитник в Беларус Алес Беляцки. Той и Валаджко определиха действията си в бившия нацистки лагер на смъртта като \"творческа изява\" в знак на протест срещу войните в Украйна и Сирия, отбелязва АП.", "date": "2019.05.28", "title": "Затвор за двама беларусци, организирали протест със заклана овца в Аушвиц"}
{"url": "https://www.24chasa.bg/novini/article/7476447", "text": "Нашият дом е нашата крепост. Това е място, където трябва да се чувстваме добре, спокойни и да усещаме уют. Всеки иска да напълни дома си с най-различни вещи, които му носят радост и положителни емоции. Понякога, без въобще да предполагаме обаче, някои от тях носят енергия, за която дори не подозираме, че може да ни навреди. Тези неща имат лоша енергия и носят смърт, болести и бедност. Ваша задача е възможно най-скоро да се отървете от тях, за да не си навлечете неприятности в живота си, а и в този на вашите близки, съветва  . Ето на какво трябва да кажете \"Сбогом\": Винаги се е смятало, че счупеното огледало носи нещастие по един или друг начин. Психолози смятат, че в момента, в който се счупи огледало, започва да се освобождава всяка негативна енергия, която се е натрупала в него в продължение на години. Тогава започват да ви се случват неприятности и то не само в любовен план, както гласи поверието. Първа ваша задача е да се отървете от това огледало и всички парченца от него, за да може отрицателната енергия напусне къщата ви. Важно е никога да не се оглеждате в счупено огледало, дори докато го изхвърляте, за да не привличате допълнителни неприятности. Според диетолози напуканата посуда нарушава енергията на храната и я прави опасна за здравето. Колкото и да харесвате някоя чиния, ако тя е пухната или олющена, то по-добре се отървете от нея веднага. Една чаша например символизира вашето семейно щастие. Защо да я държите в дома си, ако тя е символ на семейство с проблеми? Освен допълнителни раздори, тя няма да ви донесе нищо повече.  Часовникът е много свързан дома чисто енергийно. Той е символ на времето и спокойствието. Ако часовникът ви се развали, то най-добре го занесете на ремонт незабавно, а ако няма как да бъде оправен, колкото и да не ви се иска, просто го изхвърлете. Не е препоръчително да имате такива в дома си. Това може да привлече неприятности, болести и смърт в семейството ви. Те са символ на раздяла с близки хора. Това важи и за всички увехнали и изсъхнали истински цветя. А и освен това изкуствените цветя събират ужасно много излишен прах в дома. Опитайте се да премахнете от всички видими места в жилището ви снимките на вашите починали близки. Това е портал към мъртвите и носи само неприятности. От древни времена метлата се счита за вещ от първа необходимост в една къща. Много ритуали са свързани с нея. Смята се, че тя трябва да е запазена и да е в добър вид. Щом тя започне да се разваля от прекалената употреба, е редно да се отървете от нея, защото привлича лошата енергия.Тя води до бедност и отчаяние собствениците на жилището.", "date": "2019.05.28", "title": "6 неща в дома ни, които носят болести, смърт и бедност"}
{"url": "https://www.24chasa.bg/novini/article/7476456", "text": "И шефът на предизборния щаб на БСП за евроизборите Георги Свиленски подаде оставка пред Националния съвет на БСП. Това се случи при представянето на отчета му за участието на БСП в евровота. В отчета си плед пленума Свиленски изброил свършеното от предизборния щаб и отчел недостатъците в кампанията. Някои депутати работиха всеотдайно и наравно със структурите, но има такива, които не са стъпили в районите си и не са се включили в кампанията, разкритикувал той. И обяснил, че това ще бъде отчетено при предсрочни парламентарни избори. Свиленски обяснил, че при избора на медии, с които БСП е работила в кампанията, е взето предвид освен рейтинга и отношението им към партията преди кампанията. Затова отпаднали медии, които \"традиционно публикуват неистини, манипулации и тенденциозни материали\" срещу БСП. Предимство в избора на \"Позитано\" имали леви медии и такива, които не принадлежат на олигархични кръгове. Шефът на щаба казал още, че обратната връзка с хората по места показала, че европейските теми са неразбираеми за хората. А предвид електората на левицата и спецификата на водача на листата фокусът на кампанията бил съсредоточен не толкова върху европейските теми, колкото във вътрешнополитическите. А червените послания за кампанията не се приемали еднозначно от структурите. БСП не можа да мобилизира избиратели извън твърдото ядро, което на моменти бе объркано от разнопосочните послания на отделните кандидати, отчел още шефът на щаба.  Червеният пленум продължава.             ", "date": "2019.05.28", "title": "И Свиленски подаде оставка"}
{"url": "https://www.24chasa.bg/novini/article/7476455", "text": "Световните лидери и компании трябва да бъдат честни за обхвата на климатичната криза. Това заявиха днес във Виена екоактивистите Арнолд Шварценегер и Грета Тунберг, цитирани от ДПА. Звездата от екшън филмите и бивш губернатор на Калифорния покани младата шведска активистка на днешната международна конференция за климата във Виена - събитие, обединяващо в мрежа градове и региони по света, предприели свои инициативи за опазване на климата. \"Докато вие лидерите се държите сякаш всичко е наред и сякаш държите нещата под контрол, то ние обикновените хора няма да осъзнаем спешността на ситуацията\", каза Тунберг, която постави началото на световното движение на училищни стачки заради климата. \"Ние младите хора се пробуждаме и обещаваме, че няма да позволим повече да ви се разминава\", добави тя, цитирана от БТА. Шварценегер призова скептиците по темата за климатичните промени, компаниите, използващи изкопаеми горива, и автомобилните производители да приемат реалността на глобалното затопляне. \"В крайна сметка истината ще застигне и вас\", каза роденият в Австрия актьор и политик. Той даде като пример германския производител на коли \"Фолксваген\", който е използвал софтуер за заобикаляне на изискванията за вредните емисии. \"Накрая, казвам ви, обещавам ви, че някои хора ще отидат в затвора за лъжите си\", добави Шварценегер. Генералният секретар на ООН Антониу Гутериш призова правителствата да разширят и изпълнят националните си планове за намаляване на вредните емисии, за да покрият изискванията на Парижкото споразумение за ограничаване на глобалното затопляне. Отделните страни трябва също да спрат да субсидират изкопаемите горива, заяви ръководителят на ООН. \"Правим по-малко дори от това, за което вече знаем, че няма да бъде достатъчно\", заяви той.", "date": "2019.05.28", "title": "Шварценегер: Кажете истината за климата"}
{"url": "https://www.24chasa.bg/novini/article/7476461", "text": "На 1 юни, събота, от гара Пловдив за първи път ще потегли влак по маршрут от Пловдив за Одрин. Чрез тази композиция \"БДЖ-Пътнически превози\" ЕООД ще осигури на своите клиенти удобна възможност за туристическо пътуване до Турция за отиване и връщане през почивните дни, съобщиха от пресцентъра на БДЖ. От Пловдив влакът ще заминава в 8.40 ч. и ще пристига в Одрин в 12.18 ч. В обратно направление влакът ще тръгва от Одрин в 17.00 ч. и ще пристига в Пловдив в 21.15 ч. Композицията ще пътува в състав от два вагона и ще се движи през почивните и празнични дни. Цената на билета за отиване и връщане Пловдив-Одрин-Пловдив е 28.56 лв. с включени запазени места. Пътниците от Първомай, Димитровград и Свиленград могат да пътуват с този влак до Одрин срещу следната цена на билета: от Първомай до Одрин- 10.37 лв.; от Димитровград до Одрин- 7.82 лв. и от Свиленград до Одрин- 4.30 лв. Повече информация за пътуване с този влак клиентите на БДЖ могат да получат от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200, напомнят от превозвача.", "date": "2019.05.28", "title": "Влак от Пловдив за Одрин тръгва от 1 юни"}
{"url": "https://www.24chasa.bg/novini/article/7476125", "text": "Четирите страни от Вишеградската група планират да предложат настоящия еврокомисар за енергетиката и заместник-председател на Европейската комисия Марош Шефчович за бъдещ председател на изпълнителния орган на ЕС. Това пише днес чешкият вестник \"Хосподарске новини\", предава БТА. Изданието се позовава на чешки и европейски източници. Според тях Чехия, Полша, Словакия и Унгария биха могли също така да предложат Шефчович, който е опитен дипломат, да заеме и поста на върховен представител на ЕС за външната политика, ако не бъде одобрен за председател на ЕК. Тази вечер лидерите на страните членки на ЕС ще се срещнат в Брюксел, за да направят оценка на резултатите от евровота и да започнат процеса на пазарлъци за ръководните постове в ЕС и за европейските политики. Училият в Москва Шефчович, който е на 52 години, е член на ЕК от 2009 година. Той се кандидатира и на президентските избори в Словакия през март. Тогава беше подкрепен от лявата партия Смер-социална демокрация, доминирала словашката политика от 10 години, но изгуби вота, спечелен от либералната адвокатка Зузана Чапутова. По време на предизборната кампания за президентските избори Шефчович каза, че иска да се противопостави на надигащата се вълна на евроскептицизма в ЕС. Самият Шефчович миналия месец каза, че ще се бори за поста на председател на ЕК, но после оттегли кандидатурата си и подкрепи заместник-председателя на ЕК Франс Тимерманс, който е негов колега от Партията на европейските социалисти. По повод на информацията на чешкото издание за Шефчович чешкият премиер Андрей Бабиш заяви, че страните от Вишеградската четворка не са се договаряли да предлагат еврокомисаря за председател на ЕК. Той определи информацията като невярна, но допълни, че Вишеградската група би искала да си осигури един от водещите европейски постове, които ще се разпределят по-късно тази година.", "date": "2019.05.28", "title": "Вишеградската група иска Марош Шефчович за следващ председател на ЕК (Обновена)"}
{"url": "https://www.24chasa.bg/novini/article/7476459", "text": "Президентът на Косово отхвърли като \"популистки\" предупрежденията на Сърбия за поставянето на армията в готовност в отговор на операцията на косовската полиция в населен със сърби район в Косово, съобщи Асошиейтед прес. Хашим Тачи заяви, че операцията на косовската полиция рано днес в Митровица, Северно Косово, е била напълно законна и не е била насочена срещу нито една общност. Тачи заяви, че сред арестуваните има \"албанци, сърби, бошняци и руснак, който се криел зад дипломатическо прикритие, за да възпрепятства полицейската операция\", предава БТА. Косовският президент призова за подкрепа от Белград, защото, както отбеляза, организираната престъпност не е локална, а регионална. Сърбия видя в операцията заплаха за мира. Тя предупреди, че сръбската армия е поставена в готовност и ще действа, ако напрежението ескалира.", "date": "2019.05.28", "title": "Хашим Тачи призова за подкрепа от Белград"}
{"url": "https://www.24chasa.bg/novini/article/7476491", "text": "Из цяла Франция активисти свалят официални портрети на френския президент Еманюел Макрон в знак на протест срещу, по думите им, неговото бездействие в борбата с климатичните промени, предаде Асошиейтед прес. За това деяние обаче някои от тези активисти могат да бъдат осъдени на 10 години затвор. Първо подобно дело започна днес в източния френски град Бург ан Брес. Подсъдимите са шестима. Край съда се събраха около 300 техни поддръжници, които скандираха \"Ние всички сваляме портрети\", предава БТА. Шестимата подсъдими са обвинени \"в групова кражба посредством измама\". Те са успели да свалят официални портрети на Макрон от кметства в цяла Франция. Ако вината им бъде призната, те могат освен да бъдат пратени зад решетките, и да бъдат осъдени на глоба до 150 000 евро. Но малцина очакват активистите да получат тежки присъди. Активистите твърдят, че на международната сцена Макрон се показва като застъпник на борбата с климатичните промени, но във вътрешнополитически план той не изпълнявал обещанията си, че Франция ще се откаже от фосилните горива.", "date": "2019.05.28", "title": "Съдят активисти, сваляли официални портрети на Макрон в знак на протест"}
{"url": "https://www.24chasa.bg/novini/article/7476506", "text": ", съобщи ТАСС, позовавайки се на пресслужбата на ЮНМИК. Мисията на ООН в Косово (ЮНМИК) осъди задържането на двама свои служители по време на въоръжена операция на косовската полиция в населената със сърби северна част на Косово. Мисията посочи в изявление днес, че двамата служители на ООН са били ранени при операцията, която предизвика гнева на Сърбия и повиши напрежението в региона, предаде БТА. Ръководителят на ЮНМИК Захир Танин призова незабавно да бъдат освободени арестуваните служители на мисията.", "date": "2019.05.28", "title": "Освободиха руснака, задържан в Косово"}
{"url": "https://www.24chasa.bg/novini/article/7476519", "text": "Корнелия Нинова отново ще се кандидатира за лидер на БСП във вътрешнопартийните избори. Това обяви самата тя пред журналисти на \"Позитано\" 20. Соцлидерката излезе при медиите, за да чуят лично от нея за оставката й. \"Ние загубихме. Отговорността трябва да е на всички. Моята представа за морал и достойнство в политиката означава първият до поеме най-голямата отговорност\", каза Нинова. Тя обясни, че конгресът на 15 юни ще констатира оставката й. До тогава аз изпълнявам длъжността председател, каза Нинова. На конгреса тя ще посочи зам.-председател, който да поеме шефските функции по време на провеждането на избора. След конгреса Националният съвет трябва да приеме правила за избор на лидер от цялата партия. Вече имало сформирана комисия, която пише правилата. Нинова бе категорична, че пряк избор сега не е в нарушение на устава. Според червени юристи обаче в него е записано, че такъв може да има след края на мандата на настоящия 49-и конгрес.", "date": "2019.05.28", "title": "Нинова обяви, че ще се кандидатира пак за лидер"}
{"url": "https://www.24chasa.bg/novini/article/7476509", "text": "Омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. Форумът ще се състои утре, 29 май 2019 г., от 11.00 часа в институцията на омбудсмана – гр. София, ул. „Георг Вашингтон“ № 22, съобщават от пресцентъра на Мая Манолова. Защитени ли са правата и интересите на потребителите с промените в наредбата, позволяват ли фактуриране на действително отдадената и потребена топлинна енергия от сградната инсталация, са част от въпросите, на които ще се търси отговор. Поканени да участват са всички отговорни и заинтересовани страни – Министерството на енергетиката, Комисията по енергетика към НС, Комисия за водно и енергийно регулиране, Столичен общински съвет, Комисия за защита на конкуренцията, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, топлофикационни дружества, Асоциация на дружествата за топлинно счетоводство, Асоциация за регулиране отношенията в етажната собственост „Справедливост“ и граждани.", "date": "2019.05.28", "title": "Манолова обсъжда утре с експерти и граждани новата формула за сградна инсталация"}
{"url": "https://www.24chasa.bg/novini/article/7476522", "text": "Стачка на работниците в обществения транспорт в Холандия наложи анулирането на десетки полети на главното летище на страната, тъй като пътниците срещнаха трудности при достигането до него, предаде  Холандският превозвач KLM, заедно с бюджетните авиокомпании Ryanair и EasyJet, бяха сред авиокомпаниите, които анулираха общо 80 полета. Няколко други полета бяха забавени. Има задръствания по пътищата до летището поради стачката, защото е много ограничен трафикът на влакове между Схипхол и Амстердам. Днес има четири влака на час вместо обичайните 25, обясни говорител на летището. Холандските профсъюзи организираха стачка с искане за по-добри пенсионни обезщетения и пенсионната възраст на страната да бъде определена на 66 години. FNV, най-големият профсъюз в Холандия, планира също кратки стачни действия сред служителите по сигурността и почистването на летище Схипхол в сряда.", "date": "2019.05.28", "title": "Стачка в Холандия отмени десетки полети"}
{"url": "https://www.24chasa.bg/novini/article/7476532", "text": "Босненска студентка се представила за племенница на руски олигарх на срещата на о-в Ибиса с бившия вицеканцлер на Австрия Хайнц-Кристиан Щрахе, предаде ТАСС. Това съобщи австрийският в. „Кронен цайтунг“, който се позова на свои източници. Обществеността в Австрия се опитва да открие организаторите на скандалната скрита камера с участието на Щрахе, която доведе политическа буря в страната. Става въпрос за добре подготвена операция срещу крайнодесния политик и доскорошен лидер на Партията на свободата. Видеозаписът бил подготвен от германски детектив, виенски адвокат, студентката и още двама експерти в областта на проследяването и сигурността. Поръчителите обаче не са известни, предаде  Според вестника босненската студентка, която владеела руски език, била избрана на кастинг, изхождайки от вкуса на Щрахе. „Заплатата“ ѝ била 7000 евро на ден. Провеждането на операцията вероятно е струвало около 400 000 евро. Авторите предлагали видеозаписа срещу 1,5 млн. евро на влиятелни политици и бизнесмени, но те отказали. В резултат взели едва 600 000 евро от неизвестна фирма, която предала записа на „Шпигел“ и „Зюддойче цайтунг“. Австрийските служби знаели за компромата, но не успели да се доберат до него преди да бъде публикуван в германските издания.", "date": "2019.05.28", "title": "„Рускинята“ от скандала в Австрия била студентка от Босна, плащали й 7 хил. евро на ден"}
{"url": "https://www.24chasa.bg/novini/article/7475881", "text": "Следовател Ваня Дойчева от Националната следствена служба е един от 4-мата купувачи на общински имоти край Божурище на занижени цени, научи „24 часа“. По-рано стана ясно, че кметът на Божурище Георги Димов е арестуван след акция на Специализираната прокуратура и КПКОНПИ. Той ще бъде обвинен за длъжностно и документно престъпление във връзка с продажбата на 4 общински имота на ниски цени, обясни зам.-главният прокурор Иван Гешев. Става дума за 80 дка частна общинска собственост, които са били предоставени от държавата. След това земята е била продадена с манипулирани търгове за около 160 хил. лева. Според Гешев цената е в пъти занижена, защото реалната била около 8 млн. лева, а продажбата е станала на цена от 2,16 лв. на кв. м. Ваня Дойчева е купила 20 567 кв. м земя срещу 52 500 лв., става ясно от сигнала в прокуратурата, подаден от шефа на Общинския съвет в Божурище Георги Димитров. Следователката е бивш шеф на Инспектората към Националната следствена служба, а в момента е редови магистрат там. „24 часа“ прави да опити да се свърже с нея, но в момента тя била в командировка извън София, която щяла да продължи цяла седмица. Нейни колеги обаче казаха, че Дойчева ще съдейства на Специализираната прокуратурата за разследването. В последната имуществена декларация за 2017 г. на Дойчева пише, че прехвърлила 1/2 урегулиран поземлен имот в кв. „Горна баня“ за 120 хил. лв. Тя е декларирала в банка 55 хил. лв. от продажба на имот. Има и налични 15 хил. лв. от заплати. Също така има кредит в размер на 24 хил. лв. и 2 кредитни карти от по 3 хил. и 1500 лв.", "date": "2019.05.28", "title": "Следователката, купила евтини земи край Божурище, освободена от шефско място преди 5 г."}
{"url": "https://www.24chasa.bg/novini/article/7475951", "text": "При 100% обработени протоколи в Районните избирателни комисии - избирателната активност на евроизборите у нас е била 33,27%, съобщиха от ЦИК пред  Говорителят на ЦИК Александър Андреев уточни, че при повторното въвеждане и отстраняване на несъответствията ще бъдат уточнени окончателните резултати. Междинните резултати при първото въвеждане на протоколите показват, че преднината на ГЕРБ се увеличава. Партията на премиера Бойко Борисов води с 31,07%, следват Коалиция БСП за България - 24,26%, ДПС - 16,55%, ВМРО - 7,36% и \"Демократична България\" - 6,06%. Предстои приемането на последната РИК-Търговище. След като тя пристигне ще започне повторното въвеждане на протоколите на последните РИК. От данните от първото въвеждане на протоколите става ясно, че 36,71% от избирателите са гласували с преференция. Преференциалното гласуване се наблюдава при всичките политически сили. Най-висок процент преференции има при ВМРО и \"Демократична България\", където е над 50 на сто от гласувалите. Разпределението на мандатите ще стане ясно до утре, а в петък ще станат ясни кои са българските евродепутати.", "date": "2019.05.28", "title": "100% обработени протоколи: ГЕРБ води с почти 7% пред БСП"}
{"url": "https://www.24chasa.bg/novini/article/7475985", "text": "\"Политическата отговорност е присъща на лидерите и се изненадвам, че така се бяга от нея. Трябва оставка. Скандално е замитането по този начин на темата и е противоуставно това, което се предлага от ръководството.\" Това заяви Атанас Мерджанов преди заседанието на Националния съвет на БСП, на което ще се обсъди загубата на изборите. Червените се събират в този час на \"Позитано\" 20, като се очаква заседанието да е инфарктно. Нинова ще поиска стартирането на процедура по пряк избор на лидер, а опозицията й настоява за конгрес. Най-трагичното е, че създадохме много очаквания в избирателите и бяхме наказани, каза още Мерджанов. Той посочи като тежка грешка излизането от парламента, което довело до изолация но БСП от политическия процес. Мерджанов критикува ръководството, че, за да минимизира политическата отговорност, я прехвърля на местните структури. Трябва да има заседание на конгреса и да се потърси отговорност на ръководството, категоричен бе бившият соцдепутат. Като провал за БСП определи резултата от изборите Антон Кутев. За втори път губим спечелени избори, за съжаление, каза той. Кутев бе категоричен, че БСП задължително трябва да се върне в НС и определи това като тежка политическа грешка. Как да гарантираме, че няма да загубим следващите избори по същия начин, попита той. Кутев поиска да има \"рязка промяна в начина, по който работим\". БСП не може да бъде лидерска партия, каза той. Но уточни, че това не означава, че Нинова не може да бъде лидер. Да не зависим от решенията на един или трима, а те да са колективни, защото БСП е колективна партия, обясни соцдепутатът. И поиска промяна в устава. Искам да се носи политическа отговорност за това, което се случи на изборите, каза лидерът на социалистите от Пловдив-област Георги Гергов. 6 месеца се старах да не преча , но не съм доволен нито от воаяжите, които се направиха, нито от схемите, които се готвят, допйлни той. И критикува, че анализът се прави преди излизане на окончателните резултати от изборите. Очевадно е, че губим, искаме пълен анализ. Свиква се конгрес и той решава какво ще правим, каза още Гергов. Но не можем да прехвърлям от болната глава на здравата и да се караме с хората по места. Отговорността трябва да се носи отгоре, категоричен бе той. Не казахме на хората какво предлагаме и защо искаме властта, а всички тези клишета, които се изговориха в кампанията, критикува той. Няма как да станем еднолична партия, ние сме БСП. Няма кой да иска да се превърнем в останалите партии, категоричен бе Гергов. Няма опозиция в БСП, има здравомислещи хора и няма да позволим някой да си прави каквото иска в БСП, отсече той. Гергов критикува Нинова, че е отишла по едно и също време с президента на празника на Асеновград и така го политизирала. Затова той самият не отишъл. Прави се отчаян опит за спасение и бягство от отговорност, критикува ръководството и Димитър Дъбов. На въпрос дали с преференциите за Станишев Нинова е била бламирана от партията си, Георги Пирински отговори: Сериозно коригирана. Той бе един от първите, които поискаха оставката на лидерката още онзи ден. Всички, които искат оставката на Нинова да си направят равносметка с какво са допонесли за резултата от изборите, защити лидерката секретарят на червената група Филип Попов. Не е уместно да се иска оставка на лидера, защото предстоят местни избори, коментира пък Кристиан Вигенин. Отговорността е на всички, а не на председателя и ИБ, коментира и Янаки Стоилов. И призова за повече \"трезви гласове\". Защото това сблъскване между различни групи, в който политиката е по-малко от личните интереси, може значително да влоши ситуацията, предупреди той. Не трябва да обричаме със своите действия шансовете на БСП за местната власт, каза Стоилов. Според него било по-добре да има пряк избор след местните избори.", "date": "2019.05.28", "title": "На червения пленум: Опозицията иска оставка на Нинова (Снимки)"}
{"url": "https://www.24chasa.bg/novini/article/7475977", "text": "Обвиняема за кражба на 150 000 евро от сейф в дома на нейни близки в с. Студена е предадена на съд, съобщиха от прокуратурата. Районна прокуратура – Перник е внесла за разглеждане в съда обвинителен акт срещу И.К. (на 35 години) за извършена от нея кражба на парични средства в големи размери. Свидетелката К.Т. - сестрата на обвиняемата И.К., обитавала заедно със съпруга си и детето им къща в с. Студена, община Перник. През пролетта на 2017 г. семейството решило да закупи имот в София, като за целта капарирали жилище в новостроящата се сграда в столицата. След като били уведомени от инвеститора за предстоящо издаване на удостоверение за експлоатация на имота и скорошно приключване на сделката, съпругът на К.Т. – А.Т., изтеглил от банкова сметка сумата от 150 000 евро. Парите били оставени на съхранение в сейф, монтиран в шкафа на бюрото в къщата в с. Студена. Достъп до него имали само А.Т. и К.Т. Единствено те знаели механизма на отварянето на сейфа чрез два броя ключове и разположението на едната ключалка под пластмасова капачка. Въпреки че издаването на акт 16 се забавило, А.Т. решил да остави сумата за закупуването на апартамента в сейфа, за да бъде на разположение за предстоящото финализиране на сделката. Няколко пъти сестрата на обвиняемата К. отваряла в нейно присъствие сейфа, която стоейки отстрани наблюдавала действията й. По този начин И.К. видяла съдържанието му и разбрала както механизма на отварянето му, така и мястото, на което били държани ключове. На 15.08.2017 г. К.Т. помолила сестра си да я закара от София за с. Студена. При пристигането, обвиняемата И.К. се възползвала от заетостта й, взела ключовете за сейфа, отворила го и извадила намиращата се в него сума от 150 000 евро. След това изтичала до собствения си автомобил, където скрила противозаконно отнетите чужди пари. Връщайки се в къщата, на намиращата там детегледачка й направило впечатление, че И.К. била запъхтяна, притеснена и отбягвала погледа й. Около 22 ч. А.Т. установил липсата на парите в сейфа. Още на следващия ден двамата съпрузи се опитали да се свържат с И.К., но тя отказвала за разговаря и да се вижда с тях. От събраните по делото доказателства е видно, че обвиняемата нямала постоянна работа и разполагала с ограничени парични средства. След август 2017 г. обаче започнала да купува скъпи вещи и да демонстрира по-висок стандарт на живот – наела чистачка за дома си, започнала основен ремонт на жилището си, закупила скъпи електроуреди, мебели и др. Първоначално обяснявала, че средствата са от отпуснат й банков заем, а впоследствие променила версията си, че кредитът бил предоставен на фирмата на работодателя й. И.К. държала документите за собственост на закупените вещи, както и издаваните фактури, да не бъдат на нейно име, а предимно на майка й и на мъжа, с когото живеела на съпружески начала. Разпитана в хода на досъдебното производство обвиняемата И.К. не се признава за виновна и не дава обяснения. Предстои наказателното производство за извършената от нея кражба на чужди парични средства да продължи в съда.", "date": "2019.05.28", "title": "Жена открадна от близки 150 000 евро от сейф, заделени за нов имот"}
{"url": "https://www.24chasa.bg/novini/article/7475978", "text": "Излежаващият присъда за убийство Иван Пановски от петричкото с. Коларово няма да излезе предсрочно на свобода. Окръжният съд в Кюстендил на уважи молбата му. Пановски изтърпява присъда от 12 г. затвор за убийството на македонеца Томе Томев. Трагедията се разигра на 14 май 2010 г. пред заведение в околностите на Петрич. Македонецът работел там като хигиенист. Имал връзка с жената на Иван - Валентина. Във фаталната вечер тя била при него в заведението. Съпругът й Иван отдавна подозирал, че е мамен и около 3,30 ч отишъл пред заведението, където заварил на маса да седят македонецът и Валентина. Иван грабнал железен кол и пребил до смърт любовника на жена си. Делото срещу него бе гледано по реда на съкратеното съдебно следствие и той получи 12 г. затвор. Досега е излежал 9 г., а от година и половина е в затворническо общежитие. Съдът обаче отказа да го пусне условно предсрочно, защото все още не е осъзнал тежестта на извършеното престъпление и се оправдавал, че го е направил, защото жена му редовно му изневерявала. Завършил е средно образование в училището в затвора Бобов дол. Назначаван е като общ работник във фирма, но все още не се е поправил напълно.", "date": "2019.05.28", "title": "Отказаха предсрочна свобода на мъж, убил любовника на жена си в Петрич"}
{"url": "https://www.24chasa.bg/novini/article/7476065", "text": "Проевропейският френски президент и лидерът на евроскептичното, крайнодясно движение в Италия сега са в надпревара за ролята на главен политически фактор на континента, след като изборите за Европейски парламент подкопаха позициите на традиционния политически център. Четиридневните избори във всички 28 страни членки на Европейския съюз, които приключиха в неделя, сложиха край на господството на основните десноцентристки и левоцентристки партии в ЕП и направиха от антиевропейските сили вдясно и Зелените вляво сили, с които те трябва да се съобразяват. Избирателната активност бе най-високата от 20 години, като гласоподавателите отхвърлиха традиционните политически сили във Франция, Германия, Великобритания и Италия. Резултатите могат да направят задачата за управление на Европа още по-сложна, като поставят ЕП в безизходица по ключови въпроси, чието решаване предстои, включително имиграцията, важното търговско споразумение със САЩ, глобалното затопляне, регулациите на високотехнологичните производства и, разбира си, Брекзит. Изходът от евроизборите вече предизвика борба за власт. Във Франция партията на президента Еманюел Макрон загуби с малка разлика от крайната десница, водена от Марин Льо Пен. Макрон, чиято си осигури 21 места спрямо 22 за Националния сбор на Льо Пен, прекара вчерашния ден в трескаво търсене на съюзници в навечерието на днешната среща на върха на ЕС в Брюксел, като се надява да състави устойчива проевропейска коалиция. В Италия дясната партия \"Лига\" на Матео Салвини получи една трета от гласовете и предстои да стане една от най-големите партии в ЕП с 28 места в 751-местния законодателен орган. Амбициите на Салвини обаче се простират още по-надалеч. До обед той вече бе разговарял с Льо Пен, унгарския твърдолинеен антиимигрантски премиер Виктор Орбан и лидера на Партията на Брекзит Найджъл Фараж и се зарече собственоръчно да създаде нещо, което чисто терминологично звучи като противоречие - международна група на националистите. \"Искаме да сме група с най-малко 100 членове и имаме амбиции да сме почти 150, ако всеки успее да преодолее своята подозрителност, симпатии и антипатии. Да създадем алтернатива, където всеки да има думата. Това няма да стане, ако всички си вирнат носовете\", каза Салвини. Десноцентристката Европейска народна партия (ЕНП) и левоцентристкият Прогресивен алианс на социалистите и демократите (ПАСД) господстваха в ЕП с общото си мнозинство от първите преки избори през 1979 г. Според частичните резултати ЕНП е на път да си осигури 180 места, в сравнение с 217 преди пет години. Предвижда се социалистите да получат 145 - по-малко то 187-те места на предишните евроизбори. Понесени от онова, което наричат европейска \"зелена вълна\", партиите на Зелените, които искат действия срещу промените в климата, постигнаха значителни успехи, особено в Германия. Друга политическа формация от мейстрийма - подкрепящият свободния пазар Алианс на либералите и демократите в Европа (АЛДЕ), поддържан от Макрон - увеличи присъствието си в ЕП до 109 места при 68 през 2014 г. За да може ЕП да избере председател на Европейската комисия и най-вече да прокарва законодателство, трябва да се изковат нови неудобни съюзи, а почти всички от тях ще изискват някаква комбинация между АЛДЕ и Зелените. Добре осъзнаващ крайнодесния потенциал, който може да бъде задействан срещу него, Макрон проведе поредица от бързи срещи в навечерието на срещата на върха на ЕС тази вечер, когато президентите и премиерите на страните членки ще направят равносметка на изборните резултати. Той започна от Испания и имаше планирани разговори с лидерите още на Белгия, Чехия, Германия, Унгария, Полша и Словакия. \"Бъдещото мнозинство в ЕП минава през нас, без съмнение. Без нас не може да се състави такова\", каза пред радио \"Франс Ентер\" Паскал Канфен, един от водещите кандидати от партията на Макрон. В Германия, където десноцентристкият Християндемократически съюз на канцлера Ангела Меркел също загуби подкрепа, лидерите на управляващите партии в страната се срещнаха, за да направят оценка на последиците от тяхното най-лошо представяне на общонационални избори след Втората световна война. \"Изправяме се пред стопяващ се център\", каза примиренчески кандидатът на ЕНП за председател на Европейската комисия Манфред Вебер и добави: \"Отсега нататък тези, които искат да има силен ЕС, трябва да обединят силите си.\" Високопоставени представители на ЕНП държат висшите постове в трите главни институции на ЕС. Това са председателят на ЕП, председателят на влиятелната ЕК и председателят на Европейския съвет, който председателства срещите на върха. Малко над 50 процента от повече от 400-те милиона гласоподаватели в ЕС са упражнили правото си на глас. Въпреки че реалната власт в Европа остава в ръцете на 28-те страни членки, влиянието на ЕП нараства. Той помогна да се подобри безопасността на полетите в Европа, въведе ограничения върху използването на пластмасови опаковки, отмени таксите за роуминг в блока, засили защитата на личните данни и ограничи емисиите на въглероден двуокис от автомобилите. Стив Банън, който помогна на Доналд Тръмп да влезе с популистка кампания в Белия дом, беше вчера в Париж, за да отпразнува изборните победи на партиите на своите съмишленици в Европа и да се подготви за предстоящата битка. \"Виждате тенденцията и тя определено е: националисти срещу глобалисти\", каза той. Банън предрече, че крайната десница ще надделее, като блокира работата на ЕП. \"Всеки ден ще бъде като Сталинград\", увери той.", "date": "2019.05.28", "title": "Макрон срещу Салвини: Двама лидери в надпревара за бъдещето на ЕС"}
{"url": "https://www.24chasa.bg/novini/article/7476081", "text": "Председателят на Европейския парламент Антонио Таяни обяви днес, че \"мнозинството\" ще подкрепи за председател на Европейската комисия само някой от участвалите в процеса на предварителни водещи кандидати, предава БТА. Той направи това съобщение пред журналисти след заседание на председателите на досегашните парламентарни групи. Попитан за уточнение кой се причислява към \"мнозинството\", Таяни не уточни. Той отбеляза, че председателският съвет е приел изявление, в което се посочва, че преди Европейският съвет да излъчи кандидат за председател на ЕК, трябва да се посъветва с ЕП, както постановява европейското законодателство. Изявлението на Таяни и председателският съвет предшестват тазвечершното заседание на Европейския съвет, който трябва да обсъди резултатите от изборите за евродепутати и разпределението на ръководните постове в ЕС. С резултатите от изборите досегашното мнозинство в ЕП бе променено, така че занапред предвижда участието на повече политически групи. Новият председател на ЕК трябва да бъде предложен от Европейския съвет и утвърден от новоизбрания ЕП, където разпределението на силите бе променено с изборите миналата седмица. По този повод днес председателският съвет на ЕП заявява, че ще бъде подкрепен само кандидат за ръководител на ЕК, който е участвал в предварителното състезание. Водещият кандидат на Европейската народна партия (ЕНП) за председател на ЕК и досега ръководител на парламентарната група на ЕНП Манфред Вебер заяви на пресконференция, че партията му подкрепя изискването начело на комисията да застане участник от предварителното състезание. Той настоя политическите сили да разговарят по съдържанието на предизборните програми, за да постигнат съгласие кого да назначат за председател на ЕК. Трябва да се съберем и да постигнем общо съгласие \"за стабилност и промяна на Европа\", каза Вебер. ЕНП е готова за необходимите отстъпки, защото, макар да оставаме най-голямата група в ЕП, изгубихме подкрепа на изборите. Каним на разговорите всички, допълни той. Председателят на парламентарната група на социалистите Удо Булман се присъедини към настояването първо разговорът да се насочи към управленската програма на следващия председател на ЕК. По неговите думи ще бъде \"голяма грешка\", ако Европейският съвет не се съобрази с предварителните кандидати. Първо трябва да постигнем съгласие по съдържанието, после за личностите, ще се борим за кандидата на социалистите Франс Тимерманс, постоянно расте вероятността за постигането на достатъчно подкрепа за него, добави Булман. По неговите думи първостепенните задачи пред ЕС са справянето с измененията в околната среда и постигането на социална справедливост. В ЕП има ясно мнозинство на проевропейските сили, ще разговаряме с всички тях, посочи Булман. Ска Келер (Зелени) също потвърди подкрепата за процеса на избор на водещ кандидат за председател на ЕК. Ролята на ЕП не може да бъде заобиколена, посочи тя. Келер поясни, че Маргрете Вестагер (АЛДЕ) е сред водещите кандидати и уточни, че Зелените настояват за равно разпределение на висшите постове в ЕС между мъже и жени. Келер отбеляза, че не възприема като равностоен кандидат за председател на ЕК Мишел Барние (ЕНП), защото не е участвал в предварителното състезание. По думите на Таяни, АЛДЕ подкрепят процеса на водещите кандидати. Това обаче не бе потвърдено от председателя на групата на либералите в ЕП Ги Верхофстат, който не се яви пред медиите, както повечето участници в днешното заседание на председателският съвет. АЛДЕ разпространи впоследствие съобщение, в което се посочва, че Верхофстат не подкрепя процеса на предварителните кандидати за ръководител на комисията. Допълва се, че това се дължи на решението европейските избиратели да не могат да гласуват пряко за председател на ЕК. Габриеле Цимер от Европейската обединена левица (ЕОЛ) посочи, че преговорите за разпределението на висшите постове в ЕС трябва да бъдат водени открито и прозрачно. Не приемаме договорки на тъмно извън ЕП. Съгласни сме да бъде утвърден някой от водещите кандидати за председател на ЕК, но искаме отново да проверим предизборните програми. Желаем да участваме в преговорите, добави тя. Според изборните резултати ЕНП (180), социалистите (146), Зелените (69) и ЕОЛ (39) ще имат в следващия ЕП общо 434 места. Мнозинството, необходимо за избора на следващия председател на ЕК, е 376 гласа, което показва възможност процесът да завърши без подкрепата на АЛДЕ (109 мандата).", "date": "2019.05.28", "title": "Таяни: \"Мнозинството\" подкрепя за следващ председател на ЕК само някой от водещите кандидати"}
{"url": "https://www.24chasa.bg/novini/article/7475995", "text": "Соцлидерката Корнелия Нинова е подала оставка пред Националния съвет на БСП, научи \"24 часа\". В словото си тя е поискала бърз конгрес, на който да стартира процедурата за пряк избор на лидер. Вътрешната опозиция на Нинова поиска обаче оставката на цялото Изпълнително бюро. По устав пленумът трябва да избере временно изпълняващ функцията председател на партията, който да поеме функцията на Нинова до провеждането на преките избори. Ръководството обаче се обявила против избора на временен лидер. Било обяснено, че Нинова ще е в оставка след конгреса, който ще бъде на 15 юни. До форума щяла да си остане председател.   ", "date": "2019.05.28", "title": "Първо в \"24 часа\": Нинова подаде оставка, червен конгрес на 15 юни (Обновена)"}
{"url": "https://www.24chasa.bg/novini/article/7476083", "text": "Съединените щати бойкотират днес срещата на Конференцията по разоръжаването на ООН в Женева, чийто председател на ротационен принцип сега е Венецуела, предаде Франс прес. Според американския постоянен представител на конференцията Робърт Уд Венецуела е \"държава извън закона\", предаде БТА. \"Какъвто и въпрос да се обсъжда вътре, каквито и решения да бъдат взети, те няма да имат никаква легитимност, тъй като председател на органа е един нелегитимен режим\", каза Уд по адрес на правителството на венецуелския президент Николас Мадуро. Американският постоянен представител стана от мястото си веднага след началото на речта на венецуелския му колега Хорхе Валеро. Съединените щати и около 50 други страни признаха за временен президент на Венецуела лидера на опозицията Хуан Гуайдо. Според Робърт Уд на председателското място е трябвало да седи представител на Гуайдо. Той определи венецуелското председателство на Конференцията на ООН по разоръжаването като още един трагичен ден в нейната история, припомняйки, че миналата година председател на органа за четири седмици е била Сирия.", "date": "2019.05.28", "title": "САЩ бойкотират среща на ООН по разоръжаването, на която Венецуела е председател"}
{"url": "https://www.24chasa.bg/novini/article/7476094", "text": "Таксиметров автомобил, извършващ превоз от Русе до летището в Букурещ, е запечатан от инспектори на НАП в крайдунавския град за нарушения. Това съобщиха от офиса на приходната агенция. Началото на проверката било поставено, след като инспекторите от главната дирекция \"Фискален контрол\" получили предварително информация. Те наблюдавали не само дейността на автомобилите на транспортната фирма, но и нейната активност в рекламния й сайт за набиране на клиенти до летището в Букурещ, предаде БТА. Компанията използвала таксиметров лиценз, но за превоза до румънската столица обявява твърда цена от 70 лева. Екипът на НАП използвал метода \"таен клиент\" и си резервирал пътуването предварително. Малко преди потеглянето от Русе инспекторите платили целия курс, но не получили никакъв отчетен документ - нито фискален бон, нито фактура, нито билет. Със съдействието на експерти от ДАИ автомобилът бил спрян на ГКПП \"Дунав мост\", като е съставен протокол за извършена проверка, както и акт за неиздаване на касова бележка след приетото плащане. Заповедта за запечатване на таксиметровия автомобил била обжалвана в съда, но от там потвърдили санкцията. От НАП предупреждават, че контролът за нерегламентирани превози от страна на транспортни фирми ще продължи.", "date": "2019.05.28", "title": "\"Таен клиент\" на НАП запечата такси в Русе"}
{"url": "https://www.24chasa.bg/novini/article/7476084", "text": "Кой да изберете - Китай или Америка? Не очаквайте да бъде лесно. Технологичната студена война между САЩ и Китай е на път да се разпространи и това ще принуди лидерите по света да вземат някои трудни решения. Миналата седмица написах, че се спусна дигитална Желязна завеса, когато американският президент Доналд Тръмп предприе действия за изолиране на китайската компания Huawei Technologies. Само седмица по-късно глобалните корпорации бяха засегнати от това разделение. Собственикът на Google, Alphabet, заяви, че ще прекъсне някои връзки с Huawei, включително като ограничи достъпа на китайската компания за електроника до своята мобилна операционна система Android. Оттам телекомуникационни фирми от Япония, Великобритания и Тайван, наред с други, отказаха поръчките си за най-новите устройства на Huawei. Microsoft Corp. премахна продуктите на Huawei от своя каталог Azure Stack, а британската ARM Holdings, сега собственост на SoftBank Group, каза, че ще изпълни заповедта да спре да доставя някои елементи, обект на патентни права, използвани при полупроводниците. Тези компании следват директива, издадена от суверенна страна. От тяхна гледна точка те не са имали кой знае какво поле за маневриране, както правно, така и чисто функционално (ако един телефон не може да използва Android както трябва, това е проблем)**. По всяка вероятност ще се оформи по-бавно, но по-важно разделение между страните, с падането на тази дигитална Желязна завеса. Разполагането с взаимно изключващи се технологични сфери не означава просто, че снабдителните вериги ще се отразяват една друга на различни континенти. Това по-скоро ще означава за отделните страни, че всяко бизнес и инвестиционно решение ще стане политическо. Американските технологии все още са водещи в света и това ще остане така още известно време. Китай обаче показва желание да установи връзки с развиващи се страни и да им помогне по начини, до които САЩ някога прибягнаха. Изграждането или субсидирането на фиксирани и мобилни комуникационни мрежи вероятно ще продължи. Дело на Huawei или ZTE, но финансирано, пряко или непряко, от Пекин. Въпросът не опира само до високотехнологичните мрежи. Голям брой развиващи се страни искат високоскоростни железопътни линии, ефективни пристанища и летища и енергоспестяващи, слабо замърсяващи електрически автомобили. Всички тези неща може да бъдат осигурени от Америка и нейните съюзници. Япония, Европа и Канада имат технологиите и ноу-хауто, за да помогнат. Но освен че е в състояние да предложи същото, Китай разполага и с необходимия политически и финансов капитал. Волята вече я има под формата на инициативата \"Един пояс, един път\". Ако дадена страна обаче се съгласи да приеме китайски мрежи или инфраструктура, е все по-вероятно нейният достъп до американски стоки да бъде отрязан под маскировката на съображения за националната сигурност на САЩ. Филипините и Виетнам олицетворяват това противопоставяне. Филипините исторически имат близки връзки със САЩ. Президентът Родриго Дутерте обаче постоянно редува любовта и омразата в отношенията си с Китай, като едновременно отбелязва войнствеността на Пекин към неговите съседи и желанието му да сключва сделки. При управлението на Дутерте двете страни подписаха повече от дузина споразумения, едно от които предвижда China Telecom да изгради мобилна мрежа във Филипините. Настроенията към Китай бяха резюмирани този месец от министъра на външните работи Теодоро Локсин в интервю за Блумбърг: \"Китайското предложение за стратегическо партньорство е малко по-привлекателно от настоящата оферта на САЩ за стратегическо объркване.\" Виетнам, тъкмо обратното, би трябвало да изглежда естествен съюзник на Китай. Агресивното поведение на Пекин обаче не му спечели симпатиите на виетнамците, които в същото време са настроени сравнително благосклонно към САЩ. Четири десетилетия след края на жестоката война, двете страни изграждат военни връзки, в момент когато Виетнам се опитва да сдържи надигащата се китайска мощ. Това увеличава вероятността Ханой да отказва китайските предложения, ако тяхното приемане би означавало загуба на благоразположението на Вашингтон. Изборът обаче няма да е лесен, предвид това колко щедри са китайските оферти. Подобни решения ще трябва да бъдат взимани по целия свят. Това няма да става бързо и вероятно няма да бъде правено изрично в официални изявления. Вместо това тези решения ще бъдат взимани в заседателните зали на бюрократични институции, на срещи в кабинети и в чуждестранни посолства, където килимите ще бъдат изтърквани от едно истинско стълпотворение от правителствени и частни лобисти. Така както светът бе разделен по военни линии преди 70 години, дигиталната Желязна завеса ще принуди политическите лидери да решават дали са отбора на Китай или от този на Америка. (От БТА)", "date": "2019.05.28", "title": "Технологичната студена война ще принуди света да избира"}
{"url": "https://www.24chasa.bg/novini/article/7475948", "text": "Иван Милат - най-жестокият сериен убиец в Австралия, бе показан от медиите, докато го изнасят от болницата, където е прекарал последните две седмици за лечение на рак, предаде DailyMail.  74-годишният Милат е преместен от болницата \"Принца на Уелс\" в Рандвик в близкия затвор \"Лонг Бей\" във вторник сутринта под тежка охрана от полицейски и затворнически служители. Милат е в болница от 13 май, където се лекува от рак на гърлото и стомаха. Лекарите са му казали, че вероятно му остават само няколко седмици живот.  Той пристигна в затвора Лонг Бей точно след 12.30 ч., седнал на задната седалка между двама затворнически офицери и с наведена глава. След като той се настани в новия си дом в затвора, полицията в Нов Южен Уелс ще получи последен шанс да разпита Милат за няколко неразкрити убийства, за които отдавна е заподозрян. През 1996 г. Милат е осъден за убийството на седем туристи, чиито тела е изхвърлил в гората Белангло, южно от Сидни. Но въпреки планината от доказателства срещу него, той никога не е признавал вината си.  В допълнение към смъртта на Дебора Еверист, Джеймс Гибсън, Симоне Шмидл, Габор Нойгебауер, Аня Хабшид, Каролайн Кларк и Джоан Уолтърс, Милат ще бъде попитан и за други неразрешени смъртни случаи, които са настъпили по времето, когато той е бил на свобода. Сред тях е и Питър Летчър, 18-годишен мъж, намерен мъртъв през януари 1988 година. Покойникът има пет дупки от куршуми в главата си, а Милат бил нает от отдела по главните пътища по това време точно в тази област. Неговият възрастен баща Брайън Летч, който сега живее на Голд Коуст в Куинсланд, каза, че признанието от Милат ще означава много за него.  Милат бе затворен през 1996 г., след като бе осъден за убийството на седемте туристи между 1989 и 1992 година. Той е прекарал по-голямата част от последните две и половина десетилетия в затвора Супермакс в Гоулбърн, най-строгият в Австралия. Милат е напускал затвора само два пъти - веднъж през 2001 г. за явяване в съда и веднъж през 2009 г., когато отсякъл пръста си. В момента той излежава седем доживотни присъди, които трябва да бъдат изтърпени последователно и без възможност за условно освобождаване. Той намушква повечето от жертвите си - обезглавил е човек, чиято глава никога не е била намерена, и стрелял още 10 пъти в главата на друг, сякаш я използвал за целева тренировка. През 2004 г. той е бил разпитван и за изчезването на две медицински сестри в Паррамата през 1980 г., когато той е работил в близкото депо Гренвил на тогавашното управление на главните пътища. През 2006 г. Милат е разследван за убийството на ученичка и нейния приятел, изчезнали от северен Сидни през 1978 година.", "date": "2019.05.28", "title": "Вижте най-жестокия сериен убиец в Австралия, убил 7 туристи, обезглавил мъж"}
{"url": "https://www.24chasa.bg/novini/article/7476098", "text": "Иракчанин, румънец и две гражданки на Сирия ще изтърпят условни наказания за опит за нелегално преминаване на българската граница, съобщиха от пресцентъра на Съдебната палата в Добрич. Чужденците са сключили с прокуратурата споразумения, които Районният съд в Генерал Тошево е одобрил.  Колата, с която са пътували, е била на иракския гражданин, който пребивавал в Германия и организирал нелегалното преминаване на съпругата си - една от сирийките. Иракчанинът ще изтърпи единадесет месеца \"лишаване от свобода\" при тригодишен изпитателен срок, а автомобилът, използван за деянието, ще бъде отнет в полза на държавата, поясняват от Съдебната палата. Сирийските гражданки са осъдени на шест месеца \"лишаване от свобода\" с тригодишен изпитателен срок, като им е наложена и глоба по 200 лева. Румънецът, нает да преведе жените през границата, ще изтърпи девет месеца \"лишаване от свобода\" при същия изпитателен срок, посочват от Съдебната палата.", "date": "2019.05.28", "title": "Наказания зя иракчанин, румънец и две сирийки, опитали да преминат незаконно границата ни"}
{"url": "https://www.24chasa.bg/novini/article/7476221", "text": "ГЕРБ е с водещ изборен резултат в шест общини в област Смолян, ДПС е с лидерска позиция в три, а БСП е с най-голяма подкрепа в една. Това сочат данните на РИК- Смолян от 100 процента обработени изборни протоколи, предаде БТА. Вотът за ГЕРБ в Смолян е 34.36 на сто. ДПС е втора политическа сила в областта с резултат 29.59 процента. Гласовете за БСП са 21.15 на сто. На четвърта позиция е ВМРО с 3.37 процента, следват ВОЛЯ с 2.51 и ДБ с 2.11 на сто. ГЕРБ е първа политическа сила в общините Смолян, Златоград, Доспат, Баните, Неделино и Девин. Най-високият резултат за управляващата партия е в община Доспат, в която за ГЕРБ са гласували 73.30 на сто от упражнилите правото си на вот. Подкрепата за партията в община Смолян е 34.63 процента. В община Мадан гласовете за ГЕРБ са 9.18 на сто. ДПС е водеща политическа сила с мнозинство около и над две трети от гласовете в общините Рудозем, Мадан и родното място на Мустафа Карадайъ-Борино. Електоралната подкрепа за движението в Мадан достига 73.34 на сто, в Борино- 68.69 и в Рудозем- 62.14 процента. БСП печели изборите в община Чепеларе с резултат 25.42.на сто. Избирателната активност в областта е 40 процента.", "date": "2019.05.28", "title": "ГЕРБ печели изборите в 6 общини в Смолянско, ДПС - в 3 и БСП в 1"}
{"url": "https://www.24chasa.bg/novini/article/7476264", "text": "Не се притеснявай, изключи сирената и лампата, жена ми вече е мъртва, аз я убих. С тези думи 70-годишният Манол Манолов от бургаския квартал Сарафово се обърнал към шофьор на линейка, пристигнала след сигнал от тел.112. Жестокото убийство, станало на 19 октомври, м.г. разтърси бургаския квартал, а днес окръжният съд наложи 15 г. затвор за Манол Манолов. Той обаче ще лежи 10 г. тъй като се призна за виновен и наказанието автоматично се редуцира с една трета. Прокуратурата внесе обвинение за умишлено убийство по особено жесток начин - Манол нанесъл десет удара с чук по главата на жена си Янка, като я издебнал докато си суши косата. След ударите, размазали дясната половина на главата й, жената все още дишала. Тогава Манол взел възглавница и я задушил. На 19 октомври, 2018 г. екип на Спешна помощ получава сигнал, че мъж е убил жена си в бургаския квартал Сарафово. След пристигането си медицинският екип установя къща, на чийто тротоар седи мъж и маха. След слизането на екипа от линейката медиците виждат, че това е мъж на около 70 години, видимо спокоен. Той казал на шофьора на линейката да изключи сирената и лампата, защото \"я бил убил, да не се притесняват - вече била мъртва\". Мъжът попитал защо идва линейка, а не полиция, която трябвало да го \"закопчае\". Предложил да им покаже къде е станало всичко и повел медицинския екип през двора на имота към къщата. В спалня на първи партерен етаж екипът открил труп на жена с окървавена и размазана дясна половина на лицето, без признаци на живот. Медиците отново попитали мъжа, защо е убил жена си. Тогава той отговорил, че го е дразнела и най-накрая я издебнал, защото благодарение на нея лежал в психиатрия, а това влошило отношенията с дъщеря му.", "date": "2019.05.28", "title": "Убиец към шофьор на линейка: Изключи сирената, жена ми вече е мъртва (Обновена)"}
{"url": "https://www.24chasa.bg/novini/article/7476299", "text": "Новата формула на ТЕЛК не срещна подкрепа бе критикувана остро от синдикати и работодатели в тристранката. Промяната в Наредбата за медицинската експертиза предвижда, че ако поне две от заболяванията, които носят 50% инвалидност, към тях могат да се добавят още 20% от сбора на придрущаващите. Промените в наредбата целят още по-добър контрол върху работата на ТЕЛК, защото се въвежда изискването заболяванията в експертизата да се изписват със съответния код, определен според Международния класификатор на болестите. Единствено КРИБ подкрепи промените предложени от министерството на здравеопазването. \"Не можем да подкрепим нищо, в което участва абревиатурата ТЕЛК, защото тя е компрометирана и дава предпоставки за злоупотреби\" , заяви председателят на АИКБ Васил Велев. Той обясни, че в текста за пореден път липсва интеграцията на хората с увреждания. Продължава да не се прави разлика между хора с увреждания с инвалидни пенсии, които могат да работят и такива, които не могат, каза още Велев. И обясни, че все още има хора, които разчитат на 36-те привилегии, които дава ТЕЛК, вместо интегрират. Само у нас има ТЕЛК, тя трябва да се закрие и да се направи нова много по-добра система, категоричен е Велев. Даде за пример, че в много европейски страни, хора с увреждания, които могат да работят над 6 часа не получават инвалидна пенсия. Тези, които могат да работят между 3 и 6 часа пък получават половин пенсия. Само при невъзможност за работа от 6 часа се изплаща такава. Според работодателите промяната ще доведе до натоварването на пенсионните фондове. Според КТ \"Подкрепа\" болестите трябва да се събират и при едно заболяване, което дава 50% и към него да се прибавят и 20% от съпътсващите. Няма съмнение, че трябва генерална промяна към въвеждането на ICF -системата, но докато се въведе, трябва да се намери баланс, каза здравният министър Кирил Ананиев. Припомни, че министерството е организирало кръгла маса и е поканило експерти от СЗО, които да представят подробности около етапите на въвеждането й. Вече е намерен и консултант, но се търси финансирането му. Въвеждането на ICF системата в някои страни отнемала между 3-5 години.", "date": "2019.05.28", "title": "Новата формула за ТЕЛК с критики от тристранката"}
{"url": "https://www.24chasa.bg/novini/article/7475661", "text": "По обвинение на Районна прокуратура - Ловеч осъдиха мъж за шофиране след употреба на наркотици. Н.И е признат за виновен за това, че след употреба на наркотични вещества управлявал лек автомобил \"Шевролет Авео\" в ловешкия ж.к \"Младост\". Според чл. 343б от НК това е престъпление, установено след химически анализ. Обвиняемият бил спрян за проверка от полицейски служители. Пробата за наличие на алкохол била отрицателна, но тестът за наркотици отчел положителен резултат за амфетамин и метамфетамин. На Н.И. е наложено наказание три месеца лишаване от свобода, което на основание чл. 66 от НК е отложено с изпитателен срок от три години и лишаване от право да управлява МПС за една година.", "date": "2019.05.28", "title": "Осъдиха мъж от Ловеч, шофирал дрогиран"}
{"url": "https://www.24chasa.bg/novini/article/7472596", "text": "            Два отпечатъка от пръсти се оказаха ключът към разплитането на убийството на пловдивската милионерка Виолета Балабанова, станало преди 10 г. Те са намерени на входната врата на кооперацията ѝ при огледа на местопрестъплението. Тогава разследващите ги сравняват с базата данни за криминално проявени лица, но няма съвпадение. Пробивът настъпва миналата година, когато в системата са вкарани отпечатъците на 32-годишния Здравко Дечкин, съсобственик на билярден клуб в Пловдив. Причината е, че срещу него била образувана преписка за наемане на непълнолетен без договор. Впоследствие е прекратена. Отпечатъците на бизнесмена обаче и оставените върху входната врата на Балабанова са еднакви. Делото за нападението ѝ е възобновено, а на 22 май т.г. Дечкин е арестуван. Прокуратурата му повдига обвинение за на жената. Задържаният не дава обяснения на досъдебното производство. Ако бъде признат за виновен, може да получи от 15 до 20 г. лишаване от свобода или доживотен затвор. Мярката му за неотклонение бе разгледана в окръжния съд под тепетата на 24 май. Дечкин се появи спортно облечен, пазен от трима охранители. В залата стана ясно, че е ерген, в средата на следващия месец ще навърши 33 г. Адвокатът му Славчо Николов представи смъртен акт на бащата на клиента си, както и договор за наем на помещението, където е билярдният му клуб. “Залата се стопанисва от дълго време, което е доказателство, че подзащитният ми не се е укривал, посочи правистът. Дечкин настоя заседанието да е при закрити врата, за да не стават обществено достояние подробности от интимния му живот, и молбата му бе удовлетворена. Както се разбра по-късно, такава информация не е била изнесена. В крайна сметка бизнесменът остана под ключ. “Може да се направи обосновано предположение, че той е автор на престъплението. Има и опасност да извърши ново”, посочва съдът в мотивите си. На 30 септември 2009 г., когато Виолета Балабанова е нападната пред входа на кооперацията си, Здравко е 23-годишен. Разследващите твърдят, че той е действал в съучастие със сина на жертвата Георги Балабанов. Във фаталната вечер Жоро, както го наричат приятелите му, е известен тогава в хайлайфа като страстен любител на нощния живот. Харчи луди пари по хазарт, жени и дрога. На вечерята с майка си той споделя, че е напуснал съпругата си и двете им деца и се е събрал с любовницата си манекенка. Моли Виолета за поредния заем, но тя отказва. Според разследващите Георги Балабанов е бил наясно, че доброволно майка му няма да му даде финанси, затова е скроил план как да ги измъкне. Знаел е, че тя винаги носи в чантата си нотариалните актове от имотите им в града. Затова е уговорил Дечкин да я отмъкне. Криминалистите твърдят, че във въпросната вечер двамата мъже са поддържали връзка по телефона. Вероятно синът на милионерката е информирал съучастника си кога майка му ще се прибере. Около 20 ч Георги я оставя с колата си пред кооперацията ѝ на ул. “Св. Климент”, която е в центъра на Пловдив. Там вече дебне Дечкин. Той дърпа чантата на Балабанова и побягва. Жената обаче се опитва да я задържи и нападателят ѝ започва да я влачи. Жертвата крещи за помощ. “Млъквай, млъквай!”, развиква се нападателят и изкарва нож. С него я намушква 5 пъти. Три от раните са в корема, а останалите в областта на предмишницата. Дечкин успява да изчезне, преди да пристигнат полиция и линейка, повикани от съседи. Те са ужасени - Виолета е Закарана е в болница, където лекарите констатират, че е получила перитонит. Въпреки усилията им тя издъхва на 8 октомври. Година по-късно умира и майка ѝ. Говори се, че възрастната жена сама е сложила край на живота си. В Пловдив фамилията Балабанови е добре известна. Съпругът на Виолета - Георги Балабанов-старши, натрупва баснословно богатство в годините на прехода Той е един от първите в Пловдив с частен бизнес. Открива печатница и разполага със солиден финансов ресурс в долари, тъй като внася материали от чужбина. Занимава се и с търговия със злато, откъдето идва прякорът му Малкото бижу. След идването на демокрацията предприемачът се ориентира към сделки със зърно и горива, купува оризарната в града. Кризата през 2003 г. обаче нанася сериозен удар на бизнеса му и той е принуден да закрие повечето от фирмите си, но все още притежава недвижима собственост, оценявана на милиони левове. Единственият му син - Георги Балабанов-младши, изобщо не прилича на баща си. Пратен е от родителите в престижен швейцарски колеж, който обаче напуска. Същото се случва и със скъпото училище в Солун, където семейството го урежда да продължи образованието си. Разглезеното богаташко синче се връща обратно в Пловдив и се отдава на бурен живот. Кара луксозни коли, друса се, профуква огромни суми на хазарт През 2006-а баща му получава инфаркт и умира. Виолета Балабанова поема бизнеса, като не се доверява на сина си. Въпреки че си е създал семейство и има двама синове, Георги не може да се отърве от пороците си. Във фаталната вечер на 30 септември 2009 г., след като оставя майка си пред дома ѝ, той отива на среща с любовницата. Когато му съобщават за нападението, синът пристига на място. Очевидците описват, че е бил бледен и шокиран. Още в началото на разследването той е заподозрян, тъй като има сериозен мотив за покушението. Криминалистите обаче не успяват да съберат доказателства, че има пръст в него. Физическият извършител също не е открит. Милионерският син продължава разгулния си живот, бързо пропилява имането на фамилията си и затъва в дългове. Приятелите му от нощните барове започват да се стопяват. Любовницата му го напуска с обяснението, че е намерила истинския мъж. Бившата съпруга на Георги не иска да го приеме обратно. Тя не може да забрави предателството му, както и това, че я е изхвърлил от семейното жилище заедно с двете им деца. Изпаднал в депресия, през 2011-а Георги но го спасяват. Година по-късно обаче Балабанов-младши загива при катастрофа в курорта Св. Влас. Там кара мощния си мотор “Сузуки” с 200 км/ч и се блъска  Тогава от полицията се съмняват, че водачът умишлено е търсел фаталния резултат. 7 г. след смъртта му пловдивската прокуратура вече е убедена, че Георги Балабанов е имал пръст в нападението над майка му. От държавното обвинение отказват подробности каква е връзката на милионерския син със Здравко Дечкин и дали вторият е получил пари, тъй като разследването е в активна фаза. Не е ясно и дали намушкването е влизало в плана, или извършителят се е паникьосал от виковете на жертвата си и е извадил ножа. Каква е истината, засега знае единствено Здравко Дечкин. “Изумен съм, че обвиняват Здравко за нападението над жената. Не е агресивен човек, види ли конфликт, бяга”, каза приятелят му Боян, който бе дошъл в съда, за да го подкрепи. Двамата се познават от 8 г. Дечкин ползвал услугите на автосервиза му и с времето се сближили. “Кара само беемвета”, уточни монтьорът. Майката на арестувания не присъства. Адвокат Николов обясни, че здравословното ѝ състояние се влошило след публикациите в медиите, в които синът ѝ се свързва с покушението над богаташката.", "date": "2019.05.28", "title": "Два отпечатъка от пръсти разкриха кой уби преди 10 г. милионерка в Пловдив"}
{"url": "https://www.24chasa.bg/novini/article/7475520", "text": "Місrоѕоft cъвмecтнo c видни китaйcки cпeциaлиcти cъздaдe нoв изкycтвeн интeлeкт зa пpeoбpaзyвaнe нa тeкcт в чoвeшкa peч, пише  . Hoвитe aлгopитми гeнepиpaт изключитeлнo peaлиcтичнa peч. Изпoлзвaт ce 200 oбpaзци нa чoвeшки глacoвe c пpoдължитeлнocт oбщo caмo 20 минyти плюc инфopмaциятa зa тpaнcкpипциитe, кoeтo e cъвceм мaлкo в cpaвнeниe c oбyчeниeтo нa дoceгa изпoлзвaнитe изкуствени интелекти. Cиcтeмaтa чacтичнo изпoлзвa нoвитe тpaнcфopмъpи – нeвpoнни мpeжи c дълбoкo мaшиннo oбyчeниe, paбoтeщи пoдoбнo нa нeвpoнитe в чoвeшкия мoзък. Teкcтът ce oбpaбoтвa в peaлнo вpeмe пo пoдoбиe нa cинaптичнитe вpъзки в мoзъкa, a cиcтeмaтa мнoгo eфeктивнo възпpoизвeждa дълги и cлoжни peчeви кoнcтpyкции. Hoвaтa тexнoлoгия включвa фyнкции зa пoгacянe нa шyмoвeтe и пpeдлaгa мнoгo peaлиcтични глacoвe. Bъпpeки тoвa, peзyлтaтитe вce oщe нe ca идeaлни и пoнякoгa ce чyвa нeзнaчитeлнa poбoтизиpaнa интoнaция. Ho paзбиpaeмocттa нa дyмитe e нa нивo 99,84%. Haй-вaжнoтo в нoвия пoдxoд e, чe пepфeктнoтo пpeoбpaзyвaнe нa тeкcт в peч cтaвa изключитeлнo дocтъпнo, пoнeжe нe e нeoбxoдимo дa ce изpaзxoдвaт знaчитeлни pecypcи и вpeмe зa oбyчaвaнe нa изкycтвeния интeлeкт. Cъвceм oпpocтeния пpoцec нa oбyчeние, c изпoлзвaнeтo нa нищoжнo мaлкo дaнни, щe въвeдe тaзи тexнoлoгия и в мaлкия бизнec и дopи в индивидyaлнитe пpoeкти. Ceгa ce paбoти въpxy пpeмaxвaнeтo нa мaлкoтo ocтaнaл poбoтизиpaн глac и зa cъздaвaнeтo нa пълнoцeнни диaлoзи oт някoлкo изкycтвeни глaca.", "date": "2019.05.28", "title": "Місrоѕоft пpeдcтaви изкуствен интелект зa пpeoбpaзyвaнe нa тeкcт в peч"}
{"url": "https://www.24chasa.bg/novini/article/7475403", "text": "Парното в 11 града да поскъпне от 1,96 до 17, 53%. Това предлагат в доклада си до комисията експертите на КЕВР.  Единствения град, в който то ще поевтинее, и то едва с 0,4%, е Сливен. В четири града цената на мегаватчас топлинна енергия е над 90 лв. за мвтч. В София цената ще бъде 96,79 лв., при 92,80 лв. сега, или увеличението е с 4,3%. В Пловдив мегаватчас сега струва 90,86 лв., предлага се поскъпване до 97,58 лв., което е 7,4 на сто увеличение. Във Враца цената се вдига със 7,5%, или от 84,62 лв. на 90,98 лв. В Разград е най-голямото увеличение - със 17,53%, или от 83,72 лв. на 98,40 лв. Границата от 100 лв. минава цената на парното във Велико Търново и в Габрово.  В старопрестолния град тя скача от 93,24 лв на 100,01 лв., увеличението е със 7,2%.  Въпреки че тази топлофикация е на газ, цената е висока, тъй като тя го купува от газоразпределително дружество. В Габрово увеличението е с 12,53% и стига 100,53 лв. Дружеството използва за гориво въглища. Най-малко поскъпва парното в Перник, с 1,77 на сто до 72,25 лв., и във Варна - с 1,96% до 87,39 лв. Топлофикацията в първия град е на въглища, а в морския - на газ.  В Плевен поскъпването е с 6,1 на сто, от 80,15 на 85,04 лв., в Бургас топлият душ ще стане по-скъп със 7,4 на сто, до 75,29 лв. за мвтч. Според КЕВР средното увеличение на топлинната енергия в страната е 4,5%. Откритото заседание за обсъждане на цените на топлинната енергия ще бъде на 4 юни.", "date": "2019.05.28", "title": "Парното поскъпва от 1,96 във Варна до 17,53% в Разград"}
{"url": "https://www.24chasa.bg/novini/article/7475677", "text": "Лек и товарен автомобил се сблъскаха на главния път Е-79 между Монтана и Видин. В 18 ч. в понеделник е подаден сигнал в ОДЧ на ОДМВР Монтана за настъпило ПТП между лек автомобил и камион. При извършените оглед на местопроизшествието и разпити на свидетели е установено, че между селата Винище и Смоляновци е предизвикано по непредпазливост ПТП между лек автомобил „Ситроен Ксара” със софийска регистрация, собственост и управляван от 62-годишен софийски жител, и тежкотоварен камион \"МАН\" с пловдивска регистрация, собственост на транспортна фирма, управляван от 45-годишен водач от гр. Сливен. При ПТП-то е причинена средна телесна повреда на водача на лекия автомобил. Пострадалият е настанен в МБАЛ \"Д-р Стамен Илиев\" гр. Монтана, без опасност за живота. Работа по случая продължава РУ Монтана.", "date": "2019.05.28", "title": "Лек и товарен автомобил се сблъскаха на главния път Е-79"}
{"url": "https://www.24chasa.bg/novini/article/7475695", "text": "Мощни торнада връхлетяха през нощта американските щати Индиана и Охайо. Бурите са преминали толкова близо една до друга, че в един момент траекториите им са се пресекли, предаде Асошиейтед прес, цитирана от БТА. На едно място били натрупани толкова много отломки, че властите били принудени да използват снегорини, за да разчистят междущатска магистрала. Най-малко шест населени места в Източна Индиана и Централно Охайо са понесли щети, съобщи Националната метеорологична служба на САЩ. Около 5 милиона души са били без ток рано тази сутрин само в Охайо. Властите в засегнатите райони, които работеха по разчистване на отломки през цялата нощ, казаха, че до тази сутрин няма информация за жертви. Градове в близост до Дейтън, Охайо, са сред най-засегнатите. Ленти от междущатската магистрала 75 са били блокирани северно от Дейтън.", "date": "2019.05.28", "title": "Мощни торнада връхлетяха Охайо и Индиана"}
{"url": "https://www.24chasa.bg/novini/article/7475704", "text": "Митничари са задържали повече от 6000 мобилни телефона, зарядни устройства и слушалки на ГКПП \"Дунав мост\" при Русе с обозначения на световноизвестни търговски марки поради съмнения, че нарушават права на интелектуалната собственост. Това съобщиха от митницата. Стоката - 6245 мобилни телефона, 444 зарядни устройства и 100 слушалки за тях, била открита преди два дни при проверка на влизащ в България товарен микробус с българска регистрация. Превозното средство било управлявано от българин. Той превозвал 29 кашона с мобилни телефони и артикули за тях, за които представил пред митничарите транспортни документи. За случая са сезирани правопритежателите на съответните търговски марки.", "date": "2019.05.28", "title": "Митничари задържаха повече от 6000 мобилни телефона на ГКПП \"Дунав мост\""}
{"url": "https://www.24chasa.bg/novini/article/7475694", "text": "Шофьор в Германия бе спасен от 105 евро глоба заради намесата на гълъб, който се озовал точно между лицето на водача, който карал с превишена скорост, и крайпътната камера, предаде Би Би Си. По този начин птицата попречила нарушителят да бъде идентифициран. В шеговито становище на полицията се посочва, че „вероятно не е съвпадение, че Светият дух се е намесил“ в този случай. Гълъбът е божи символ в християнството, информира  . „Разбрахме знака и оставихме нарушителя намира този път“. Но органите на реда във Фирзен, близо до западната германска граница, допълват: „Надяваме се, че защитеният шофьор е разбрал „знака свише“ и ще спазва правилата в бъдеще. Полицията се пошегува още, че и гълъбът трябва да бъде глобен за това, че лети толкова бързо. Водачът е шофирал с 54 км/ч при ограничение 30 км/ч.", "date": "2019.05.28", "title": "Гълъб спаси шофьор в Германия от глоба, скрил лицето на мъжа от камерата"}
{"url": "https://www.24chasa.bg/novini/article/7475688", "text": "На сто процента е увеличена клиничната пътека за септични (бактериални) артрити и остеомиелити при деца под 18-годишна възраст - 2400 лв. В областта на неонатологията увеличението на клиничните пътеки е с 20-30% или от 1440 до 1670 лв. Това реши на заседание Надзорният съвет на Националната здравноосигурителна каса (НС на НЗОК). Той одобри проект на Договор за изменение и допълнение на Националния рамков договор за медицинските дейности между Националната здравноосигурителна каса и Българския лекарски съюз за 2018 г. Анексът отразява увеличението на цените на значителен брой клинични пътеки с между 10-30 %, като е обърнато особено внимание на неонатологичните и педиатричните пътеки. Увеличението на клиничните пътеки за лечение на деца е също с 20-30% или от 840 до 2 400 лв. С 30% се увеличават пътеките за диагностика и консервативно лечение на онкологични и онкохематологични заболявания, възникнали в детската възраст – 1300 лв. Така исканията на Българския лекарски съюз /БЛС/ за повишаване на цените на редица клинични пътеки и най-вече на тези в педиатрията са изпълнени. Това става известно от проекта на Анекса към Националния рамков договор /НРД/ за медицинските дейности между Националната здравноосигурителна каса и Българския лекарски съюз за 2018 г., публикуван на официалната интернет страница на НЗОК. Така, с влизането в сила на Анекса към НРД 2018 г., всички пътеки, които в сега действащия Анекс към НРД 2018, са общи за деца и възрастни, ще бъдат разделени в отделен Пакет и ще бъдат финансирани изцяло като Пакет \"Педиатрия\". Цените на клиничните пътеки, изпълнявани в клиники/отделения по \"Педиатрия\" в структури от трето ниво на компетентност се увеличават с 30 на сто, а тези от първо и второ ниво на компетентост с 20 на сто. Поради значителните разходи за хирургично лечение на деца, както и необходимостта от по-продължително проследяване на състоянието им, е било договорено увеличение с 50 на сто на цените на клинични пътеки за операции на хранопровод, стомах, тънки и дебели черва. Увеличението на цените в областта на пулмологията ще бъде с 10 на сто, като там, където има разделение на пътеки за деца и за възрастни, детските пътеки ще бъдат завишени с 20 на сто. Повишаване с 10 на сто ще има и на цените на терапевтични клинични пътеки, изпълнявани в отделения по \"Вътрешни болести\", \"Кардиология\"и \"Анестезиология\" и интензивно лечение\"от първо и второ ниво на компетентност. Имайки предвид факта, че за изпълнението на клинични пътеки в областта на \"Инфекциозни болести\", са необходими значителни средства, както за диагностициране на съответното заболяване, така и за лечението на пациентите, договореното увеличение при тях е в размер на 20 на сто. В подкрепа на демографската политика със 100 лв. е увеличена цената на клинична пътека \"Раждане\" - от 750 на 850 лв. Увеличение има и при цените на амбулаторни процедури. Проектът на Анекс към Националния рамков договор за медицинските дейности между Националната здравноосигурителна каса и Българския лекарски съюз за 2018 г. е публикуван на официалната интернет страница на НЗОК за 14-дневно обществено обсъждане.", "date": "2019.05.28", "title": "Цените на клиничните пътеки - чувствително увеличени"}
{"url": "https://www.24chasa.bg/novini/article/7475721", "text": "Ако се стигне до нарушаване на конституционния ред и до нападения срещу сърбите в северно Косово, ще защитим нашия народ, заяви днес пред сръбския парламент президентът на Сърбия Александър Вучич, предаде Танюг. Той каза, че тази сутрин в 6.29 часа като върховен главнокомандващ е наредил сръбските армейски части да бъдат поставени в пълна бойна готовност, предава БТА. Вучич каза и че всички специални полицейски частки са в готовност и подчерта, че Сърбия не крие нищо от никого. Осъзнаваме тежките и ужасни последици и Белград ще продължи да работи за запазване на мира и стабилността, изтъкна той. \"Няма да позволим нова /операция/ Буря в която и да е част, където живее нашият народ\", заяви Вучич./РА/ Президентът на Сърбия Александър Вучич заяви и че има информации, все още непотвърдени, че е пребит и задържан и един руски гражданин в Косово - Михаил Красношченко, служител в администрацията на мисията на ООН ЮНИК, предаде Танюг. Сръбските власти са информирали за това компетентните органи на руските държавни власти, добави президентът. \"Пребили са го и са го задържали, ако информацията е вярна, най-вероятно за да се подмажат на онези, които одобриха цялата акция\", каза Вучич. Той каза, че Сърбия е получила съобщение от представители на НАТО, че операцията в Северно Косово е насочена против организираната престъпност и корупцията и че затова те не се намесват, предаде Танюг. Вучич каза, че е чул същото и от представители на Европейския съюз, които са призовали сърбите да се успокоят и да разберат, че операцията на косовската полиция е в рамките на борбата с корупцията. \"Няма какво повече да кажа и да давам политически оценки. Много пъти съм казвал, че ще пазим мира и стабилността почти на всяка цена, но ни е достатъчно ясно за какво лицемерие става дума тук\", заяви Вучич. Президентът каза, че министърът на отбраната и началникът на Генералния щаб на сръбската армия са се свързали с НАТО и им било казано, че алиансът няма да се намесва в косовската операция. Той добави, че унгарските служители в КейФОР /силите на НАТО в Косово/ са се опитали да успокоят ситуацията, но командирът им ги върнал от обратно и казал, че КейФОР няма да се намесва в неща, които са от полицейско естество. \"НАТО съобщи, че това е борба с корупцията и престъпността и че те подкрепят независимо Косово в тази борба\", каза Вучич. Той заяви, че в Косово продължават опитите сърбите да се представят като престъпници и че всичко това се прави, за да се всее страх сред сръбския народ и да се попречи за защитата на Северно Косово. Той добави, че и държавата Сърбия, и той лично, и други сръбски лидери са били обвинявани за убийството но косовския сръбски политик Оливер Иванович, а от друга страна се опитват да представят като престъпници сърбите в Северно Косово, където престъпността е най-ниска в сравнение с останалите части на Косово. \"Тази криминализация стигна дотам, че трябваше да се покаже и с броя на арестуваните сърби, за да могат да кажат, че това е борба с престъпността и корупцията. За да свикнем с това в бъдеще и то да стане обичайно\", каза Вучич.", "date": "2019.05.28", "title": "Вучич: Сръбската армия ще защити народа,\nако го нападнат"}
{"url": "https://www.24chasa.bg/novini/article/7475731", "text": "Европейските Зелени - големите победители на европейските избори в неделя - ще използват новопридобитите лостове за влияние в раздробения парламент, за да прокарат в дневния ред спешни действия за климата, социалната справедливост и гражданските свободи, казват лидери от движението. \"Това е страхотен резултат за нас, но ние имаме и голяма отговорност, защото избирателите ни гласуваха доверие\", каза за \"Гардиън\" холандският евродепутат Бас Ейкаут - водещият кандидат на \"Зелените\" за председател на Европейската комисия. Яхнали вълната от опасенията в обществото заради климатичната криза, Зелените постигнаха двуцифрен резултат в няколко страни и се класираха на второ място в Германия (където те удвоиха предишния си резултат) и Финландия и на трето в Люксембург и Франция. Със своите 70 евродепутати, при 51 досега, групата на Зелените е сравнима по численост с тази на крайнодесните популисти, водени от италианския вътрешен министър Матео Салвини, в 751-местния Европейски парламент (ЕП) и има много по-добри възможности да се възползва от това. Смалените парламентарни групи на десноцентристите и левоцентристите загубиха на изборите своето отдавнашно съвместно мнозинство, което означава, че либералните и зелените депутати може да се окажат критично важни за постигането на широки проевропейски мнозинства за прокарването на европейско законодателство. Със сигурност големите партии са готови за разговори. Манфред Вебер, водещият кандидат на консервативната Европейска народна партия (ЕНП) за председател на Европейската комисия, каза в понеделник, че Зелените определено са \"възможен партньор; ние ще седнем заедно и ще очертаем мандат за следващите пет години\" Подкрепата на Зелените обаче ще си има цена. \"Трябва да видим много по-сериозни действия по климата и истинска промяна в подхода: цена върху въглеродния двуокис, съответен контрол върху авиацията, повече зелено земеделие\", каза Ейкаут. Съгласно Парижкото споразумение от 2015 г. за ограничаване на глобалното затопляне до два градуса по Целзий над нивата от доиндустриалната епоха 28-те страни от ЕС се ангажираха да намалят до 2030 г. с 40 на сто емисиите си на парникови газове спрямо равнището от 1990 г. Учени и активисти обаче казват, че Европа и всички други големи икономики трябва рязко за повишат своите амбиции. През октомври Междуправителствената комисия към ООН по климатичните промени предупреди, че сега се върви към катастрофално повишение от 3 или 4 градуса. Свен Гиголд, високопоставен германски евродепутат, потвърди, че Зелените първо ще настояват \"за същината на преговорите\". \"Целим да преговаряме за проевропейски дневен ред, в който политиката за климатичните промени е фронт и център; вече не е символична, а конкретна\", каза той. По думите му всяко споразумение със Зелените трябва да включва европейска политика за инвестиции и социално приобщаване плюс категоричен ангажимент за мерки срещу подкопаването на гражданските права в държави от ЕС като Унгария, Полша, Румъния, Словакия и Малта. Филип Ламбер, белгийски евродепутат и лидер на групата на Зелените в ЕП, също предупреди, че партията няма влезе в съюзи, освен ако те включват конкретни мерки. \"Без видима промяна за гражданите не ЕС, няма да отиваме там\", каза той. Силното представяне на Зелените в неделя вече накара десноцентристките и левоцентристките партии из Европа да обещаят, че са чули зова за по-спешни мерки за климата и ще му обърнат внимание. Премиерът на Франция Едуар Филип призна \"посланието за екологична неотложност\", Маркус Зьодер, който оглавява сестринската на Меркел баварска партия Християнсоциален съюз, каза, че сега \"Зелените\" са важен конкурент, а Удо Булман, лидер на левоцентристкия Прогресивен алианс на социалистите и демократите в ЕП, каза, че групата е подценявала въпроса за промените в климата. \"Това беше много ясно послание на обществото, че то иска от нас да направим повече\", каза премиерът на Ирландия Лио Варадкар, след като кандидатът на Зелените се класира пръв в Дъблин с 23 на сто от гласовете. Британските Зелени, подсилени отчасти от своята ясна позиция срещу Брекзит, получиха 12,5 на сто от гласовете и изпревариха управляващата Консервативна партия, класирала се пета. Единственият представител на партията в Камарата на общините Каролайн Лукас приветства този \"отговор на задълбочаващата се климатична криза, която е една и съща в Обединеното кралство и цяла Европа\". \"Зелената вълна\" обаче не \"заля\" цяла Европа. Зелени партии спечелиха едва два мандата в Централна Европа и нито един в Източна Европа, където има малко силни зелени партии и екологичните безпокойства обикновено са изразявани от други либерални партии. В Южна Европа португалската партия \"Хора-Животни-Природа\", спечели първия си мандат в ЕП, но този пробив не бе повторен отвъд границата в Испания, където зелените партии трудно си пробиват път. (БТА)", "date": "2019.05.28", "title": "Евроизбори: Триумфиращите Зелени искат по-радикални действия за климата"}
{"url": "https://www.24chasa.bg/novini/article/7475090", "text": "По данни на Националното статистическо управление основният измерител на инфлацията – индексът на потребителските цени (CPI), се е увеличил през април с 2,5%. Това представлява ръст от 0,2% в сравнение с мартенската му стойност. Очакванията са цените на пресните зеленчуци, свинското месо и плодовете да се увеличат значително, докато при останалите хранителни продукти този ръст няма да е голям като цяло, предава  „Цените на нехранителните стоки, които оказват основно влияние върху инфлацията, са стабилни. Предлагането на храни, включително зеленчуци и плодове е добро, затова в бъдеще техните цени няма да се повишат много, според мен\", коментира Джан Лицюн от правителствения Център за проучване на развитието. Данните на статистиката показват, че индексът на производствените цени (PPI) се е увеличил с 0,9% за април, което е с 0,5% повече от предходния месец. При петрола и природния газ ръстът е с 10,1%, като преработката на нефт, въглища и други горива е нараснала с 4,2%. Във връзка на това, Джан Лицюн посочва: „Ръстът на индекса на потребителските цени през април е малък. Освен влиянието на ефекта от пренасянето, това показва и тенденция за стабилизиране на пазарното търсене. От тази гледна точка, миналата тенденция за по-голямо предлагане на материали за производството, отколкото търсене се подобрява. Тази промяна е позитивна\". Компанията за търговия с ценни книжа „Гуотай Дзюнан\" също публикува доклад, в който се посочва, че с бързото нормализиране на индекса на производствените цени, се очаква да се подобрят по-нататък печалбите на промишлените компании, което благоприятства изпълнението на целта на правителството за по-нататъшно намаляване на данъците за бизнеса.", "date": "2019.05.28", "title": "През април инфлацията в Китай е нараснала с 2,5%"}
{"url": "https://www.24chasa.bg/novini/article/7475740", "text": "Вицепремиерът и министър на външните работи Екатерина Захариева и министърът на транспорта, информационните технологии и съобщенията Росен Желязков ще валидират юбилейна марка по случай 140 години от създаването на българската дипломатическа служба, съобщиха от пресцентъра на Министерство на външните работи. Церемонията ще се състои в зала „Договори“ на Министерството на външните работи на 29 май, сряда, от 14:30 ч.", "date": "2019.05.28", "title": "Захариева и Желязков ще валидират юбилейна марка за 140 г. от създаването на Външно"}
{"url": "https://www.24chasa.bg/novini/article/7475736", "text": "\"Скъпи приятели, независимо от крайното разпределение на мандатите между политическите сили, искам да благодаря на всички български граждани, които упражниха правото си глас в тези важни за Европа и България избори\". Това написа кандидатът за евродепутат от ГЕРБ Лиляна Павлова във фейсбук. \"Благодаря на избирателите на ГЕРБ, че направиха така, че България да не се отклони от пътя си в една по- силна и обединена Европа. Изключително благодарна съм на тези от вас, които ме подкрепиха преференциално. Тези гласове означават много за мен. Тълкувам ги като оценка за моята работа не само по Председателството, но и в годините назад като регионален министър и депутат. Винаги съм се интересувала от мнението на хората, търсила съм това мнение, съобразявала съм се с него и доколкото са ми стигали силите, съм се опитвала да бъда ефективна и полезна - смятам, че това е смисленият начин да се прави политика. Тази европейска кампания ми показа ясното осъзнаване у всички нас, че Европа, това сме ние. Благодаря на колегите от ГЕРБ от цялата страна, които доказаха, че всичко се преодолява с единство и вяра. Но най-вече благодаря на всички вас за безбройните срещи, споделянето, добрите думи, изричането на проблемите, търсенето на решенията, усмивките, положителната енергия, доверието, куража\".", "date": "2019.05.28", "title": "Лиляна Павлова с първи думи след евроизборите"}
{"url": "https://www.24chasa.bg/novini/article/7475716", "text": "Инспекторатът към Висшия съдебен съвет (ИВСС) е получил сигнал срещу съдиите от Върховния административен съд (ВАС) Николай Гунчев и Светослав Славов, а ревизорите ще изпълнят правомощията си. Това съобщиха за „24 часа“ от институцията, ръководена от главния съдебен инспектор Теодора Точкова. От инспектората отказаха да съобщят кой е подателят на сигнала и какви ще се първите стъпки на ревизорите. По закон, когато ИВСС получи сигнал срещу магистрат, се образува производство в рамките, на което се прави проверка. Инспекторите имат правомощие да проверяват магистратите за почтеност, за конфликт на интереси, за действия, които накърняват престижа на съдебната власт или за действия, които нарушават независимостта на съдии, прокурори и следователи. Проверката трябва да приключи до 2 месеца. Има опция срокът й да се удължи с нови 30 дни. , че съдиите не били длъжни да знаят кой е концесионер на ловното стопанство и че участието им в лова нямало връзка с работата им.", "date": "2019.05.28", "title": "Съдебният инспекторат проверява магистратите, ловували в имот на Миню Стайков"}
{"url": "https://www.24chasa.bg/novini/article/7475767", "text": "Досъдебно производство за убито куче е образувано в областната дирекция в Плевен, съобщи БТА. Вчера вечерта, при обход на град Славяново, полицейски служители забелязали в частен двор на дърво да виси куче. Извършен е оглед на местопроизшествието. Аутопсия на убитото животно установила, че то е починало от задушаване. Уведомен е дежурен прокурор. От проведените незабавни оперативни действия е установен извършителят на престъплението - 62-годишен мъж. Работата по изясняване на обстоятелствата около случая продължава в рамките на образуваното досъдебно производство.", "date": "2019.05.28", "title": "Мъж обеси куче на дърво в двор в Славяново"}
{"url": "https://www.24chasa.bg/novini/article/7475769", "text": "Проф. дтн инж. Цоло Вутов дари кола за социални нужди на община Мирково. Автомобилът ще осигурява доставки на храна по домовете за възрастни и нуждаещи се хора в рамките на общинските проекти „Осигуряване на топъл обяд в община Мирково“ и „Домашен социален патронаж“. “Искрено се вълнувам. Имам голям ангажимент към община Мирково. Това дарение е направено със съзнанието да бъдат подпомогнати възрастните хора от общината, в това число хората, които са работили в „Елаците-Мед“, каза проф. Вутов на специално събитие за връчване на ключовете за колата. Кметът Цветанка Йотина благодари от името на всички жители на община Мирково и за предишните дарения, сред които санирането на детската градина, подпомагането на образователни и социални дейности и много други. „Вашата подкрепа днес е принос за повишаване на ефективността и качеството на социалните услуги, предоставяни на общината“, се казва в благодарствено писмо, подпечатано в знак на изключително уважение със „златния“ печат на община Мирково като уникално селище с историческо и културно наследство. Той се полага и на документи за развитие на инфраструктурата и социални проекти. Дарението е от нова благотворителна програма „Българските добродетели“, създадена през 2018 г. по инициатива на проф. дтн инж. Цоло Вутов. Сред подписалите меморандума за програмата освен от него и „Геотехмин” ООД са инж. Драгомир Драганов, д-р инж. Владимир Вутов и д-р Иван Вутов, които също присъстваха на събитието. Създателите на програмата са обединени от стремежа да допринасят за общественозначими и социални каузи, за да помогнат за по-доброто бъдеще на България и на регионите, в които осъществяват бизнес дейност. Сред целите на инициативата са и осигуряване на по-добри условия за живот на хората и подпомагане на различни социални дейности.", "date": "2019.05.28", "title": "Жителите на Мирково получиха кола за социални нужди от проф. Цоло Вутов"}
{"url": "https://www.24chasa.bg/novini/article/7475772", "text": "Президентът на Австрия Александър Ван дер Белен отне днес правомощията на сваленото с вот на недоверие правителство и едновременно с това го натовари с управлението на страната до съставянето на ново временно правителство, предава БТА. Хартвиг Льогер, министър на финансите и от няколко дни временен вицеканцлер на Австрия, който пое миналата седмица поста от напусналия правителството Норберт Хофер, е новият временен федерален канцлер. Новото временно правителство положи клетва пред президента. В словото си на церемонията държавният глава призова всички политици да уважават колегите си, дори да не са на едно мнение с тях. \"В такъв случай може да се водят спорове, да се спори правилно\", заяви Ван дер Белен. \"Бързата кампания по социалните медии\" не винаги са достатъчни, каза още австрийският президент. По мнение на коментатори това е косвена критика към бившия канцлер Себастиан Курц. \"Ако хората не говорят един с друг, следва отмъщение\", допълни Ван дер Белен.", "date": "2019.05.28", "title": "Новото временно австрийско правителство положи клетва пред президента"}
{"url": "https://www.24chasa.bg/novini/article/7475785", "text": "От днес започват държавните зрелостни изпити по желание, които ще продължат до 31 май, включително, съобщиха от пресцентъра на Министерството на образованието и науката /МОН/. Това е матура, която не е задължителна, а на нея се явяват само тези зрелостници, които са решили да положат и допълнителен държавен зрелостен изпит. Днес се провежда изпит по желание по три предмета - биология и здравно образование, физика и астрономия, и философски цикъл. Сутринта, в 7.00 ч., в МОН журналист е изтеглил \"Вариант 2\", който важи за изпита и по трите предмета. Утре, 29 май, са държавните зрелостни изпити по желание по английски, испански, италиански, немски, руски и френски език. По география и икономика, и по химия и опазване на околната среда изпитите са на 30 май, а на 31 май ще се проведат изпити по желание по математика и история и цивилизации. Над 800 ученици са подали заявления за явяване на матура по желание. Резултатите от държавните зрелостни изпити по желание ще бъдат обявени до 13 юни.", "date": "2019.05.28", "title": "Държавните зрелостни изпити по желание започват от днес"}
{"url": "https://www.24chasa.bg/novini/article/7475792", "text": "ВМРО, НФСБ и \"Атака\" остават заедно в парламента и коалицията няма да се разпадне след евроизборите, обяви във Велико Търново заместник-председателят на ВМРО Милен Михов. Напрежението между Волен Сидеров и Красимир Каракачанов по време и след евроизборите няма да доведе до разпадане на парламентарната група и на малката коалиция в управлението, категоричен е заместник-председателят на ВМРО доц. Милен Михов, цитиран от  . „Ние нямаме намерение нито някой да гоним, нито някой да дамгосваме, да обвиняваме за това какво е казал, какво е направил. Няма да водим война, няма да се изясняваме. Ние коалиция няма да разваляме“, каза Михов. Ниската избирателна активност на евроизборите е в резултат на влошения политически климат в страната в последната година, коментира още заместник-председателят на ВМРО.", "date": "2019.05.28", "title": "ВМРО, НФСБ и \"Атака\" остават заедно в парламента"}
{"url": "https://www.24chasa.bg/novini/article/7475816", "text": "Районната прокуратура в Плевен задържа за 72 часа пет лица от селата Буковлък и Дисевица за хулигански действия, придружени със съпротива на полицейски служители, съобщиха от ведомството. В хода на разследването по образуваните две наказателни производства за престъпление по чл. 325, ал.2, вр. ал.1 от НК в качеството на обвиняеми, за инцидент в Буковлък са привлечени трима, а по случая в Дисевица - двама. Петимата обвиняеми са задържани с постановления на наблюдаващите прокурори, предстои да бъдат внесени искания в съда за налагане на постоянна мярка \"Задържане под стража\". Наказателните производства бяха образувани на 26 май т.г. Тогава служители на ОДМВР в Плевен реагираха на подадени сигнали за нарушаване на нощната тишина. При опита им да възстановят обществения ред, полицаите срещнаха съпротива от страна на обвиняемите, се посочва в съобщението.", "date": "2019.05.28", "title": "Задържа за 72 часа петима от селата Буковлък и Дисевица за хулиганство"}
{"url": "https://www.24chasa.bg/novini/article/7475830", "text": "Ожесточени демонстрации, политически живот, белязан от заклеймяването, парламент без опозиция: Албания изглежда върви срещу собствения си интерес в момент, когато ЕС трябва да реши дали да започне преговори за присъединяване със страната. От февруари насам опозицията предприе по-твърди методи, за да постигне оставката на премиера социалист Еди Рама, който ръководи от 2013 г. тази нестабилна страна на Балканите, една от най-бедните в Европа. Неговите противници искат преходно правителство, предсрочни парламентарни избори. Те отказват да преговарят с Еди Рама, когото обвиняват, че е свързан с организираната престъпност и че е позволил процъфтяване на корупцията. Опозицията - дясната /Демократическа партия/, както и лявоцентристката /Социалистичско движение за интеграция/, напусна през февруари парламента, обяви бойкот на местните избори в края на юни и премести борбата си на улицата с демонстрации, белязани понякога от прояви на насилие. Следващата демонстрация е предвидена за неделя. Тази влошена атмосфера безпокои западните правителства. Ден след изборите, които потвърдиха настаняването в техния политически пейзаж на популистки и привърженици на независимост движения, страните членки на ЕС трябва да решат дали да последват или не препоръката на Европейската комисия да започнат преговори с Албания и Северна Македония. - \"Албания заслужава\" преговорите Начало, което \"Албания заслужаваше още миналата година\", каза Еди Рама през април пред АФП. В съобщение, публикувано наскоро, американското посолство предупреди, че \"усилията за демократична реформа на страната и перспективите й за напредък по пътя към ЕС страдат от ожесточените демонстрации\". Силно резервиран относно започването на преговорите, Париж, който от месеци се безпокои от пристигането на албански емигранти на негова територия, също осъди \"насилията, които компрометират усилията за демократична реформа и вредят на имиджа на Албания\". Тя \"иска да започне преговори с ЕС, но нейната политическа класа е неспособна да започне с откриването на преговори и диалог в собствените си среди\", казва с въздишка Лютфи Дервиши, независим политически анализатор. Въпреки напредъка в съдебната реформа или пък в борбата срещу престъпността посланикът на ЕС в Тирана, италианецът Луиджи Сорека, изрази съжаление пред АФП \"за сегашната политическа ситуация\", която ще бъде един от елементите, взети под внимание от страните членки. Тези напрежения \"свидетелстват за сериозна политическа безотговорност\", според Александър Чипа, който ръководи Съюза на журанлистите. - \"Свобода или смърт!\" - След падането на комунизма през 1991 г. албанският политически живот е белязан от словесни крайности и показни прояви. По време на демонстрация наскоро лидерът на основната опозиционна партия Лулзим Баша призова привържениците си \"към бунт за сваляне на Рама\", скандирайки: \"Свобода или смърт! Демокрация или смърт! Призовавам ви към съпротива\". В отговор Еди Рама не скрива презрението си към своите противници, които нямат \"възможностите да се изправят пред вота на гражданите\" и не искат да преговарят с него. \"С кого искат те да водят диалог? Със стената?\", казва той. Наскоро той изглеждаше, че хвърля вина върху опозицията за едно отхвърляне от ЕС: \"Те не могат да направят нищо срещу правителството, но могат да наранят, дори сериозно, Албания по нейния път\". \"Културата на компромиса не е непременно типична за Албания\", отбелязва евфемистично Луиджи Сорека. \"Но всички партии би трябвало отсега нататък да се обединят зад целта за интеграция в ЕС\", подчертава дипломатът. Според Лютфи Дервиши тази криза предизвиква също недоверието на гражданите, \"които виждат бъдещето си другаде\". \"Лудостта продължава да изобилства в Албания. Със същите действащи лица, които разиграват отново същите сцени, /.../ споделят едни и същи интереси, обвиняват се, но са свързани. До гуша ни е дошло от този цирк\", казва 49-годишната Вера Бала, майка на две деца, която е безработна от шест години. Подобно на всички страни от Балканите, Албания е изправена пред масова емиграция, най-вече на младите й хора, от които всеки трети е безработен. Макар да е смятана от Европа за \"сигурна страна\", тя остава в челните места на списъка на кандидатите за убежище в Европа, но също и в САЩ и Канада. (БТА)", "date": "2019.05.28", "title": "Политическата криза в Албания вреди на \nмечтите за Европа"}
{"url": "https://www.24chasa.bg/novini/article/7475839", "text": "Партия ГЕРБ печели най-много гласове на изборите за депутати в европейския парламент в област Монтана, съобщиха от Районната избирателна комисия в Монтана. За ГЕРБ в региона са гласували 34,66 на сто от избирателите, БСП е подкрепена от 23,28 на сто от тях, а ДПС е трети с 21,76 на сто. ВМРО получава подкрепа от 4,57 на сто, Демократична България - 1,98 на сто. В общините Лом, Вършец, Якимово, Брусарци, Чипровци, Георги Дамяново и Медковец ГЕРБ е първа сила. В Берковица, Бойчиновци и Вълчедръм ДПС има най-много гласове от всички партии, а в община Монтана БСП изпреварва ГЕРБ с два процента - 4026 към 3739 гласа за социалистите. За управляващата партия в региона са гласували 15 383 души, БСП е получила 10 331 гласа. Недействителните бюлетини в региона са 1354, а 1178 избиратели са гласували с \"не подкрепям никого\", уточниха от избирателната комисия в Монтана. В сравнение с предишните избори за европейски парламент ГЕРБ печели около 6000 гласа повече в областта, а БСП губи над 6000 гласа.", "date": "2019.05.28", "title": "ГЕРБ печели в област Монтана и в най-много общини в региона, ДПС печели в три общини, БСП в една"}
{"url": "https://www.24chasa.bg/novini/article/7475843", "text": "Косовската полиция и местни медии съобщиха, че  , предаде Асошиейтед прес. В изявление на полицията се посочва, че днешната акция идва след продължило месеци разследване на престъпни групи, замесени в контрабанда, злоупотреба със служебно положение, подкупи и нелегална търговия. Животът на пострадалите полицаи не е в опасност. Агенцията не уточнява етническата им принадлежност. Полицията се изправи пред съпротива, особено в община Зубин поток, където беше арестуван високопоставен полицай, етнически сърбин. Местните сърби се опитаха да блокират пътя, но полицията събори имровизираната барикада, предаде БТА. В полицейското съобщение се посочва, че сред арестуваните днес има няколко полицаи и граждани, но броят им не е уточнен. Агим Бахтири, етническият албански кмет на община Митровица, заяви, че операцията е не е срещу определена националност, а срещу \"тези хора, които са причинили вреди\".", "date": "2019.05.28", "title": "Ранените при акцията в Северно Косово \nтази сутрин са двама полицаи"}
{"url": "https://www.24chasa.bg/novini/article/7475872", "text": "Председателят на Народното събрание Цвета Караянчева ще награди медици, отличени в рамките на инициативата „Лекарите, на които вярваме”. Инициативата се осъществява от вестник „24 часа“ от 2011 г. Церемонията, на която ще бъдат връчени призовете, ще започне в 15.00 часа в зала 6 на НДК.  Председателят на парламента ще поздрави отличените лекари. На церемонията са поканени народни представители, министърът на здравеопазването Кирил Ананиев, представители на ръководството на Националната здравно-осигурителна каса, на най-големите болници в страната, на съсловни организации и др.", "date": "2019.05.28", "title": "Цвета Караянчева награждава \"Лекарите, на които вярваме\" утре"}
{"url": "https://www.24chasa.bg/novini/article/7475908", "text": "Полша планира да закупи 32 изтребителя Ф-35 А (F-35A) от американската компания \"Локхийд Мартин\", съобщи полският министър на отбраната Мариуш Блашчак, цитиран от Ройтерс. Той написа в \"Туитър\", че днес е изпратена заявката за оферта за 32 самолета заедно с пакет за логистика и обучение, предаде БТА. В изявление по телевизията Блашчак съобщи, че Полша има напредък в преговорите за засилване на военното присъствие на САЩ на нейна територия. Очаква се Съединените щати да продадат Ф-35 на пет държави, сред които и Полша. По данни на Държавния департамент от ноември американските оръжейни продажби за чуждестранни правителства са нараснали с 13 на сто през миналата финансова година, приключила на 30 септември, като са достигнали обем от 192,3 милиарда долара. Цената на един изтребител Ф-35 А е около 85 млн. долара. Полша е сред няколкото страни от НАТО, които харчат за отбрана над поставената цел от 2 на сто от брутния вътрешен продукт, отбелязва Ройтерс.", "date": "2019.05.28", "title": "Полша планира да купи 32 американски\nизтребителя Ф-35 А"}
{"url": "https://www.24chasa.bg/novini/article/7475919", "text": "Главният инспекторат по образованието в Букурещ съобщи, че петък ще бъде неучебен ден във всички учебни заведения - държавни и частни, в контекста на посещението на папа Франциск в румънската столица, съобщава в. \"Ромъния либера\". Също така учебните заведения могат да вземат решение за отмяна на занятията и в четвъртък, като ще трябва предварително да уведомят инспектората, предаде БТА. Решението за затварянето на училищата в петък, 31 май, когато папата пристига в Букурещ, е било взето след консултации с Щаба за извънредни ситуации в рамките на кметство Букурещ, министерството на образованието и столичния Главен инспекторат по образованието. Папа Франциск пристига на тридневно посещение в Румъния на 31 май, като освен Букурещ ще посети още градовете Шумулей Чук, Яш и Блаж.", "date": "2019.05.28", "title": "Посещението на папата затваря училищата в Букурещ"}
{"url": "https://www.24chasa.bg/novini/article/7475094", "text": "По данни на Националното валутно управление, в края на април 2019 г. валутният резерв на Китай е бил 3,1 милиарда долара, което е намаление от предишните 3,8 милиарда през март. Това приключи продължилата пет месеца тенденция към нарастване на резерва, предава  Според експерти, в краткосрочен план са налице фактори за нестабилност в международната икономика и на финансовите пазари, но основата за стабилността на валутния резерв на Китай остава непроменена. Независимо от спада на резерва през април, според говорителката и главен икономист на Националното валутно управление Уан Чун'ин, валутният пазар през април е стабилен. На международните финансови пазари индексът на долара се повиши с 0,2%, а този на глобалните ценни книжа остава непроменен. Слабият спад на валутния резерв се дължи на комплексната роля на обменния курс и промяната в цените на активите. Директорката на Китайския институт за проучване на инвестициите във валута Тан Ялин счита, че спадът на резерва има голяма връзка с износа. „Данните от външната търговия показват относителен спад в сравнение с преди. Тъй като източникът на чуждестранна валута е свързан основно с печалбата от износа, самият обменен курс е голям, а доларът е стабилен и стойността му се покачва, затова печалбата от експорта има сравнително голямо значение\". От ноември 2018 г. насам валутният резерв на Китай регистрираше увеличение за пет поредни месеца. Лекият спад в последните данни показва прекратяване на тенденция за устойчив ръст, и според Тан Ялин, в бъдеще има възможност той спадне под 3 трилиона долара. Това се дължи главно на несигурната външна среда. „На първо място това са търговските проблеми и какво ще се случи с тях. За момента сме свидетели на увеличаваща се несигурност. На второ място, нещата са свързани с продуктите, които изнасяме, и поръчките от чужбина\", обяснява тя. Тан изтъква, че Китай се намира в ключов момент от структурната си реформа и колебанията в редица икономически индекси, включително и валутния резерв, са нещо нормално, и предвижда през второто полугодие данните за резерва да се подобрят. Говорителката на Националното валутно управление Уан Чун'ин счита, че макар несигурността в икономиката и на финансовите пазари да се е увеличила, Китай ще съумее да поддържа добра тенденция за растеж и ще продължи с реформите и отварянето си към света. В условията на стабилна икономика и политика, притокът на чуждестранни капитали ще се запази, осигурявайки солидна база за стабилността на валутния резерв.", "date": "2019.05.28", "title": "Валутният резерв на Китай спадна до $3,1 млрд. през април"}
{"url": "https://www.24chasa.bg/novini/article/7475041", "text": "\"Поставили сме си амбициозната задача да реализираме една моя идея - за тунел под плавателния канал в Белослав, който ще облекчи изключително много както бизнеса, така и хората, които живеят в района.\" Това каза за \"24 часа\" кметът на Белослав инж. Деян Иванов. По думите на инж. Иванов идеята му хрумнала преди 3 години и от тогава той започнал първо лично проучване, след това потърсил консултации със специалисти и в крайна сметка проектът е задвижен. \"Говорих с проектанти. Кандидатствахме за финансиране към Европейската инвестиционна банка. Оттам имаме 100% безвъзмездна техническа помощ. На 13-и декември миналата година подписахме договор и вече има техни консултатни, които правят пълно проучване в района. На всички аспекти - най-вече икономически. А един такъв тунел би бил изключително изгоден именно от икономическа гледна точка. Със сигурност има нужда от облекването на трафика в района, защото общината ни се развива с много бързи темпове. Има много работещи предприятия, а има и големи заводи и пристанища, които предстои да бъдат довършени още в рамките на тази година и да бъдат пуснати в експлоатация. Очакваме до края на годината да заработи новото пристанище, от което дневно ще търгват по 150 тира. Достроява се най-големия завод за олио, който също ще има огромна продукция. Натовареността ще бъде много голяма. Едното от решенията е да бъде изграден мост над канала, но това ще струва много - около 250-300 милиона евро. А един тунел под канала ще е приблизително 6 пъти по-евтин\", обясни кметът на Белослав. Той допълни, че до края на лятото трябва да приключат проучванията и да започне втората фаза от реализирането на проекта. Освен това е избран такъв маршрут за тунела, при който няма да се наложи отчуждаване на имоти или прекъсването на основни пътни артерии. Подобно съоръжение у нас няма, но по света има няколко подобни тунела. Според предварителните планове тунелът в Белослав ще бъде с дължина от около 2 км. Предвижда се да минава под най-тесния участък на канала, където разстоянието между бреговете е 720 метра. Входовете към него ще са на по около 700 метра от водата и ще бъде на 6-7 метра от дъното на канала Варна-Девня. Ще има 2 ленти и авариен изход. \"Надявам се в кратки срокове да преминем към проектирането на тунела. В момента единствената връзка е ферибота, който работи непрекъснато от откриването му през 2000-а годдина. Годишно фериботът превозва около половин милион коли и около 130 хиляди пътници. През активния сезон тировете със зърно минават през Варна и това допълнително усложнява трафика, а изграждането на тунела би облекчило изключително много и движението по улиците във Варна\", обясни инж. Иванов.", "date": "2019.05.28", "title": "Изграждат тунел под плавателния канал в Белослав (Обновена)"}
{"url": "https://www.24chasa.bg/novini/article/7476298", "text": "Лидерката на управляващия в Германия Християндемократически съюз предизвика бурни реакции с призива си за дебат относно регулиране на начина, по който се изразяват мнения в дигиталното пространство, след като видео в Youtube, критикуващо политиката на нейната партия, стана популярно точно преди евроизборите, предаде ДПА. ХДС на Анегрет Крамп-Каренбауер и коалиционния й партньор - Германската социалдемократическа партия (ГСДП) са под натиск, след като понесоха големи загуби на евроизборите. \"Какво ще стане в тази страна, ако определен брой, да кажем 70 вестника решат да излязат с единно послание: Моля ви, не гласувайте за ХДС или ГСДП?\", запита вчера вечерта Крамп-Каренбауер в Берлин. Това ще бъде ясен опит за манипулиране на общественото мнение в навечерието на изборите, каза председателката на ХДС, която пое поста от Ангела Меркел през декември. Същите въпроси, които си задаваме за традиционните медии трябва да бъдат зададени за дигиталните медии, допълни тя. Крамп-Каренбауер имаше предвид видеото, качено миналата седмица от младия Youtube-ър Рецо, озаглавено \"Разрушението на ХДС\". Оттогава то е гледано повече от 12 млн. пъти. Десетки други известни Youtubе-ъри подкрепиха предизборното му послание в друго видео. Лидерката на ХДС спомена Рецо в туит, публикуван вчера вечерта: \"Когато влиятелни журналисти или Youtube-ъри призовават хората да не гласуват или дори да унищожат демократичните партии от политическия център, това е въпрос на политическа култура\". Лидерът на пробизнес ориентираната Свободна демократическа партия беше сред тези, които разкритикуваха Крамп-Каренбауер, като каза, че тя \"е преосмислила регулациите за свободата на изразяване на мнения преди вот\". \"Не мога да повярвам\", отбеляза вчера в туит Кристиан Линднер и добави: \"Напротив, имаме нужда от по-открит дебат също и в социалните мрежи\". Скоро след това Крамп-Каренбауер смекчи тона си, като написа в Туитър: \"абсурдно е да ме обвиняват в желание за регулиране на изразяването на мнения\".", "date": "2019.05.28", "title": "Лидерката на ХДС предизвика недоволство с коментари за предизборно видео в Youtube"}
{"url": "https://www.24chasa.bg/novini/article/7476313", "text": "Президентът на Сърбия Александър Вучич заяви днес, че при операция на косовски специални части са били арестувани 23 души от сръбска и бошнячка националност в Северно Косово, предимно служители на косовската полиция, съобщи Танюг. Вучич каза, че става дума за опит за пълна криминализация на сръбския народ, който, както изтъкна, е по-разтревожен отвсякога, предава БТА. Пред парламента на Сърбия сръбският президент посочи още, че досега специалните части са навлезли със 73 предимно бронирани коли, а над 50 коли чакат южно от Митровица. Към момента са арестувани 23 души от сръбска и бошнячка националност на територията на три общини - Косовска Митровица, Лепосавич и Зубин поток, каза сръбският президент. По думите на Вучич положението продължава да бъде много тежко в Зубин поток, където \"невъоръжени сърби се противопоставят на членове на албански екстремистки групи, облечени в униформи\". В парламента на Сърбия продължава специалното заседание за Косово с дискусия за доклада за Косово, който вчера бе представен от президента Александър Вучич. Депутати от част от опозицията около Съюза за Сърбия, които бойкотират работата на парламента, не присъстват в залата. Президентът на Сърбия заяви още днес, че е възможно \"Прищина да се опита да установи албанска граница на Копаоник, но Сърбия няма да позволи това\", съобщи Танюг. Вучич каза, че \"президентът на временните институции в Прищина\" Хашим Тачи в понеделник е призовал Албания към обединяване, а това означава, както сръбският президент се изрази, че \"те желаят да установят албанска граница на Копаоник\". \"Всички ние ще се борим да запазим мира и стабилността, но и ще бъдем напълно готови в най-кратък възможен срок да защитим своя народ\", подчерта Вучич. \"Разбирам напълно тежестта на ситуацията. Искам да имате доверие в мен като президент на Сърбия, че всеки вид нареждане, което ще издам, ще го обмисля много пъти, но това, което ви гарантирам, е, че ако се стигне до ескалация на конфликта и ако се стигне до нови нападения срещу сръбския народ и сръбското населениеЕ, всичко което мога да ви кажа - Сърбия ще победи\", заяви президентът на Сърбия.", "date": "2019.05.28", "title": "Вучич: В Северно Косово са били арестувани над 20 души"}
{"url": "https://www.24chasa.bg/novini/article/7476326", "text": "5 г. лишаване от свобода и 8 г. забрана да упражнява професията получи Христо Тиляшев, помощник-машинист от катастрофата на гара Калояновец през 2014 г. Решението е на Върховния касационен съд и е окончателно. Той изцяло е потвърдил присъдата на апелативните пловдивски магистрати. При инцидента локомотивът и първите вагони дерайлираха, а машинистът Венко Тодоров загина. Няколко пътници получиха средни телесни повреди. Според Върховния касационен съд аргументирано пловдивските съдии са отхвърлили възможността злополуката да е възникнала поради неизправности в железния път. Апелативните магистрати са обсъдили подробно и версията катастрофата да се дължи на неправилни действия на ръководител движение на гара Калояновец и с основание не са я приели. В решението си те посочват, че въз основа на правилно установените факти Пловдивският съд е приложил разпоредбите на закона по единствения възможен юридически точен начин. Върховният съд е приел, че е направена качествена съпоставка на обстоятелствата, които са свързани със справедливото определяне на наказанието. Отчетени са тежестта на допуснатите от подсъдимия нарушения на правилата за движение на влаковете. Преценен е и фактът, че той е бил в процес на въвеждане в работата на локомотивен машинист в пътнически влак, която позиция е заел само няколко дни преди датата на инцидента.", "date": "2019.05.28", "title": "Окончателно: 5 г. затвор за машиниста от катастрофата на гара Калояновец"}
{"url": "https://www.24chasa.bg/novini/article/7476361", "text": "Еманюел Макрон може и да е завършил с разочароващо второ място на изборите за Европейски парламент във Франция, но сега неговата битка за влияние в Брюксел може да започне сериозно - а той е в по-силна позиция да води тази борба отколкото преди две години. Френският лидер може и да не е успял в неделя да победи крайнодясната партия на Марин Льо Пен - дуел, който Макрон оползотвори преди гласуването, но сега той има отряд от европейски законодатели, които може да нарече свои, което му дава повече лостове за постигане на цели на европейската сцена. \"Макар да завърши втора след Льо Пен, партията на Макрон има повече шансове да бъде в главна роля - дори решаваща за издигане на водещи фигури, отколкото партията на Марин Льо Пен\", каза Манюел Лафон Рапнуй - ръководител на парижкия клон на мозъчния тръст Европейски съвет за външна политика (European Council on Foreign Relations ECFR), за Ройтерс. \"Разбира се, по отношение на политически капитал, по отношение на имидж, това не е много добре за Макрон\", каза той. \"Но от институционална гледна точка, с тази нова конфигурация на Европейския парламент, сега той е в по-добра позиция\". Партията на Макрон, проевропейската \"Република, напред!\", беше създадена едва през 2016 г., което означава, че досега той нямаше депутати в Европарламента, а това ограничава влиянието му. Завършил с по-малко от един процентен пункт след Льо Пен, която се представи по-слабо отколкото преди пет години, сега той е на път също да получи 23 места, колкото има крайнодясната лидерка, в новия законодателен орган. Това трябва да е достатъчно, за да стане най-големият национален контингент в третия по големина блок в парламента, центристката група, известна в момента като АЛДЕ, където Макрон сега ще командва, изнасяйки на преден план своята младост и тежестта на Франция. Докато германската канцлерка Ангела Меркел постепенно напуска сцената след почти 15 години на власт, Макрон енергично се стреми да поеме неофициалния плащ на лидер на Европейския проект. С две досега доминирали сили в Европейския парламент - Европейската народна партия (ЕНП) вдясно и Социалисти и демократи (СД) вляво - които не събират 376 места, нужни за мнозинство в Европейски парламент, АЛДЕ ще стане ключова за всяка коалиция. Затова стратезите на Макрон гледат с оптимизъм на \"разочароващите\", но \"почетни\" резултати, които рязко контрастираха с болезнените загуби в средата на мандата, които получиха предишни френски правителства. В Брюксел помощниците на Макрон гледат на себе си като на съществени фигури: който и да иска да сформира мнозинство в Европейския парламент, ще трябва да го направи с Макрон и АЛДЕ. \"За пръв път ЕНП и СД ще трябва да постигат компромис с центристка, проевропейска сила - в която ние ще имаме централна и решаваща роля - и която ще бъде напълно необходим партньор\", каза президентски съветник. Нов баланс във френско-германските отношения Аурата на Макрон - наследена от съкрушителната му победа над Льо Пен през 2017 г., когато други държави като Великобритания и САЩ отстъпваха пред популистки сили, ще бъде нащърбена на масата на лидерите на ЕС в Европейския съвет. След като евроскептичният Виктор Орбан си осигури победа с 52 процента в Унгария, Макрон ще се бори да наложи своя интеграционен, проевропейски дневен ред, каза за Ройтерс Кристъфър Дембик - икономист в Саксо банк (Saxo bank) в Париж. Но тъй като консерваторите на Меркел загубиха седем процентни пункта в сравнение с преди пет години, а германските крайнодесни постигнаха успехи, Макрон би могъл да установи по-равнопоставени връзки с Германия, която през изминалите две години осуети повечето от плановете му - от търговска политика до реформа на еврозоната. Макрон трябва поне да е в състояние да блокира Меркел да не налага своя водещ кандидат за Европейската комисия - Манфред Вебер. \"Според нас, предпочитаният кандидат на Ангела Меркел днес е напълно дисквалифициран\", каза вчера Паскал Канфен, номер две в кандидатската листа на Макрон, пред радио Франс ентер. ЕНП ще трябва да изключи Орбан от редиците си, за да може каквато и да е коалиционна сделка да бъде одобрена от групата на Макрон, каза той. Представители на Елисейския дворец бяха въодушевени от възхода на германските зелени, които изразиха по-голяма подкрепа за неговия проевропейски дневен ред отколкото консерваторите и либералите в Берлин, и които могат да бъдат изкушени да сътрудничат в Брюксел. Други европейски политици също виждат Макрон във водеща роля на сцената на ЕС. \"Може да го харесвате или да не го харесвате, но безспорно той ще бъде лидерът през следващите месеци в Европа, с решаваща роля на човека, от когото зависят нещата\", каза бившият италиански премиер Матео Ренци за в. \"Журнал дьо диманш\". Португалският министър-председател Антониу Коща, който е социалист, също изрази подкрепа за европейските планове на Макрон преди изборите, като изказа предположение, че френският лидер може да е в състояние да спечели съюзници извън своето центристко семейство в Европейския парламент. С поглед, устремен към най-високите постове в ЕС, Макрон не загуби никакво време преди да започне преговори с европейските си колеги. Той се обади на Меркел в неделя вечерта и ще разговаря с другите лидери от ЕС преди неформална среща в Брюксел днес, която ще даде началото на седмици на пазарлъци кой да ръководи главните институции на ЕС. Испанският премиер Педро Санчес, чийто социалисти са на път да имат най-големия контингент в групата на социалистите в Европарламента, вечеря снощи с Макрон - знак, че двамата лидери гледат един на друг като на влиятелни фигури. Стратезите в Елисейския дворец отдавна се надяваха да примамят испанските социалисти в тяхната \"голяма коалиция\" на подкрепящи ЕС прогресивни сили. Съюзниците на Макрон в Европарламента виждат нова, по-влиятелна ера за центристите, а напускащият лидер на АЛДЕ Ги Верхофстад отхвърля идеята, че второто място на Макрон след Льо Пен е \"поражение\". \"Това, което вие наричате поражение, аз наричам победа\", каза той.", "date": "2019.05.28", "title": "Макрон остана втори на евроизборите във Франция, но те засилиха позициите му в ЕС"}
{"url": "https://www.24chasa.bg/novini/article/7476372", "text": "28 май е последният срок за отстраняване на недобре извършени работи по ул. „Граф Игнатиев“, площадите „Славейков“, „Гарибалди“ и градината на „Св. Седмочисленици“ от изпълнителя на ремонтите дейности „Джи Пи Груп“ АД. Това съобщиха от Столична община. Констатираните на 21 май забележки са: локални пропадания на настилката, места с недостатъчно фугиране, отделни повреди на боята по улични стълбове, дефекти в някой от посадните места за дървета и корекция на тактилни ивици. Ако дефектите не бъдат отстранени, съгласно договора ще бъдат наложени санкции. В края на работния ден комисията ще обобщи всички извършени дейности и тяхното качество. Допълнително възложени от Столична община са следните дейности - поставяне на скари на всички пейки от лят камък на пл. „Славейков“ и подмяна на гранитните ограничители с чугунени боларди. След уточняване на окончателните архитектурни проекти ще бъдат поставени чешма и два кафе-павилиона в градината на „Св. Седмочисленици“. След като приключи реставрацията на пейката на Славейкови, тя ще бъде върната на мястото й.", "date": "2019.05.28", "title": "Днес изтича срокът за отстраняване на дефектите по \"Графа\""}
{"url": "https://www.24chasa.bg/novini/article/7476373", "text": "Лека кола се вряза в трамвай 11 на бул. Константин Величков в София, предава Канал 3. Шофьорът се опитал да направи неправомерен ляв завой, а ватманката не успяла да реагира и да спре на време. Пострадали няма. На мястото вече са пристигнали полицейските служби. Движението на трамваите в тази посока към момента е спряно.", "date": "2019.05.28", "title": "Кола се вряза в трамвай на бул. \"Константин Величков\" в София"}
{"url": "https://www.24chasa.bg/novini/article/7476383", "text": "Под ръководството и надзора на Софийска районна прокуратура е приключено разследването и е внесен обвинителен акт за извършена кражба на бронзова статуя в столицата С внесен от СРП на 28.05.2019 г. обвинителен акт, А. Иванов е обвинен в това, че: На 14.12.2018 г., в гр. София, пл. „Бански“ 1, от градинка – лапидариум, е отнел чужда движима вещ – бронзова статуя на Аполон Медикус, на стойност 25 000 лв., собственост на Столична община, без съгласието на нейния представител, с намерение противозаконно да я присвои. Иванов е извършил деянието в условията на опасен рецидив. Описаното представлява престъпление по чл. 196, ал. 1, т. 1, вр. чл. 194, ал. 1, вр. чл. 29, ал. 1, б. «А» НК. Предстои делото срещу Иванов да бъде насрочено за разглеждане в Софийски районен съд.", "date": "2019.05.28", "title": "Съдят крадеца на Аполон Медикус (Видео)"}
{"url": "https://www.24chasa.bg/novini/article/7476389", "text": "Британският външен министър Джереми Хънт, който се включи в надпреварата за следващ лидер на управляващите консерватори, каза, че партията ще извърши \"политическо самоубийство\", ако реши да се стреми към Брекзит без сделка, предаде ДПА. В авторски материал в лондонския в. \"Телеграф\" късно снощи Хънт предупреди срещу произвеждането на предсрочни избори преди новия краен срок за напускане на Европейския съюз в края на октомври. \"Ако се заловим с общи избори преди да сме осъществили Брекзит, ще бъдем унищожени\", изтъкна той. \"Нападани от Партията на Брекзита отдясно и от либералдемократите отляво, ще бъдем изправени пред изчезване\", написа Хънт. И двете партии, които представляват привърженици на напускането и на оставането в ЕС се представиха добре на неотдавнашните избори за Европейски парламент, предаде БТА. Хънт е сред водещите кандидати за наследник на Тереза Мей начело на тяхната раздробена партия. Мей подаде оставка миналата седмица след като не успя да прокара сделката си за Брекзит в парламента след неколкомесечни преговори с Брюксел. Бившият външен министър Борис Джонсън, който каза, че е готов да напусне ЕС без споразумение, в момента е фаворит за следващ министър-председател. Хънт каза днес за радио Би Би Си, че предоговорянето на сделката на Мей с ЕС е \"единственото решение\" за изход от задънената улица. Според Хънт е нужен и нов преговорен екип, предаде Ройтерс. Той изтъкна, че в екипа трябва да има не само представители на правителството, а и на северноирландската Демократична юнионистка партия и на Европейската изследователска група на консервативни депутати, които са за твърд Брекзит.", "date": "2019.05.28", "title": "Джереми Хънт: Брекзит без сделка ще значи политическо самоубийство за торите"}
{"url": "https://www.24chasa.bg/novini/article/7476394", "text": "Националният съвет на БСП бламира Корнелия Нинова, като отхвърли предложението пленумът да пише правила за пряк избор на нов лидер. Това бе записано като точка трета в дневния ред на червеното заседание, но червените го отхвърлиха с явно гласуване и мнозинство. След като бе отхвърлен от Националния съвет, въпросът ще бъде решен от конгреса, който се събира на 15 юни.   но реално ще остане на поста си поне до конгреса, тъй като пленумът отказа да избре зам.-председател, който да изпълнява тази длъжност.", "date": "2019.05.28", "title": "Пленумът бламира Нинова, няма да пише правила за пряк избор на лидер"}
{"url": "https://www.24chasa.bg/novini/article/7476399", "text": "С 14 гласа „за” Комисията по правни въпроси в НС отхвърли ветото на президента върху Закона за изменение и допълнение на Закона за държавната собственост, съобщава БГНЕС. Законът беше приет от НС на 15 май 2019 г.                                                                                                                                                                                                                                                                                                                       ", "date": "2019.05.28", "title": "Правната комисия отхвърли ветото на Радев върху промените в Закона за държавната собственост"}
{"url": "https://www.24chasa.bg/novini/article/7476411", "text": "Иракски съд днес осъди на смърт още двама френски членове на \"Ислямска държава\", с което общият брой на бивши френски джихадисти, получили тази седмица най-тежка присъда, стана шестима, предаде Асошиейтед прес, цитирана от БТА. Двамата мъже бяха идентифицирани като Карам ел Харшауи и Брахим Нежара. Те са част от група от 12 френски граждани, задържани от подкрепяните от САЩ Сирийски демократични сили в съседна Сирия и предадени през януари на Ирак. Оглавената от кюрди групировка беше начело на борбата срещу ИД в Сирия и през последните месеци е предала на Ирак стотици заподозрени членове на ИД. 33-годишният Нежара, който е от туниски произход, е обвинен от френското разузнаване, че е съдействал за прехвърлянето на джихадисти към Сирия. Той обясни на френски пред съдията, който го разпитваше на арабски, че заминал за Сирия от Франция през 2014 г. с автомобил заедно с жена си, дъщеря си и зет си, предаде Франс прес. Ел Харшауи, който сега навършва 33 години и е от марокански произход, каза, че не се признава за виновен и че никога не е ходил в Ирак и не е участвал в никакви сражения нито в Сирия, нито в Ирак. Той заяви, че заминал сам, защото бил безработен в Брюксел, а в Сирия имал последователно две съпруги от белгийски произход. По-рано днес френският външен министър Жан-Ив Льо Дриан каза, че неговото правителство работи за спасяването на групата от осъдени французи от екзекуция, след като Ирак ги осъди на смърт, макар че Париж не направи усилия да върне обратно заловените френски бойци от ИД. Льо Дриан повтори позицията на Франция срещу смъртното наказание по света, но посочи, че бойците от ИД трябва да бъдат съдени там, където са извършили престъпленията си. \"Разширяваме усилията си да избегнем смъртно наказание за тези французи\", каза министърът по радио Франс ентер. Той не направи уточнения, но каза, че е разговарял с президента на Ирак по случая. Осъдените на смърт имат 30 дни, в които могат да обжалват. На смърт бяха осъдени също Кевин Гоно, Леонар Лопес, Салим Машу и Мустафа Мерзуги. Багдад вече осъди на смърт над 500 чужденци - мъже и жени, които са били в редиците на ИД, но досега нито една смъртна присъда не е изпълнена, посочва АФП.", "date": "2019.05.28", "title": "Ирак осъди на смърт още двама френски джихадисти"}
{"url": "https://www.24chasa.bg/novini/article/7476486", "text": "\"Булгартрансгаз\" избра нов изпълнител на газопровода от Провадия до сръбската граница, по който ще се транспортира газ от \"Турски поток\". Това е вторият в класирането - консорциум \"Газово разширение и развитие на България\". Участници в него са италианската \"Бонатти\", германската \"Макс Щрайхер\" и люксембургската \"Комплишънс дивелъпмънт\"- клон България, съобщи на пресконференция изпълнителният директор на компанията Владимир Малинов. На търга първоначално първи бе класиран саудитският консорциум \"Аркад\", който предложи 1,28 млрд. евро за построяване на газопровода за 250 дни и 1,102 млрд. евро при срок от 615 дни. Лихвеният процент, който предложиха саудитците за изплащането в продължение на 10 г. беше 4,1%. В деня на отварянето на финансовите оферти шефът на \"Булгартрансгаз\" Владимир Малинов заяви, че има предложение, което се вписва в прогнозната цена, която е 2,28 млрд. лева. Така първи бе класиран саудитският консцорциум \"Аркад\", който е трябвало до 16 май да подаде документи за сключване на договор. Тъй като това не е станало, срокът е бил удължен до 27 май. Дотогава са били представени едва 4 от необходимите 30 документа, за да се подпише контрактът. Затова днес ръководните органи на \"Булгартрансгаз\" са взели решение да се пристъпи към подписване на договор с втория участник - консорциум \"Газово разширение и развитие на България\". Участници в него са италианската \"Бонатти\", германската \"Макс Щрайхер\" и люксембургската \"Комплишънс дивелъпмънт\"- клон България. Този участник  на 17-и май  е представил отстъпка в офертата си за построяване на газопровода за 615 дни, тя е 31,15% от първоначално предложената цена. Те са предложили да построят газопровода за  1,102 197 332, 19 евро, с около 6000 евро под офертата на \"Аркад\". Подобрили са и лихвен процент - направили са оферта за 4,1, колкото  е на саудитците. Поели са ангажимент да построят газопровода от Полски Сеновец до българо-сръбската граница (308 км) за 250 дни. А останалата част от тръбата да построят в срока от 615 дни. \"Булгартрансгаз\" щял да окаже пълно съдействие, за да може този газопровод да бъде готов до края на годината. Така компанията ще изпълни задълженията да започне да пренася газ от \"Турски поток\", за които вече има сключени договори. Консорциумът, с който ще се сключва договор, има 45 дни да представи небходимите документи. Малинов заяви, че \"Булгартрансгаз\" продължава да работи усилено по проекта и очаква в първата седмица на юни да получи разрешение за строителство от министъра на регионалното развитие.", "date": "2019.05.28", "title": "Избраха нов строител на газопровода \"Балкан\""}
{"url": "https://www.24chasa.bg/novini/article/7476501", "text": "Над 48 хил. хора с увреждания вече са подали заявления и чакат да им се направи оценка на потребностите. С нея те ще получат личен асистент и помощни средства от държавата. От тях 314 вече са получили такава от социалните експерти.  До края на  април месечна финансова подкрепа са получавали общо 633 000 души с трайни увреждания, съобщиха от агенцията за социално подпомагане.  Почти 13 000 души получават най-високия размер – 198,36 лв. Около 6200 пък са получили целеви помощи, като на 5000 вече отпусната целева помощ за изработване, покупка и ремонт на помощни средства, приспособления, съоръжения и медицински изделия.  Данните са били представени на кръгла маса „Сътрудничество между държавата и неправителствения сектор при прилагането на новата нормативна уредба, свързана с правата на хората с увреждания“. Организатор  бе Агенцията за социално подпомагане, (АСП), на дискусията бяха и социалният министър Бисер Петков и представители на национално представените организации на и за хора с увреждания и различни експерти. В лицето на  представителите на организациите от неправителствения сектор  Агенцията вижда добри партньори и коректив на действията на държавната власт, казала на форума Румяна Петкова, изпълнителен директор на АСП. Социалният министър Бисер Петков е обяснил, че е необходима оценка и анализ на работата по изготвянето на индивидуалните оценки на потребностите от подкрепа на хората с увреждания. „Очакваме да получим обратна връзка как протича процесът на терен, за да можем в по-далечна перспектива при необходимост да пристъпим към промени в нормативната база“, казал Петков. След като бъде направена оценката на действащото законодателство, ще бъде направена допълнителна информационна кампания с участието на АСП, на неправителствените организации и на общините в ролята им на доставчици на социални услуги. Целта е допълнително разясняване на процеса по изготвянето на индивидуалните оценки на потребностите, в помощ на хората с увреждания.", "date": "2019.05.28", "title": "48 хил. инвалиди са поискали оценка за помощи от държавата"}
{"url": "https://www.24chasa.bg/novini/article/7476553", "text": "В Малишевско находище в Свердловска област е открит изумруд с тегло 1,6 кг. Това е най-големият изумруд през последните почти 30 години, съобщиха от пресслужбата на компанията \"Марийнски рудник\". „Това е най-голямото откритие в последните почти 30 години. Изумруд с тегло повече от 2 килограма е бил открит през 1990 г.”, се казва в официалното съобщение, информира \"Петел\". Рекордът през последните години беше от 2018-а, когато е открит изумруд с тегло 1,54 кг. Според експертите цветът на минералът, който е намерен сега, е поставен във втората категория - „зелена“, а класът му - в третата. На изумруда са намерени естествени пукнатини, пише Life.ru. Цената на скъпоценния камък, заедно със скъпоценните камъни, добивани по-рано в мината, ще възлезе на 32 милиона рубли. Вече има интерес към находката от заинтересовани потенциални купувачи. Както е известно, изумрудът е един от скъпоценните камъни на \"Голямата четворка\", включваща още диамант, рубин и сапфир.", "date": "2019.05.28", "title": "Откриха най-големия изумруд през последните 30 години"}
{"url": "https://www.24chasa.bg/novini/article/7476573", "text": "Първа присъда за купуване на гласове в Бургаска област стана факт днес. Районният съд в Айтос наложи условно наказание от шест месеца „лишаване от свобода“ с 3 г. изпитателен срок  спрямо Митко М., подсъдим за предлагане на пари за склоняване на шест души да упражнят избирателното си право в полза на определена политическа партия, съобщиха от Апелативната прокуратура в Бургас. Митко М.  признал, че на  25.05.2019 г. в Айтос предложил на шест лица (всички от Айтос и притежаващи право на глас на изборите за членове на Европейски парламент от Република България),  имотна облага в размер на 20 лева на всеки от тях и им дал посочената сума, с цел да склони всички посочени лица да упражнят избирателното си право в полза на определена политическа партия. По време на гласуването всеки от тях е следвало да отбележи номера на тази партия на бюлетината – престъпление по чл.167, ал.2 от НК. Митко М. е лишен от право да заема държавни и обществени длъжности в системата на държавния апарат и общинската администрация за срок от две години. Престъпното деяние е разкрито благодарение на отличните процесуални действия, извършени от служителите на ОД МВР - Бургас. Споразумението, което е одобрено от Районен съд Айтос, е окончателно и има сила на влязла в законна сила осъдителна присъда.", "date": "2019.05.28", "title": "Първа присъда за купуване на гласове в Бургаско - айтозлия давал по 20 лв. за вот"}
{"url": "https://www.24chasa.bg/novini/article/7476574", "text": "„СВИЛОЗА” АД не притежава ТЕЦ, не произвежда електрическа енергия, не предлага и не е предлагала такава на когото и да е било, както и че не разполага с енергийни мощности. Също така категорично заявяваме, че ТЕЦ“СВИЛОЗА“ не съществува. Това заявиха от фирмата по повод публикацията на сайта на \"24 часа\" от 10 май 2019 г. -  Публикацията описва изявлението на изпълнителния директор на НЕК Петър Илиев: \"Защо питате само за държавните централи, заяви той и уточни, че не работят тецовете в Русе, „СВИЛОЗА“, блок в Бобов Дол ТЕЦ „Варна“ ,„Биовет“.Защо на някой трябва да му е евтино,а да губи държавната енергетика, реагира още Илиев.\" Гореописаните изявления на Петър Илиев като изпълнителен директор на НЕК са неверни и подвеждащи, тъй като създават в общественото пространство тенденциозни негативни внушения за нередности от страна на „Свилоза“АД, която е реномирана световноизвестна компания за производство на сулфатна избелена целулоза, добросъвестен данъкоплатец и партньор, казват още от фирмата. В заключение Свилоза АД си запазва правото да потърси обезщетение за претърпените вреди от Петър Илиев като изп.директор на НЕК. С уважение, Михаил Колчев Изп.Директор", "date": "2019.05.28", "title": "Право на отговор: „Свилоза“АД не притежава ТЕЦ"}
{"url": "https://www.24chasa.bg/novini/article/7476628", "text": "Редовното правителствено заседание ще се проведе в сряда, 29 май, от 12 часа при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ ДОКЛАД НА МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО ЗА НАПРЕДЪКА ПО ИЗПЪЛНЕНИЕТО НА НАЦИОНАЛНАТА ПРОГРАМА ЗА ЕНЕРГИЙНА ЕФЕКТИВНОСТ НА МНОГОФАМИЛНИТЕ ЖИЛИЩНИ СГРАДИ ПРЕЗ 2018 Г. Внася: министърът на регионалното развитие и благоустройството 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА МИЛКА МИТЕВА С ОРДЕН „СВ. СВ. КИРИЛ И МЕТОДИЙ“ ОГЪРЛИЕ. Внася: министърът на културата 3. ПРОЕКТ НА РЕШЕНИЕ ЗА СЪЗДАВАНЕ НА ПОСТОЯННО ДЕЙСТВАЩА МЕЖДУВЕДОМСТВЕНА РАБОТНА ГРУПА ЗА ЦЕЛИТЕ НА НАЦИОНАЛНАТА ОЦЕНКА НА РИСКА ОТ ИЗПИРАНЕТО НА ПАРИ И ФИНАНСИРАНЕТО НА ТЕРОРИЗМА. Внася: министър-председателят 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2019 Г. ЗА ИЗПЛАЩАНЕ НА СТИПЕНДИИ И ЕДНОКРАТНО ФИНАНСОВО ПОДПОМАГАНЕ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2019 Г., ПРИЕТА С ПОСТАНОВЛЕНИЕ № 97 НА МИНИСТЕРСКИЯ СЪВЕТ ОТ 2019 Г. Внася: министърът на образованието и науката 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ЗА ЗАКУПУВАНЕ НА ПОЗНАВАТЕЛНИ КНИЖКИ, УЧЕБНИЦИ, ДОСТЪП ДО ЕЛЕКТРОННО ЧЕТИМИ УЧЕБНИЦИ, УЧЕБНИ КОМПЛЕКТИ И УЧЕБНИ ПОМАГАЛА ЗА ДЕЦАТА И УЧЕНИЦИТЕ В ОБЩИНСКИТЕ ДЕТСКИ ГРАДИНИ И УЧИЛИЩА ЗА 2019 Г. Внася: министърът на образованието и науката 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО МУ. Внася: министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА МИНИСТЕРСТВОТО НА ВЪТРЕШНИТЕ РАБОТИ, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ИЗМЕНЕНИЕ НА СПОГОДБАТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И МЕЖДУНАРОДНАТА ОРГАНИЗАЦИЯ НА ФРАНКОФОНИЯТА ОТНОСНО ФУНКЦИОНИРАНЕТО НА ФРАНКОФОНСКИЯ ИНСТИТУТ ПО АДМИНИСТРАЦИЯ И УПРАВЛЕНИЕ (ФИАУ) В СОФИЯ, ПОДПИСАНА НА 28 АВГУСТ 2002 Г. Внася: заместник министър-председателят по правосъдната реформа и министър на външните работи 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА СЪТРУДНИЧЕСТВО МЕЖДУ МИНИСТЕРСТВОТО НА ИКОНОМИКАТА НА РЕПУБЛИКА БЪЛГАРИЯ И ОБЩИНСКОТО НАРОДНО ПРАВИТЕЛСТВО НА НИНБО, КИТАЙСКАТА НАРОДНА РЕПУБЛИКА. Внася: министърът на икономиката 10. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И НА ПРОТОКОЛА ОТ ПЪРВАТА СЕСИЯ НА СМЕСЕНАТА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА СЕВЕРНА МАКЕДОНИЯ, ПРОВЕДЕНА НА 6 И 7 МАРТ 2019 Г. В СКОПИЕ. Внася: министърът на транспорта, информационните технологии и съобщенията 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ПУБЛИЧНИТЕ ПРЕДПРИЯТИЯ. Внася: министърът на икономиката 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА МАРКИТЕ И ГЕОГРАФСКИТЕ ОЗНАЧЕНИЯ. Внася: министърът на икономиката 13. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА УСТРОЙСТВОТО И ДЕЙНОСТТА НА МИНИСТЕРСТВОТО НА ВЪТРЕШНИТЕ РАБОТИ, ПРИЕТ С ПОСТАНОВЛЕНИЕ № 207 НА МИНИСТЕРСКИЯ СЪВЕТ ОТ 2014 Г. Внася: министърът на вътрешните работи 14. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНА АГЕНЦИЯ „ЖЕЛЕЗОПЪТНА АДМИНИСТРАЦИЯ“, ПРИЕТ С ПОСТАНОВЛЕНИЕ № 167 НА МИНИСТЕРСКИЯ СЪВЕТ ОТ 2001 Г. Внася: министърът на транспорта, информационните технологии и съобщенията", "date": "2019.05.28", "title": "Вижте какво решава правителството утре"}
{"url": "https://www.24chasa.bg/novini/article/7476633", "text": "Косовската полиция съобщи, че петима полицаи и шестима цивилни са били ранени при операцията срещу организираната престъпност и корупцията в Северно Косово, насочена преди всичко срещу полицейски служители, предаде Асошиейтед прес. Началникът на полицията Рашит Калай заяви, че 19 полицаи и известен брой други хора са били арестувани при операцията днес, в която участваха специални сили на полицията. Информация за доказателствения материал, който е бил иззет, ще бъде представена по-късно, добави той. Калай уточни, че двама полицаи, изпратени да извършат арестите, са били ранени при \"въоръжена съпротива\" на етнически сърби в община Зубин поток, докато други са пострадали при раздигането на барикади на пътя, предаде БТА. Ръководителят на полицията добави, че при разчистването на барикадите е била открита кола на ООН с двама служители, единият местен, а другият руснак. \"Причината, поради която ги арестувахме, беше участието им при барикадите\", каза Калай. Мисията на ООН осъди задържането и настоя за освобождаване на служителите й.", "date": "2019.05.28", "title": "Петима полицаи и шестима цивилни са били ранени при операцията в Северно Косово"}
{"url": "https://www.24chasa.bg/novini/article/7476637", "text": "Джаред Къшнър, зет и съветник на президента на САЩ Доналд Тръмп, започна обиколка в Близкия изток, чиято цел е да спечели подкрепа за мирния план на американската администрация, целящ уреждане на израелско-палестинския конфликт, предаде Асошиейтед прес. Къшнър и специалния пратеник на Тръмп за международните преговори Джейсън Грийнблат, заедно със специалния американски пратеник за Иран Брайън Хук, се намират в Мароко, съобщи представител на Белия дом. Очаква се те да посетят Йордания и Израел тази седмица, предаде БТА. САЩ се готвят да разкрият икономическата част на своя мирен план на конференция в Бахрейн в края на юни. Палестинците вече отхвърлиха мирния план и призоваха арабските страни да не участват в конференцията. Саудитска Арабия, Обединените арабски емирства и Катар вече съобщиха, че ще изпратят свои представители. Палестинците бойкотират американската администрация, откакто през декември 2017 г. Тръмп скъса с десетилетния дипломатически консенсус, признавайки Ерусалим за израелска столица, припомня АФП. След обиколката в Близкия изток на 1 юни Къшнър ще посети швейцарския град Монтрьо. След това той ще замине за Лондон, за да се включи в посещението на тъста си във Великобритания.", "date": "2019.05.28", "title": "Зетят на Тръмп на обиколка в Близкия изток, търси подкрепа за американския мирен план"}
