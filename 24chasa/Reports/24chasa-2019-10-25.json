{"url": "https://www.24chasa.bg/novini/article/7729782", "text": "Близо 7000 души няма да могат да гласуват в изборния ден заради интелектуални затруднения и поставянето им под запрещение от техните близки и съда. По този начин правото им да взимат решения е отнето. Това се случва въпреки конвенция на ООН за хората с увреждания, която България се е съгласила да спазва, предаде  Може да звучи недопустимо за света, но у нас има близо 7000 души, чийто подпис не значи нищо. И желанията им не значат нищо. Те са никой за държавата, защото някой им е поставил диагноза \"запретени\" - хора, които не могат да избират нито покупките, нито кмета си, защото се смята, че не го правят правилно. \"Запрещението като мярка законова е нещо, което вече е остаряло като форма и затова ние настояваме то да бъде премахнато\", казва Иво Борджиев, социален работник, Фондация \"Светът на Мария\". И ООН отдавна настоява за същото - \"на хората с увреждания трябва да бъде дадена възможност за активно участие в процеса на вземане на решения относно политиките и програмите, включително тези, които пряко ги засягат\". Въпреки че страната ни се е съгласила с това изречение, тя все още позволява правата на хора с интелектуални затруднения да бъдат отнети и тези хора да бъдат пращани в институции, в които никой да не ги чува.", "date": "2019.10.25", "title": "7000 души с интелектуални затруднения няма да могат да гласуват"}
{"url": "https://www.24chasa.bg/novini/article/7729640", "text": "Буксува разследването на инцидент на пътя, след който почина велосипедист. Полиция и близки на загиналия 42-годишен мъж призовават свидетели на случилото се да съдействат на разследването, съобщава 42-годишният Константин Касабов най-вероятно е ударен от превозно средство, докато пресича кръстовището на бул. „Рожен” и ул. „Петър Панайотов” в понеделник сутринта. Засега обаче не е ясно как точно се е случил инцидентът, тъй като няма свидетели, нито записи от камери, които да насочат полицията. Назначена е автотехническа експертиза на велосипеда на мъжа. По него няма видими следи от друго превозно средство. Съпругата на загиналия се обръща към евентуалния втори участник в инцидента. „Бих му казала, че човек почина, с две деца, със семейство и бих го призовала просто да се обади на органите на реда, за да се види какво точно е станало. Може той да не е изцяло виновен, може да има част от вина и съпругът ми, нямам представа, никой не може да каже. Уви, той вече не може да разкаже какво е станало, но поне да се изяснят обстоятелствата. И ако е виновен, да си понесе вината, мисля, че това е нормалният ход на нещата. Той утре може да блъсне и друг по същия начин и безнаказано да си замине”, каза София, съпруга на Константин Касабов.", "date": "2019.10.25", "title": "Съпругата на убития велосипедист към шофьора, който го е блъснал: Предай се"}
{"url": "https://www.24chasa.bg/novini/article/7728452", "text": "Китайският телекомуникационен гигант „Хуауей\" представи последната си линия смарт устройства, работещи с 5G мрежа, включително дългоочаквания сгъваем 5G смартфон, предаде  . Ерата на 5G е свързана с високата скорост, но това не е всичко, което компанията обещава с второто си поколение 5G телефони. Огромните сензори ще променят опита на потребителите при снимането с допълнителни функции. „Добавили сме специален сензор за позицията на потребителите. Телефонът може автоматично да завърта екрана според ориентацията на лицето и да определи дали потребителят е собственик на телефона. Ако не е, то личните съобщение автоматично се скриват\", каза представител на компанията. „Хуауей\" пусна също 5G приложения за виртуална и добавена реалност.", "date": "2019.10.25", "title": "„Хуауей\" пусна най-новата си линия 5G смартфони в Китай"}
{"url": "https://www.24chasa.bg/novini/article/7729660", "text": "Фейсбук въвежда новинарски раздел в мобилното си приложение. В него ще има новинарски заглавия, подбрани от журналисти, а медиите ще получават пари за използването на техните материали, съобщи Асошиейтед прес, цитирана от БТА.  Социалната мрежа отдавна е в конфликт с медиите, които се оплакват, че тя се възползва от споделянето на техните материали, без да им плаща. Това може да се окаже голяма стъпка за платформа, която от дълго време се затруднява да се справи с дезинформацията. Новата секция, която ще бъде пусната днес, ще включва заглавия от \"Уолстрийт джърнъл\", \"Вашингтон пост\", \"Бизнес инсайдър\" и други. Когато потребителят кликне на някое от заглавията, той ще бъде отведен директно на уебсайта или приложението на медията - нещо, което издателите изискват от Фейсбук от години. Компанията не пожела да каже на кои медии ще се плаща и по колко, а само посочи, че ще се плаща на \"редица издатели за достъп до цялото тяхно съдържание\".", "date": "2019.10.25", "title": "Фейсбук пуска новинарски раздел и ще плаща на медиите за достъпа до тяхното съдържание"}
{"url": "https://www.24chasa.bg/novini/article/7729661", "text": "Министерството на финансите на САЩ обяви, че предприема стъпки, които да облекчат продажбите на храни и лекарства на Иран, предаде Асошиейтед прес, цитирана от БТА. От ведомството казаха, че са намерили начин за продължаването на хуманитарните доставки въпреки опитите на администрацията да изолира Ислямската република. Министерството ще позволи \"допустима търговия\" в подкрепа на иранския народ, но ще отстоява усилията за лишаване на правителството в Техеран от възможности да разработва ракети и да подкрепя военни действия в Близкия изток. Обявената днес мярка е в отговор на опасенията на хуманитарни и други групи, че санкциите срещу Иран спират доставки на храни и лекарства, които по традиция се разрешават за санкционирани държави, отбелязва АП.", "date": "2019.10.25", "title": "САЩ ще облекчат санкциите срещу Иран\nза доставки на храни и лекарства"}
{"url": "https://www.24chasa.bg/novini/article/7729674", "text": "САЩ все още водят преговори с Турция с цел да я убедят да се откаже от руските зенитно-ракетни системи С-400. Това заяви днес високопоставен представител на Държавния департамент, цитиран от Ройтерс, предаде БТА. По думите му засега остава възможността Вашингтон да въведе санкции спрямо Анкара заради купуването на системите С-400. САЩ бяха обявили, че може да наложат санкции на Турция в рамките на приетия през 2017 г. закон \"за противодействие на противниците на Америка чрез санкции\" (CAATSA) заради купуването на руските зенитно-ракетни комплекси С-400.", "date": "2019.10.25", "title": "САЩ все още опитват да убедят Турция да се откаже от руските С-400"}
{"url": "https://www.24chasa.bg/novini/article/7729681", "text": "Заради разпространен в социалните мрежи клип с участието на двама служители от РУ в Тутракан, директорът на ОД на МВР в Силистра - старши комисар Юлиян Караславов, е разпоредил незабавна проверка, съобщиха от дирекцията. Със заповед на началника на РУ в Тутракан е образувана дисциплинарна проверка на двамата служители \"по смисъла на чл.205, ал.2 от Закона за МВР\", се посочва в съобщението. Целта е изясняване на постъпилите данни и установяване на дисциплинарното нарушение. След приключването на проверката в законно установения едномесечен срок ще бъдат наложени съответните дисциплинарни наказания, посочват от ОД на МВР.", "date": "2019.10.25", "title": "Проверяват служители от РУ в Тутракан заради клип в социалните мрежи"}
{"url": "https://www.24chasa.bg/novini/article/7729698", "text": "БСП има решение за несправедливостта по отношение на средствата за районите, заделяни от Столична община, нужно ни е само доверието на гражданите, каза Милка Христова Нека да сложим край на това порочно управление - в неделя с №56 в интеграланта бюлетина. Това призова лидерът на БСП - София и водач на листата на социалистите за общински съветници Калоян Паргов по време на заключителното събитие от кампанията преди местния вот на 27 октомври в \"Младост\". На митинга-концерт присъстваха председателят на БСП Корнелия Нинова, втората в листата на социалистите за общински съветници Милка Христова, кандидатът за кмет на \"Младост\", издигнат от инициативен комитет и подкрепен от БСП, арх. Стефан Стефанов, както и други кандидати за общински съветници, районни кметове и кметове на кметства от БСП, а обичаният български изпълнител Орлин Горанов зарадва присъстващите с най-големите си хитове. Калоян Паргов благодари на всички, включили се в кампанията в последния месец, кандидати, членове и симпатизанти на БСП, доброволци и граждани на София. \"Това, което виждам у нашите опоненти, е страх, заяви лидерът на БСП - София. - Страх от онова, което може да се случи в неделя. Страх от промяната. Страх от края на тяхното 10-годишно управление в София. Този страх те го подплатяват с опити за манипулации, за фалшификации, за купен вот, за корпоративен вот. Ще им позволим ли да опорочат за пореден път нашия вот?! Не! Защото ние ще бдим. Ще бдим, както призовава Юлиус Фучик. За пореден път ще призова да сложим край на това порочно управление. На 27 октомври с №56 в бюлетината! Нека не позволяваме да ни отнемат победата, която заслужаваме всички ние, софияците, искащи промяна за една нова перспектива\". Калоян Паргов добави, че в неделя изборът ще бъде между статуквото и промяната и поиска доверието на гражданите. \"През последния месец видях, че софиянци искат, търсят и ще направят всичко възможно, за да поставят началото на промяната с избора им на 27 октомври, каза той. - Гласувайте с №56 за листата на БСП и за районните кметове и кметове на кметства, с №87 за арх. Стефан Стефанов за кмет на \"Младост\" и с №75 за гражданския кандидат за кмет на София, подкрепен от БСП, Мая Манолова. Подкрепете ни, за да може всичко онова, за което си говорихме в кампанията, че имаме решения - инфраструктурата в кварталите, чистотата на въздуха, трафика и задръстванията, недостига на места в детските градини - да ги реализираме. За една по-чиста, по-зелена и просперираща София\". Досегашният заместник-председател на СОС от БСП и втора в листата на социалистите за общински съветници Милка Христова отбеляза, че гражданите от \"Младост\" бяха едни от първите в София, които проявиха смелост и непримиримост и се противопоставиха на модела на развитие, налаган и позволен от управляващите от ГЕРБ в Столична община в последните 10 години. \"Организацията на БСП в \"Младост\" направи своя избор, като реши да подкрепи кандидатурата на арх. Стефан Стефанов за кмет на района. Това не е случаен избор, а премислено даване на доверие на човек, който не само има желание, а и конкретни решения, за да стане нашият район по-добро място за живеене, каза тя. - Всичко това с активното и пряко участие на гражданите, живеещи в \"Младост\". Милка Христова призова на 27 октомври хората от района да гласуват с номер 56 за листата с общински съветници на БСП, с номер 87 за арх. Стефан Стефанов и с номер 75 за гражданския кандидат за кмет на София Мая Манолова. \"В голямата битка за промяната обаче не само арх. Стефанов, но и всички кметове на райони от БСП ще имат нужда от подкрепата на общинските съветници от групата на социалистите, както и от нов столичен градоначалник, каза тя. - През изминалия мандат район \"Младост\" беше наказан от Йорданка Фандъкова и от ГЕРБ заради позицията на неговите граждани. Наказанието се изразяваше в средствата, отделени за неговото развитие от Общинския бюджет\". Милка Христова беше категорична, че БСП има решение за несправедливостта по отношение на средствата за районите в София. \"Решението е в децентрализацията на инвестиционната програма на бюджета на СО, заяви тя. - 20% да бъдат предоставени директно на районите, съобразно размера на приходите, които техните граждани реализират чрез данъци и такси. А районните кметове, заедно с гражданите, да решават какво да бъде построено или ремонтирано с тези средства\". Арх. Стефанов добави, че неговата цел е да направи от \"Младост\" по-хубав, по-подреден, по-уреден и по-чист район. \"Аз също живея в този квартал и разчитам, че с подкрепата и активното участие на гражданите ще започнем да променяме \"Младост\", да го направим по-добро място за живеене. Районът ни трябва да има културни средища, театър, места за концерти, ремонтирани тротоари, достатъчно паркоместа, улици без дупки, нови детски площадки... Всичко това е възможно! Ако гласуваме с номер 87 в неделя\".", "date": "2019.10.25", "title": "Паргов: Нека да сложим край на това порочно управление - в неделя с №56 в бюлетината"}
{"url": "https://www.24chasa.bg/novini/article/7729704", "text": "Страните от Евразийския икономически съюз и Сърбия подписаха днес споразумение за създаване на зона за свободна търговия, съобщи ТАСС, цитирана от БТА. Споразумението бе подписано в рамките на заседанието на Евразийския междуправителствен съвет в Москва с участието на премиерите на Русия и Сърбия Дмитрий Медведев и Ана Бърнабич, както и премиерите на останалите членки на ЕАИС - Армения, Беларус, Казахстан и Киргизстан. Новото търговско споразумение не само напълно хармонизира условията за търговия на Беларус, Казахстан и Русия със Сърбия, с която те вече имат двустранни договорености за свободна търговия, но и създава аналогичен режим за арменските и киргизстанските стоки, за които досега нямаше преференции за достъп до сръбския пазар, съобщи пресслужбата на руското правителство. Постигнатите договорености съдържат икономически изгоди за страните от ЕАИС и Сърбия както в краткосрочна, така и в средносрочна перспектива във връзка с реализирането на възможностите за износ в условията на разширяване на обхвата на режима на свободна търговия. Заместник ръководителят на руската правителствена администрация Сергей Приходко каза по-рано пред журналисти, че подписването на споразумението няма да нанесе вреди на интересите на ЕС.", "date": "2019.10.25", "title": "Сърбия подписа с Евразийския икономически съюз, правят зона за свободна търговия"}
{"url": "https://www.24chasa.bg/novini/article/7728182", "text": "Ако се направи класация за компании, които имат добър успех на легалния и нелегалния пазар, то на челните места там почти сигурно ще попадне гръцката “Карелия”. Нейните цигари се оказват любими както на търговците и пушачите, така и на контрабандистите. Мерките срещу черния пазар на цигари са сред приоритетите на държавата през последните години. И резултатите го показват ясно - от близо 35% дял на контрабандата през 2010 г. в момента тя падна на 3,4 на сто според данните на цигарената индустрия. Най-очевидните ползи са събиране на повече приходи от акциз в бюджета - за 2018 г. парите в хазната от облагането на цигари стигнаха 2,5 млрд. лв., което е рекорд за последните 10 г. Свива се и криминалният елемент – незаконно производство и продажба, неплащане на данъци, потенциал за създаване на корупция от играчите на всички нива на контрабандата. През последните 2 години бяха разбити и рекорден брой нелегални фабрики за цигари у нас. На фона на всичко това прави силно впечатление, че цигарите “Карелия” без български бандерол остават все така популярни. В изследването на контрабандата в последните 5 години, марката на едноименния гръцки производител най-често е в топ 3. От 2014 г. досега в 5 изследвания цигарите “Карелия” са с най-голям дял на черния пазар, а на второ място са попадали също 5 пъти. Изследванията показват, че едни марки изчезват, появяват се нови, после те изчезват, за да се заменят от други. Но “Карелия”, независимо дали цигарите без бандерол имат дял от 20, или 4%, винаги е на върха на класацията. Според запознати това става чрез канали през Турция и Гърция. На граничния пункт Капитан Андреево – Капъкуле между България и Турция минават годишно близо 5 млн. пътници и стотици хиляди превозни средства. От турска страна в магазините за безмитна търговия могат да се купят легално, но без акциз и ДДС, цигари на ниски цени. Това е предпоставката за контрабанда, която е трудна за пресичане, тъй като се осъществява в по-малки количества, но от много хора. Пренесените цигари се пласират директно на черния пазар на дребно или на прекупвачи. Предпочитаните за пренасяне по този канал са тънките цигари от марките Karelia slims и ОМЕ, тъй като от тях може да бъдат скрити в тайници по-голям брой кутии. Освен това тези марки са разпознаваеми за българския потребител. От началото на годината обемите на нелегалните цигари по това направление вече захранват не само черните пазари на пограничните области като Кърджали, Хасково и Бургас, но стигат и до Централна и Северна България. През Гърция вървят канали за индустриални количества нелегални цигари. Те минават през места на границата с България, където няма официален контролно-пропускателен режим, или т.нар. зелени граници, както и през ГКПП Кулата – Промахон и Капитан Петко Войвода. Цигарите се произвеждат в нелегални фабрики в Гърция, но има и количества, отклонени от заводите на легални гръцки производители. Оттам се товарят на камиони, включително автовози, както и в по-малки транспортни средства. Големите камиони преминават през ГКПП Кулата с маршрут към складове в покрайнините на София, откъдето най-често се преразпределят из страната. По-малките бусове и пикапи минават предимно през зелена граница в труднодостъпни райони, в обезлюдените родопски общини, граничещи с Гърция. “Карелия” е известна и с предлагането на едни от най-евтините легални цигари на пазара, независимо от увеличенията на акциза, които имаха за цел да доближат облагането и цените до минималните в ЕС. Акцизът бе повишен през 2016, 2017 и 2018 г., но въпреки това марката увеличи цените си минимално. В резултат на измененията на акциза и през 2019 г. голяма част от марките на пазара повишиха цените си, но “Карелия” отново задържа своите. Погледнато чисто математически компанията “поглъща” част от увеличението на акциза като планирана загуба. Това е напълно законно, но когато се прави от марка, която е много популярна, възниква въпросът как се финансира покриването на тези загуби. И дали приходи от продажби на цигари без бандерол, предназначени за магазини за безмитна търговия, не играят ролята на финансова компенсация. Ниската цена на популярна марка създава предпоставка и за ценова война на пазара. А тя би свалила значително приходите за бюджета от данъци върху цигарите, тъй като облагането е и според цената на кутия. Поддържането на ниски цени, движено от маркаталидер на пазара, може да стимулира създаването на контрабандни канали към Западна Европа, където цените са значително по-високи. Това създава репутационен риск за страната ни и поставя под въпрос успехите в борбата с контрабандата в България, които държавата промотира и в чужбина, коректно посочвайки че сме държавата в ЕС с най-нисък процент нелегална търговия с цигари. Но може да се окаже, че успоредно с това се създават условия страната да се окаже източник на цигари за пазарите на ЕС. Така могат да бъдат компрометирани досегашните усилия за максимален контрол на тютюневата индустрия и увеличаване на приходите, след като България вече изпълни всички изисквания в ЕС за повишаване на акциза и въведе успешно всички евродирективи в сектора.", "date": "2019.10.25", "title": "“Карелия” - любима на търговци и контрабандисти"}
{"url": "https://www.24chasa.bg/novini/article/7729731", "text": "Най-малко четири са до момента жертвите от поройните дъждове, които се изсипаха над източна Япония през последните часове, предаде Ройтерс, цитирана от БТА.  Редица придошли реки наложиха да бъдат евакуирани стотици хиляди души само две седмици, след като страната бе връхлетяна от тайфуна Хагибис, чиито последствия все още се преодоляват. Четирите жертви са в префектура Чиба източно от Токио, съобщи обществената телевизия Ен Ейч Кей. Още двама души са изчезнали и се издирват. Там са издадени нареждания за евакуация на 80 000 души. В много райони на префектурата е прекъснато електричеството. На някои места то не е възстановено още от предишния тайфун. Има редица земни свличания върху подгизналите от вода терени. В някои места за половин ден се изсипа цялата средномесечна норма валежи. В град Ушику в същата префектура са паднали 283,5 л за 12 часа. Властите предупредиха, че има риск от нови земни свличания и наводнения, особено в райони със скъсани диги и бентове, които все още не са поправени след Хагибис. Правителството поиска да бъдат евакуирани от домовете им над 340 000 души и в префектура Фукушима поради опасност от свлачища. Над Токио също валя обилно през по-голямата част от днешния ден, преди облаците да се изнесат на север. Това наложи да бъдат пренасочени някои полети от столицата към други летища, съобщи Ен Ейч Кей.", "date": "2019.10.25", "title": "Четири са вече жертвите от новите порои,\nизсипали се над Япония"}
{"url": "https://www.24chasa.bg/novini/article/7729740", "text": "В деня, когато сръбският премиер Ана Бърнабич подписа в Москва споразумение за създаване на зона за свободна търговия между Сърбия и Евразийския икономически съюз, от Брюксел официално заявиха, че Сърбия може да бъде част от споразумения с други страни и организации, докато не стане член на ЕС, предаде Танюг, цитирана от БТА. В деня, в който Сърбия влезе в ЕС, ще трябва да се оттегли от двустранните споразумения за свободна търговия, заяви говорителката на ЕС Мая Коциянчич. Тя обясни, че не става въпрос за ново условие, а това е общо правило, което се отнася за всички страни кандидатки за членство в ЕС.", "date": "2019.10.25", "title": "Щом Сърбия стане член на ЕС, ще трябва да се оттегли от споразуменията за свободна търговия"}
{"url": "https://www.24chasa.bg/novini/article/7729471", "text": "Най-малко трима души станаха жертва на проливните дъждове, които се изляха се днес в Централна и Североизточна Япония, предаде ТАСС, като се позова на японската обществена телевизия. Стихията е взела жертви в съседната на Токио префектура Тиба, която още не се е възстановила напълно от последствията на тайфуна Хагибис. Днешните валежи в Централна и Североизточна Япония днес надвишиха нормата за денонощие и повече от 200 000 души получиха препоръка за евакуация. Само преди две седмици тези райони пострадаха от мощния тайфун Хагибис, който предизвика наводнения и свлачища. Жертвите на стихийното бедствие са вече 86, а осем души са безследно изчезнали. Щетите за селското стопанство и риболова на Япония от тайфуна вече възлизат на близо един трилион йени (над 9,2 млрд. долара). Причинени са щети на оризища, овощни градини, риболовни пристанища и крайбрежни фабрики за преработка на морски продукти. В 20 префектури са нанесени щети от свлачища, на 139 места на 71 реки са разрушени крайбрежните и защитни съоръжения. Властите предупреждават, че сегашните валежи могат да влошат още повече положението в засегнатите райони.", "date": "2019.10.25", "title": "Проливните дъждове в Япония взеха 3 жертви"}
{"url": "https://www.24chasa.bg/novini/article/7729495", "text": "Ръководителят на Делегацията на българските социалисти в Европейския парламент Петър Витанов откри днес във Варна свой постоянен офис-приемна. „Убеден съм, че този офис ще бъде генератор на много оригинални и новаторски идеи в подкрепа на лявото в Европа и България! Смятам, че тук може да бъде средище на млади хора, които имат леви идеи, не са безразлични към българската и европейската политика. Място, където да бъдат промотирани европейски инициативи и програми, и как те биха могли да бъдат трансформирани на местно равнище“, подчерта Витанов. Той добави, че Европа дава много пари за изравняване на регионите чрез своята кохезионна политика, но изрази съжаление, че това не се разбира от голяма част от българските граждани. „А то не се разбира и поради факта, че управляващите използват този ресурс безкрайно неефективно. Това, което ми се иска, е да има истинско сближаване чрез средства, които отиват в по-малките общини, а не се акумулират в едни гигантски мегапроекти“, уточни той. Независимо, че мандатът на новия ЕП е в самото начало, Делегацията на българските социалисти вече има работещи офиси в София, Благоевград, Бургас, Ямбол и Монтана. До края на годината предстои откриването на на офиси и в градовете Пловдив и Русе. Предстои откриването на офиси и на Цветелина Пенкова във Велико Търново и Силистра.", "date": "2019.10.25", "title": "Петър Витанов откри свой офис във Варна"}
{"url": "https://www.24chasa.bg/novini/article/7728842", "text": "Една от най-срамните страници от историята на расизма е създаването на зоопаркове с човешки същества в тях. Абсурдното е, че това явление се появява в най-развитите страни и се оправдава с \"научни аргументи\". През втората половина на ХІХ век, повлияни от т. нар. социален дарвинизъм в западните страни избуяват всякакви странни теории, които имат претенцията, че прилагат “биологични концепции” за естествения отбор и оцеляването на най-добрите в социологията и политиката. Представянето на човешката история като конфликт между различни раси, класи и производствени отношения е предпоставка за огромни заблуди, които имат пагубни последствия. Каквито и други причини да се изтъкват, за всички е ясно, че оттам се зараждат за първи път и корените на идеологически концепции за устройството на обществото като расизма, нацизма, фашизма, анархизма и комунизма. Впоследствие през 30-те години благодарение на тези лъжливи учения възниква и евгениката - изключително спорната научна дисциплина, която влиза в конфликт с морала и в крайна сметка окончателно е компрометирана с холокоста и експериментите в бившия СССР. Но преди да се стигне до изстъпленията на нацистите, тези заблуди също водят до страдания за милиони. Най-фрапантните случаи са с принудителното докарване на хора от Африка, Южна Америка и Азия и показването им в клетки за забавление на публиката. Под формата на “етнологични изложби” или “шоу с хора” антрополози отвеждат много представители на изостанали в развитието си племена от всички краища на света и ги излагат на показ пред \"цивилизованите\" европейци и американци. За целта \"експонатите\" винаги са били грижливо подбирани така че да контрастират със западната култура и по този начин да подчертаят \"превъзходството\" на бялата раса.", "date": "2019.10.25", "title": "\"168 часа\": Зоопарковете с хора - срам за човечеството"}
{"url": "https://www.24chasa.bg/novini/article/7729515", "text": "Френското списание \"Поан\", срещу което турският президент Реджеп Тайип Ердоган подаде жалба в главната прокуратура на Анкара заради обида на държавен глава, каза, че не се отказва от коментарите си, предаде Франс прес, цитирана от БТА.  Корицата на последния брой на списанието от 24 октомври предизвика възмущението на турското правителство. На нея Ердоган е обвинен в \"етническо прочистване\" на кюрдите в Сирия в рамките на турската военна операция в Североизточна Сирия, предприета на 9 октомври. Жалбата, внесена от адвоката на Ердоган, е насочена срещу главния редактор на международната рубрика на изданието Ромен Гюбер и срещу директора на списанието Етиен Жернел. След новината за жалбата в редакционен коментар, публикувана в сайта на изданието, Жернел казва, че Ердоган определено има проблем със свободата на словото и че съди изданието заради престъпление, което в монархиите е известно като \"посегателство срещу високопоставена личност\". \"Няма да оттеглим нито една дума от онова, което сме написали\", допълва той. Разследването на \"Поан\", предизвикало жалбата на турския лидер, говори за етническо прочистване на кюрдите в Сирия и твърди, че турската власт е сключила пакт с бивши фигури от Даеш и от Ал Каида, които да вършат тази \"мръсна работа\". В статията се питаше дали хората ще допуснат Ердоган да избива кюрдите и да заплашва Европа. Днес Жернел припомни, че в предишен брой на изданието от май миналата година, то нарече Ердоган диктатор. След това афиши, рекламиращи списанието, бяха скъсани, а някои продавачи на вестникарски будки бяха заплашвани. \"Нашето издание получи директни смъртни заплахи\", припомни още той. \"Ердоган прати в затвора в Турция много журналисти и мисли, че неговите стремежи към цензура може да се упражняват и в други страни, в които пресата е свободна\", допълва журналистът. \"Арогантността на управника в Анкара очевидно няма граници. Но той ще бъде разочарован: ние няма да отстъпим изобщо\", допълни той.", "date": "2019.10.25", "title": "\"Поан\" обяви, че няма да се откаже от думите си по адрес на Ердоган"}
{"url": "https://www.24chasa.bg/novini/article/7729537", "text": "В позиция, приета от президиума на ПЕС, относно намаляването на партийните субсидии в България, европейските социалисти изразяват загриженост от отрицателните последици за политическата система в страната и призовават Народното събрание за преоценка на ситуацията. Документът беше иницииран от президента на ПЕС Сергей Станишев след негова лична позиция в отговор на писмо от лидера на БСП Корнелия Нинова. Заседанието на президиума се проведе в Хелзинки при домакинството на управляващата Финландска социалдемократическа партия, тъй като в момента страната е председател на Съвета на ЕС. Участие взеха представители на 29 партии от цяла Европа, членуващи в ПЕС. В становището си европейските социалисти посочват, че новите мерки засягат опозицията в България и предупреждават за риск от отстъпление от демократичните практики и върховенството на закона: „Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС – БСП, в неравностойна позиция в предизборна обстановка.“ „С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за “приватизация” на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи“, се казва още в позицията. „ПЕС призовава Народното събрание да направи преоценка на ситуацията и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната“, пишат социалистите, като изразяват готовност за взаимодействие по темата с БСП. „ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство – БСП.“ Партията на европейските социалисти отбелязва с голяма загриженост законодателните промени в България от 4 юли 2019 г., засягащи финансирането на политическите партии. В резултат от новите мерки, инициирани от управляващата коалиция, водена от ГЕРБ(ЕНП), общественото финансиране за политически партии в България беше драстично намалено, което засяга непропорционално опозиционните партии, както и по-малки формации, към момента непредставени в Народното събрание. Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС – БСП, в неравностойна позиция в предизборна обстановка, по-конкретно месеци преди местния вот в България. Непредвиденото намаляване на финансиране от подобен мащаб вече дава своето отрицателно отражение на способността на опозиционните партии да участват в изборния процес, лишавайки ги от ключови ресурси. ПЕС изразява загриженост, че този ход може да доведе до всеобхватни последици за политическата система в България. С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за “приватизация” на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи. ПЕС изразява съжаление за внезапното внасяне на новите мерки, както и липсата на широк обществен дебат преди решението на парламента, с цел предоставяне на информация на гражданите за евентуалните последици. ПЕС призовава Народното събрание да направи преоценка на ситуацията, в близко сътрудничество с гражданското общество, неправителствени организации и други национални и международни участници, и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната. ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство – БСП.", "date": "2019.10.25", "title": "ПЕС за орязаните партийни субсидии: Това е сериозна заплаха за демокрацията в България!"}
{"url": "https://www.24chasa.bg/novini/article/7729536", "text": "Строителни работници в германската провинция Бавария са открили 24 бомби от Втората световна война само за два дни, предаде ДПА. Вчера в Нойтраублинг са били детонирани 15 неексплодирали бомби от войната - \"уникален случай\" според полицията. Още девет бомби били детонирани от експерти предишния ден, предава БТА. Вчера строителните работници първо открили 500-килограмова бомба. По-късно била открита 10-килограмова касетъчна бомба при изкопни работи в южната част на града, последвана от втора следобед. Още 12 касетъчни бомби били открити при по-нататъшните изкопни работи. Всички били действащи, съобщи полицията. В Нойтраублинг е имало завод на самолетостроителната компания \"Месершмит\", което става причина за няколко бомбардировки на града.", "date": "2019.10.25", "title": "Само за два дни в Бавария откриха 24 бомби от Втората световна война"}
{"url": "https://www.24chasa.bg/novini/article/7729535", "text": "Сърбия е благодарна на Русия за изпращането на зенитно-ракетни комплекси за съвместно руско-сръбско военно учение, заяви днес сръбският президент Александър Вучич, цитиран от Асошиейтед прес, предаде БТА. Вучич днес посети военното летище Батайница близо до Белград, като изтъкна, че е впечатлен от възможностите на руските зенитно-ракетни системи. Благодарен съм на нашите руски приятели за драстичното засилване на нашите възможности в сферата на отбраната, посочи сръбският президент. Руското министерство на отбраната съобщи днес, че система С-400 и комплекси Панцир-С на руската армия са транспортирани със самолети в Сърбия за участие в съвместното руско-сръбско учение \"Славянски щит 2019\".", "date": "2019.10.25", "title": "Вучич: Сърбия е благодарна на Русия за изпращането на зенитно-ракетни системи"}
{"url": "https://www.24chasa.bg/novini/article/7729488", "text": "Окръжният съд в Добрич наложи мярка за неотклонение \"задържане под стража\" на многократно осъждан мъж от града. Той е привлечен като обвиняем за това, че на 22 октомври т.г., без надлежно разрешително, е държал в дома си с цел разпространение високорискови наркотични вещества. В хода на съдебното заседание стана ясно, че по делото има налични доказателства и за това, че той ги е разпространявал. Окръжният съд, след като се запозна с материалите по досъдебното производство и след преценка на доводите на страните, прие, че е налице обосновано предположение за съпричастност на мъжа към разследваното деяние, както и че съществува реална опасност при по-лека мярка той да се укрие или да извърши друго престъпление. Съдът взе предвид и справката за съдимост на обвиняемия, която показва, че той вече е осъждан 7 пъти, включително и за идентично на сега разследваното престъпление. За него са представени и изключително лоши характеристични данни.", "date": "2019.10.25", "title": "Наркопласьор отива зад решетките в Добрич"}
{"url": "https://www.24chasa.bg/novini/article/7729561", "text": "Благото на народа е най-висшият закон, са казали древните и се позоваваме на тях, за да обясним защо ще нарушим закона отново и ще публикуваме данните от екзитполовете в изборния ден. Защото смятаме, че с оповестяването на междинни резултати се осветява контролираният вот или някаква изборна манипулация. Първата и най-главната манипулация е купеният или изобщо контролираният вот. Защото, ако до 16 часа в гласуването има някакъв тренд и след това изведнъж резултатът се преобърне, това означава, че в изборния процес се е включил някакъв източник на зависим вот. Дали това са купени цигански гласове, или работниците от някое голямо предприятие са били заставени да подкрепят определен кандидат, няма значение. Или пък при броенето на бюлетините се гасят свещите, както е казал класикът, лъсва, че нещо не е наред. Убедени сме, че публикуването на междинните данни е пример за такава честност, защото то е вид прозрачност, която пречи на изборните манипулации. И насърчава избирателната активност, което е ключов момент във функционирането на демокрацията изобщо и на избора на местна власт в България в частност. Затова ние, които никога не нарушаваме законите и винаги си слагаме коланите, сега го правим, защото, както е казал Цицерон, Salus populi summa lex est - Благото на народа е най-висшият закон. Ръководени от този принцип, нарушаваме изборния закон, който е пълен с недомислени и много съмнителни разпоредби. Една от които е тази, но не единствена.", "date": "2019.10.25", "title": "Видеозавещание на седмицата: Благото на народа е най-висшият закон"}
{"url": "https://www.24chasa.bg/novini/article/7729580", "text": "Пет бебета делфини от застрашиен вид са били забелязани в река Иравади в Мианма, предаде ДПА, цитирана от БТА. Това дава надежди за спасяване на вида. \"Забелязах две малки сред група делфини в реката, близо до селището Сейнпангон, докато местни и чуждестранни туристи ползваха услигите ми като екскурзовод\", разказа рибарят Маунг Лей. Той забелязал още две малки сред друга група делфини, както и бебе делфин по-далеч в реката. Делфини в река Иравади често са убивани от перки на риболовни кораби или намират смъртта си в риболовни мрежи. Миналата година е регистрирана смъртта на 6 делфина.", "date": "2019.10.25", "title": "Пет бебета делфини от застрашен вид са забелязани в река в Мианма"}
{"url": "https://www.24chasa.bg/novini/article/7729625", "text": "Осъдената в САЩ руска гражданка Мария Бутина бе освободена днес от федералния затвор в Талахаси, щата Флорида, и бе взета под контрол от американските имиграционни власти в техен център в същия град, преди да бъде депортирана за родината си, съобщи представител на имиграционната служба, цитиран от ТАСС, предаде БТА. \"По съображения за сигурност при провеждането на операцията имиграционно-митническата служба не обсъжда конкретните процедури по депортацията, преди да бъде извършено успешното връщане на това лице в родината му\", се казва в съобщението. Очаква се 30-годишната жена да бъда качена на самолет за Русия, след като 18-месечната й присъда изтече. По-рано Държавният департамент на САЩ съобщи, че днес Бутина ще излети от Маями за Москва, където ще пристигне утре сутрин. Бутина бе осъдена заради опит да се инфилтрира в консервативни американски политически групи с цел да влияе върху президентската кампания в САЩ през 2016 г. и се призна за виновна, че е действала като нерегистриран чуждестранен агент, посочи Асошиейтед прес. Москва охарактеризира обвиненията срещу нея като изфабрикувани и поиска освобождаването й от затвора. \"Радваме се, че най-после американското правосъдие след много дълго протакане взе решение, за което ние настоявахме\", каза днес руският външен министър Сергей Лавров пред журналисти в Москва. Руският президент Владимир Путин не планира среща с осъдената за заговор за прокарване на руски интереси в САЩ Бутина, когато тя се завърне в Москва, съобщи говорителят на Кремъл Дмитрий Песков, цитиран от ТАСС.", "date": "2019.10.25", "title": "Мария Бутина излезе от затвора в САЩ, чака депортация в Русия"}
{"url": "https://www.24chasa.bg/novini/article/7729417", "text": "Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г. Това се налага, за да не бъде нарушен графикът за движение на влаковете. В железопътните превози е наложена обичайната практика, влаковете да спрат в първата железопътна гара по маршрута си при наближаване на 04 ч и да изчакат 60 минути. По този начин не се нарушава графикът и се избягва по-ранно от обявеното им преминаване през съответните гари. Преминаването от лятно към зимно часово време тази година ще засегне следните влакове с изчакване в най-близката жп гара, които са: Международният бърз влак № 492 от Истанбул за София ще престои в гара Свиленград; Бързият влак № 2626 от Варна за София (през Горна Оряховица) ще престои в гара Карлуково; Бързият влак № 2627 от София за Варна (през Горна Оряховица) ще престои в гара Дралфа; Бързият влак № 3636 от Варна за София (през Карлово) ще престои в гара Клисура; Бързият влак № 3637 от София за Варна (през Карлово) ще престои в гара Желю войвода; Бързият влак № 8626 от Бургас за София (през Пловдив) ще престои в гара Белово; Бързият влак № 8627 от София за Бургас (през Пловдив) ще престои в гара Коньово; Бързият влак № 8636 от Варна за Пловдив ще престои в гара Черна гора; Бързият влак № 8637 от Пловдив за Варна ще престои в гара Търнак; Бързият влак № 9647 от София за Силистра ще престои в гара Самуил; Пътническият влак № 16101 от Септември за Добринище ще престои в гара Велинград; Пътническият влак № 30151 от Карнобат за Варна ще престои в гара Лозарево; Крайградският пътнически влак № 20200 от Мездра за София ще престои в гара Лакатник. Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": "13 пътнически влака ще престоят час по гари в нощта срещу неделя"}
{"url": "https://www.24chasa.bg/novini/article/7729655", "text": "Разширяването на ролята на финансовите инструменти в новия програмен период 2021-2027 г. и бизнес развитието на Европейския инвестиционен фонд – това са сред водещите теми на Годишната среща на акционерите във Фонда, която се провежда на 24 и 25 октомври в София по покана на Българската банка за развитие. „ЕИФ е най-големият пул с финансови инструменти в Европа. Днес се фокусираме върху ползите за развитието на бизнеса от прилагането на досегашните програми за финансиране и как опитът от настоящия програмен период може да намери приложение в следващия“, заяви Стоян Мавродиев по време на официалното откриване на форума. В стратегическия диалог по общи приоритети участваха висши мениджъри на 26 частни и публични финансови институции от 16 държави, както и представители на Европейския инвестиционен фонд (ЕИФ) и мажоритарните акционери – Европейската инвестиционна банка (ЕИБ) и Европейската комисия (ЕК). „Преди 4 години, когато бе създаден Европейският фонд за стратегически инвестиции, имаше много критици, защото беше иновационен финансов инструмент“, каза депутатът в Европейския парламент Ева Майдел, която беше сред участниците във форума. Днес става ясно, че ЕФСИ е устойчиво решение, довело до увеличение на БВП на ЕС с 0,9% и до създаване на допълнителни 1,1 млн. работни места. „Затова ще продължим тази формула и от 2021 година в европейския бюджет, като Програмата “InvestEU” ще бъде водещият инструмент за подкрепа на инвестициите на ЕС“, допълни Майдел, която бе докладчик за групата на ЕНП по доклада за прилагането на ЕФСИ. 25% от средствата по “InvestEU” са заделени за прилагащи партньори като националните банки за развитие. Според г-жа Майдел това ще улесни местния бизнес, който може да кандидатства за финансиране директно към тях, вместо към Европейската инвестиционна банка. Българската банка за развитие е акционер в ЕИФ от 2003 г, когато е подписано и първото гаранционно споразумение между банката и Фонда. Групата на ББР има няколко успешни съвместни програми с ЕИФ: микро-финансиране по Програма „Прогрес“, контра-гаранция по Програма „КОСМЕ“/План „Юнкер“ за ББР и Националния гаранционен фонд, гаранция за Микрофинансиращата институция „Джобс“ по Програма „Прогрес“ и участие в Инициативата SIA (Social Impact Accelerator). Мажоритарни акционери на ЕИФ са ЕИБ с 58,53 % от капитала и ЕС, представляван от ЕК, с 29,71%. Миноритарният дял от 11,76% се държи от 34 финансови институции от публичния и частния сектор, сред които и ББР.", "date": "2019.10.25", "title": "ББР събра 26 европейски финансови институции на среща в София"}
{"url": "https://www.24chasa.bg/novini/article/7729656", "text": "В средносрочната бюджетна прогноза, публикувана на сайта на Министерството на финансите /МФ/, се запазва целта за достигане до балансирана бюджетна позиция през 2020 г. и запазването й през следващите години. Растежът на БВП ще достигне 3,3 на сто през 2020 г., движен от вътрешното търсене, и ще достигне 126 769 млн. лева, смятат в МФ. Икономическият растеж ще се запази на ниво от 3,3 на сто в периода 2021-2022 г. и в края на 2022 година БВП ще достигне 143 355 млн. лв. Вътрешното търсене ще остане водещо за растежа на БВП по линия както на потреблението, така и на инвестициите, пише в средносрочната прогноза. Изразени като процент от БВП, и при приходите, и при разходите за периода 2020-2022 г. се наблюдава тенденция на спад от 36,9 на сто до 35,0 на сто, а в номинален размер параметрите на тези показатели се увеличават, като от 46 826,5 млн. лв. за 2020 г. се очаква да достигнат 50 142,9 млн. лв. през 2022 г. При отчетено положително салдо на сектор \"Държавно управление\" (на начислена основа) за 2018 г., през 2019 г. се очаква бюджетното салдо също да бъде положително в размер на 0,05 на сто от БВП. В средносрочен план се очаква дефицит за 2020 г. в размер на 0,1 на сто от БВП и излишък съответно от 0,5 на сто и 0,1 на сто от БВП за 2021 г. и 2022 г., се посочва в средносрочната бюджетна програма. Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряването на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица. През 2020-2022 г. ще продължи реализирането на мерките, насочени към повишаване на привлекателността на учителската професия и мотивацията на действащите учители и за насърчаването на зрелостниците с високи образователни резултати да получат педагогическо образование и да постъпват на работа в образователната система. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система. Ще продължи реализирането на мерки по оптимизиране на структурата на разходите за различните видове медицински дейности, лекарствени продукти и медицински изделия на базата на договаряните обеми и стойности. Изграждането на Национална здравна информационна система посредством използване на нови технологии в областта на електронното здравеопазване е сред приоритетите, с които се цели подобряване на качеството и ефективността на процесите в системата на здравеопазването. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 г., одобрен с РМС нр. 3/04.01.2018 г., като освен за увеличение на средствата за персонал са предвидени и допълнителни средства за изпълнение на международните договори във връзка с придобиването на нов тип боен самолет (транспорт и застраховки) и за изграждане на интегрирана система и инфраструктура за усвояване, експлоатация и осигуряване на новия тип боен самолет. Пенсионната политика в периода 2020-2022 г. предвижда от 1 януари на всяка календарна година да продължи увеличаването на възрастта за придобиване на право на пенсия с по 2 месеца за жените и с по 1 месец - за мъжете, както и на необходимия осигурителен стаж за придобиване на право на пенсия с по 2 месеца и за двата пола. Тежестта по чл. 70, ал. 1 от КСО за всяка една година осигурителен стаж, която ще се прилага при изчисляване на размерите на новоотпуснатите пенсии, се запазва на достигнатото през 2019 г. ниво от 1.2 пункта. От 1 юли 2020 г. всички пенсии, отпуснати до 31 декември 2019 г., се увеличават с 6,7 процента. За 2021 и 2022 г. тежестта на една година осигурителен стаж в пенсионната формула се запазва в размер на 1.2, като от 1 юли на съответната година пенсиите, отпуснати до 31 декември на предходната календарна година, се осъвременяват по т.нар. швейцарско правило. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. - за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 г. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лв. Максималният осигурителен доход за всички осигурени лица се запазва в размер на 3000 лв. Очакванията на Министерството на финансите е да се запази тенденцията към намаляване на съотношението на държавния дълг спрямо прогнозното ниво на БВП от 18,6 на сто към края на 2019 г. до 17,0 на сто - в края на 2022 г. Нивото на консолидирания дълг на сектор \"Държавно управление\" се очаква да продължи да спада, движейки се между 25,1-26,1 млрд. лева.", "date": "2019.10.25", "title": "Министерството на финансите предвижда ръст на БВП от 3,3%"}
{"url": "https://www.24chasa.bg/novini/article/7729644", "text": "“Електроразпределение - север”, дъщерно дружество на “Енерго-Про”, ще инвестира 1 млн. лв. в следващите три години за защита живота на птиците при кацане или гнездене по съоръженията от електроразпределителната мрежа в Североизточна България. През този сезон дружеството ще постави нови 1250 защитни устройства и 100 платформи. През последните години “Електроразпределение - север” монтира над 5000 птицезащитни устройства и 500 платформи за щъркелови гнезда. Близо 400 стълба бяха изолирани и обезопасени. Поради склонността на птиците да изменят прелетния си маршрут обезопасителните дейности на електроразпределителните дружества са ежегоден процес, който протича през периода преди пролетната и след есенната миграция. ", "date": "2019.10.25", "title": "“Енерго-Про” пази птици с 1 млн. лв."}
{"url": "https://www.24chasa.bg/novini/article/7729489", "text": " Заложен е балансиран бюджет с приходи и разходи от по 46 826,5 млн. лв. Няма промяна в размера на данъците върху доходите, този за фирмите и този върху добавената стойност. Минималният осигурителен доход за самоосигуряващите се лица ще е 610 лв., колкото ще е и минималната работна заплата. Заложени са 6,7% ръст на пенсиите и 10% по-високи възнаграждения в бюджетния сектор. Най-големи ще са разходите за социално подпомагане и грижи (14,8 млрд. лв.), икономически дейности и услуги (7,8 млрд. лв.), здравеопазване (5,7 млрд. лв.), отбрана и сигурност (5,3 млрд. лв.), образование (4,8 млрд. лв.). Вноската към ЕС е в размер на 1,397 млрд. лв.", "date": "2019.10.25", "title": "Публикуваха бюджета за догодина - 610 лв. минимална заплата"}
{"url": "https://www.24chasa.bg/novini/article/7729212", "text": "Руският президент Владимир Путин не планира среща с осъдената за заговор за прокарване на руски интереси в САЩ рускиня Мария Бутина, когато тя се завърне в Москва, съобщи говорителят му Дмитрий Песков, цитиран от ТАСС. \"Не, не планира\", заяви Песков в отговор на въпрос възнамерява ли руският лидер да се срещне с Бутина след връщането й в Русия от САЩ, където беше осъдена за измами и легализиране на незаконни доходи, предава БТА. На 30-годишната Бутина бе повдигнато обвинение за участие в заговор с цел извършване на дейност в полза на чужда държава на територията на САЩ. Американските специални служби твърдяха, че рускинята е извършвала такава дейност, без да бъде регистрирана в американското министерство на правосъдието като агент на чужда държава. На 26 април Бутина беше осъдена на 1,5 години затвор. Предвид приспадането на времето, прекарано в ареста, тя трябва да излезе на свобода днес. Държавният департамент на САЩ съобщи, че днес Бутина ще излети от Маями за Москва, където ще пристигне утре сутрин.", "date": "2019.10.25", "title": "Путин не планира среща с Мария Бутина, когато тя се\nвърне в Москва"}
{"url": "https://www.24chasa.bg/novini/article/7729243", "text": "Творците на Варна заслужават ново пространство за култура. Затова предвиждаме да създадем модерна камерна зала, която ще приюти и музикални, и театрални спектакли, заяви кандидатът на ГЕРБ за общински съветник Даниела Димова, която ръководи Театрално-музикалния продуцентски център в морската столица, а през изминалия мандат бе начело на комисията по култура към местния парламент. \"Варна има нужда от нова сцена, позволяваща провеждането на различни музикални и сценични събития. Много подходящо за тази цел е свободното пространство под Основна сцена - бивше бомбоубежище, ползвано през годините като компютърен клуб и дискотека\", каза Димова, която е инициатор на идеята за възраждане на мястото и превръщането му в културен център. Предстои да се търсят възможности за финансиране на проекта, подкрепен от досегашния кмет и кандидат за нов управленски мандат Иван Портних. Предвижда се залата да бъде с капацитет до 200 места. За пространството с площ от близо 300 кв. м има идеен проект, изготвен от магистри по архитектура от ВСУ \"Черноризец Храбър\" под ръководството на доц. д-р арх. Станчо Веков. Освен зала, ще има гримьорни, технически помещения, санитарни възли. Достъпът ще се осъществява с асансьор, който ще е удобен и за хора с увреждания. \"Процедурата, чрез която бившето бомбоубежище ни беше прехвърлено от Министерството на отбраната, отне време, но съм щастлива съм, че това се случва в навечерието на 100-годишния юбилей на Варненския драматичен театър. Век след началото, стъпила здраво върху традициите, варненската сцена става все по-интересна и разнообразна, а пространствата за култура - още по-търсени\", коментира ръководителят на Театрално-музикалния продуцентски център. \"Създавайки новата зала, ще дадем поле за изява на различни таланти. В нея те ще могат да творят, да експериментират, да споделят вдъхновения, като от това ще печели целият град\", категорична е тя. Димова припомни, че в момента се извършва цялостна реконструкция на сцена \"Филиал\", след която Драматичният театър ще бъде с напълно променен сграден фонд. \"С обновяването и разширяването на културната инфраструктура Варна ще привлича не само нова публика, но ще бъде все по-притегателно място за творчески търсения и културен туризъм\", добави Димова, която е кандидат в листата на ГЕРБ за общински съветници с номер 43 в бюлетината.", "date": "2019.10.25", "title": "Даниела Димова: Готови сме с проект за нова камерна зала във Варна"}
{"url": "https://www.24chasa.bg/novini/article/7729235", "text": "Военнослужещ в ремонтно-техническа база в руския Забайкалски край е застрелял днес осeм свои колеги и е ранил двама, съобщи министерството на отбраната в Москва. Той е задържан на местопроизшествието и го грози доживотна присъда. В момента разследващите работят с военнослужещия. Пострадалите са ранени в тялото и крайниците. Те са били незабавно откарани във военна болница, където са получили цялата необходима квалифицирана медицинска помощ и няма заплаха за живота им, се казва в съобщението на министерството на отбраната. Действията на нападателя вероятно са следствие от \"нервен срив\" по лични причини и нямат връзка с \"отбиването на военната служба\", пише в още в съобщението. По предварителни данни стрелецът служи само четири месеца. Той е открил огън по колегите си по време на смяната на караула: първо стреля в капитана, когато останалите легнали на пода той започна да ги цели. Войникът насочил първо оръжието си към главите на жертвите си, след което ги застрелял. Според източник от Lenta.ru убити са били двама офицери и шестима наборници и професионални войници. Медията публикува първия списък на загинали и ранени във военното поделение. Комисия на министерството, начело със заместник-министър, е отлетяла до мястото на произшествието в Читинската област на Забайкалския край в Сибир. Води се следствие за установяване на всички обстоятелства около случилото се.", "date": "2019.10.25", "title": "Руски войник превъртя, застреля 8 в казармата си (Обновена)"}
{"url": "https://www.24chasa.bg/novini/article/7729277", "text": "Министрите на отбраната от НАТО приеха решение за обновяване на правилата за надеждност на далекосъобщителните мрежи, съобщи генералният секретар на пакта Йенс Столтенберг. Той уточни след края на двудневното министерско заседание, че промените предвиждат извършването на проверки за устойчивост на мрежите, включително по отношение на собствеността, управлението, чуждите инвестиции. По неговите думи целта е мрежите да бъдат в състояние да работят при всякакви обстоятелства. Министрите са обсъдили също обстановката в Сирия и в Афганистан. Те са потвърдили финансирането за афганистанските сили за сигурност. Столтенберг призова за спокойствие и сдържаност след президентските избори в Афганистан. Ще останем в тази страна толкова дълго, колкото е необходимо, защото цената за преждевременно изтегляне би била твърде висока, поясни той. \"Ислямска държава\" (ИД) се опитва да стъпи в Афганистан, допълни генералният секретар. Той призова талибаните да покажат воля за отстъпки в преговорите за постигането на мирно решение. Столтенберг отново отбеляза, че съюзниците засега остават на различни виждания за изхода в Сирия. Той приветства предложението на Германия за обособяването в северните части на Сирия на зона на сигурност с повишен международен принос. Приветствам предложения, които ще доведат до напредък, поясни той. По думите на генералния секретар Турция има голям принос в борбата с ИД. Няма искане НАТО да разположи сили в Сирия, посочи Столтенберг.", "date": "2019.10.25", "title": "Столтенберг: НАТО разширява правилата за надеждност на далекосъобщителните мрежи"}
{"url": "https://www.24chasa.bg/novini/article/7729279", "text": "Кораловото покритие около някои от туристическите острови от емблематичния Голям бариерен риф в Източна Австралия е намаляло с 40 до 50 процента за двете десетилетия от 1999 г. насам, предаде ДПА, позовавайки се на дългосрочно научно изследване. За целите му са анализирани данни от гмуркания, осъществени между 1999 и 2019 г. на 100 места край рифовете на някои от най-популярните туристически острови - Уитсъндей, Магнетик, Кепел, намиращи се централно и южно от най-голямата коралова екосистема в света, предаде БТА. Данните са сравнени с исторически документи и данни за околната среда. Живите, твърди корали - наподобяващи скали структури, които са от съществено значение за изграждането на рифове - са намалели почти наполовина, след като са били изложени на редица въздействия - топлинен стрес, циклони, лошо качество на водата, според проучването, публикувано в сп. \"Ecological Applications\". Авторите му от университета \"Джеймс Кук\" споделят, че са били до такава степен \"шокирани\" от \"тревожните\" данни, че са ги проверили отново и отново. \"Нормалните цикли на смущения и възстановяване са естествени. В исторически план рифът има добър възстановителен потенциал. Под въздействие на човека обаче се увеличава честотата на смущения като избелването на корали, и между събитията остава малко време за пълно възстановяване\", отбелязва ръководителката на изследването Даниела Чекарели. По думите й двете основни причини за изменения в коралите са топлинният стрес и колко добре всяко място се възстановява между смущенията. От значение за възстановяването е и качеството на водата. \"Ако можем да разрешим проблема с качеството на водата на локално ниво и климатичните проблеми на глобално, има надежда\", казва Чекарели. В миналото учените са смятали, че на коралите са необходими около 10 години, за да се възстановят от големи смущения, ако условията са благоприятни, и до 20 години за цялата коралова общност, включително бавнорастящите корали. Сега обаче има опасения, че подобни събития ще се случват на толкова кратки интервали, че за коралите ще бъде трудно да се възстановят в близко бъдеще, до голяма степен заради климатичните промени.", "date": "2019.10.25", "title": "Кораловото покритие около острови от Големия бариерен риф е намаляло наполовина"}
{"url": "https://www.24chasa.bg/novini/article/7729298", "text": "Всеобща стачка е обявена от няколко големи профсъюза в Италия. Засегнати са всички категории обществен транспорт, включително влаковете и самолетите. Това съобщиха от пресцентъра на Министерството на външните работи. По информация на българското посолство в Рим стачката засяга не само автобусния транспорт и метрото, но и сметосъбирането и училищата. Градският транспорт стачкува в интервала от 08.45 ч. до 17.00 ч. Спирането на влаковете на национално ниво ще продължи до 21.00 ч. От Държавните железници уточняват, че бързите влаков и регионалните влакове се движат по разписание в часовите зони от 6.00 ч. до 9.00 ч. и от 18.00 ч. до 21.00 ч. Осигурени са и връзки между централната гара „Термини“ и летище „Леонардо да Винчи“. Ръководителите на въздушното движение ще стачкуват до 17 ч. Към момента няма информация за отменени полети от и за България. Очаква се между 20.00 ч. и 24.00 ч. да спрат метрото, автобусите и локалните ж.п. линии. По информация на Генералното ни консулство в Милано там няма отменени полети за България. Транспортът в града функционира ограничено и частично, но се след 18:00 ч. се очаква той да преустанови движението си, в това число и метрото. Препоръчваме на българските граждани, които посещават Италия или постоянно пребивават в страната, да следят разписанието на транспорта и да се информират предварително за настъпили промени в графиците. При необходимост от съдействие българските граждани могат да се свържат с посолството на България в Рим на телефони: +39 06 3224640; +39 06 3224643, и с генералното консулство в Милано на телефони: +39 02 84942941; +39 333 7826043.", "date": "2019.10.25", "title": "Външно: Стачка блокира транспорта в Италия"}
{"url": "https://www.24chasa.bg/novini/article/7729170", "text": "Високоскоростният път от Русе ще преминава край западния вход на Велико Търново – на по-малко от три километра от Старата столица. Това става ясно от инвестиционния проект за стратегическия за цяла Северна България инфраструктурен обект, който постъпи в Община Велико Търново. В документацията е представено проектното трасе на територията на общината, предадоха от пресцентъра на местната администрация. От ситуационния план става ясно, че магистралният път ще пресече настоящото първокласно шосе преди село Момин сбор, където е предвиден голям пътен възел. По скоростното трасе за Русе ще се излиза и директно на автомагистрала „Хемус“, чиято връзка ще е на около 10 минути с автомобил северозападно от Велико Търново. Пътен възел е предвиден и в района на Дебелец, откъдето ще се осъществи връзка с шосето към Прохода на Републиката. Ситуационният план потвърждава както приоритетното значение на двата големи инфраструктурни проект за правителството, така и превръщането на Велико Търново и територията на общината в пресечна точка на два европейски коридора. В момента тече едномесечен срок за представяне на възражения по инвестиционния проект за пътя „Русе – Велико Търново“, в ход е и процедура по съгласуване с експлоатационните дружества и заинтересованите институции, съгласно разпоредбите на ЗУТ. Предстои утвърждаване на трасето в Комисията за земеделски земи /КЗЗ/ към Министерство на земеделието, храните и горите /МЗХГ/. Договорът за Издирване на археологически обекти ще бъде подписан началото на месец ноември 2019 г. За построяването на АМ „Хемус“ до Старата столица е осигурено гарантирано финансиране. В края на миналата година правителството на Бойко Борисов осигури целия необходим бюджет от 1,35 милиарда лева. Поставените срокове за строителство на всичките 134 километра са до началото на 2023 година.", "date": "2019.10.25", "title": "Скоростният път от Русе ще преминава край западния вход на Велико Търново"}
{"url": "https://www.24chasa.bg/novini/article/7729306", "text": "Премиерът на Албания Еди Рама обяви, че ще съди бившия премиер на Косово Рамуш Харадинай заради изявлението му, че е предотвратил подялбата на Косово и ограбването на 10 милиарда евро, които, както каза по-рано Харадинай, Рама, президентът на Косово Хашим Тачи и президентът на Сърбия Александър Вучич възнамерявали да си разделят, предаде Танюг. Рама обяви намерението си да съди Харадинай в телевизионно предаване. Харадинай каза в отговор, че албанският премиер има право да го съди и той ще уважи това право. Харадинай каза, че не е гледал интервюто на Рама и че позицията му против подялба на Косово е известна отпреди, информира БТА. По думите му една подялба би имала сериозни последици в политически план за Косово и би била голяма загуба. Позицията ми против подялба е легитимна, каза Харадинай и посочи, че работата му е била да защити Косово, земя на албанците и всички други. По-рано Харадинай обвини Рама, че оказвал върху него и президента Тачи натиск да премахне увеличените на 100 процента мита върху стоките от Сърбия. Рама каза по този повод, че Харадинай \"безскрупулно лъже\".", "date": "2019.10.25", "title": "Еди Рама ще съди Рамуш Харадинай за клевета"}
{"url": "https://www.24chasa.bg/novini/article/7729316", "text": "Отношенията между Турция и Русия през последните години преминаха на ново ниво. Това заяви днес турският вицепрезидент Фуат Октай, който държа реч на 21-ия Международен конгрес на руската преса, открит в Анкара, предаде ТАСС. През последните 15 години турско-руските отношения се развиват много активно и това има не само регионално, но и глобално значение. През последните години отношенията и сътрудничеството между Турция и Русия преминаха на \"много искрено и близко ниво\", посочи Октай. Той каза, че Анкара отделя особено внимание на разпространяването на новини и информация за Турция на руски език, предава БТА. Отдаваме на това особено значение, тъй като в международните организации освен английски език се използва и руски, и арабски език, подчерта турският вицепрезидент. 21-ият Международен конгрес на руската преса бе открит днес в Анкара и ще завърши на 27 октомври в Алания.", "date": "2019.10.25", "title": "Турският вицепрезидент: През последните 15 години отношенията ни с Русия станаха близки и искрени"}
{"url": "https://www.24chasa.bg/novini/article/7729329", "text": "Специализираният съд остави в ареста кметът на Несебър Николай Димитров и още трима задържани с него. Зад решетките ще бъдат Георги Георгиев, Петър Тодоров и Атанас Япаджиев. Без никаква мярка излиза само Константин Лефтеров, който е кандидат за общински съвет от Свети Влас. Ще преценим дали да протестираме неговото освобождаване каза наблюдаващият прокурор. Няма доказателства Николай Димитров да е лидер на престъпна група.", "date": "2019.10.25", "title": "Кметът на Несебър остава в ареста, няма доказателства да е лидер на престъпна група"}
{"url": "https://www.24chasa.bg/novini/article/7729349", "text": "Миниатюрен бръмбар в кехлибарен цвят бе кръстен на активистката Грета Тунберг от открилия съществуването му ентомолог, се казва в информация на Лондонския природонаучен музей, цитиран от Франс прес. \"Избрах това название, защото съм много впечатлен от дейността на младата активистка и искам да почета невероятния й принос за разглеждането на екологични въпроси\", заяви Майкъл Дарби, който открил миниатюрния бръмбар от семейство Ptinidae сред 22 милиона екземпляра в колекцията на музея, предаде БТА. Насекомото Neloptodes gretae е с дължина по-малко от 1 милиметър и няма очи, нито крила. Открито е в почвата в Найроби през 60-те години на миналия век, се уточнява в комюнике на музея. Експертът Макс Баркли от музея поясни, че стотици видове предстои да бъдат открити в същата колекция и в света, някои от които ще изчезнат преди дори да бъдат идентифицирани заради намаляването на биоразнообразието.", "date": "2019.10.25", "title": "Грета Тунберг стана име на миниатюрен бръмбар"}
{"url": "https://www.24chasa.bg/novini/article/7729359", "text": "САЩ ще въведат санкции срещу Турция, в случай че турските въоръжени сили открият огън по отрядите на кюрдите, изтеглящи се от \"зоната за сигурност\" в Северна Сирия. Това заяви днес американският президент Доналд Тръмп, цитиран от ТАСС. Турция напълно разбира, че не трябва да се стреля по кюрдите, напускащи територията, която ще се нарича \"зона за сигурност\". Не е необходимо да се повтаря, че в случай на нарушения ще бъдат въведени широкомащабни санкции, написа Тръмп в Туитър, съобщава БТА.", "date": "2019.10.25", "title": "Тръмп: Въвеждаме санкции срещу Турция, ако откриe огън по кюрдите"}
{"url": "https://www.24chasa.bg/novini/article/7729363", "text": "Трябва да мотивираме повече деца и техните родители към професионалното образование - най-висок ръст на доходите ще имат тези професии, които изискват професионално и професионално техническо образование. Това заяви в Плевен министърът на образованието Красимир Вълчев, цитиран от БТА. Той посочи, че затова министерството увеличава приема в професионалните училища, предоставя допълнителни средства и въвежда дуална форма на обучение. Установихме, че тя е по-привлекателна за учениците, уточни министърът. Тази година имаме близо 3 хиляди ученици в дуалната форма, което е два пъти повече от миналата година, но все още е крайно недостатъчно, отбеляза той. Министърът допълни, че насърчават всички гимназии да се включат в дуална форма. Към нея проявяват интерес големите предприятия, но търсим начини тя да стане по-гъвкава и да достигне до малките и средни предприятия, каза Вълчев. През следващите 10 години ще имаме най-голям недостиг на технически кадри с професионално и висше образование според точни прогнози, изтъкна министърът. \"Ще има недостиг във всички професии, но най-болезнен ще бъде на технически специалисти, водни инженери, енергетици, в машиностроенето, механотрониката, електротехниката. Този период от 10 години ще бъде критичен да задържим повече млади хора, да ги стимулираме към професионално и висше образование, за да стигнем такова ниво на доходите, което да стопира миграцията\", подчерта Вълчев. По думите му в период над 10 години се очакват още по-мащабни дигитални трансформации в резултат на навлизане на машините с изкуствен интелект. \"След 2030 г. много ще зависи дали ще имаме достатъчно IT-специалисти. Затова сега въвеждаме дуалното обучение и стимулираме учениците. Бизнесът чувства, че трябва да се осигурява кадрово, тъй като следващите години ще бъдат ключови - най-големият ръст на заплатите ще бъде в позиции, които изискват професионално и професионално-техническо образование\", подчерта той. Министър Красимир Вълчев участва в Плевен в Кръгла маса с акцент професионалното образование и дуалното обучение. Домакин бе изпълняващият длъжността областен управител д-р Красимир Трифонов, с участието на бизнеса, професионални гимназии и РУО.", "date": "2019.10.25", "title": "Вълчев: Най-добре платени ще са професиите, които изискват техническо образование"}
{"url": "https://www.24chasa.bg/novini/article/7729381", "text": "Огнище на африканска чума по свинете (АЧС) е регистрирано в района на с. Мочуре, община Рудозем, съобщиха от Областната администрация в Смолян, цитирани от БТА. Поредният случай на АЧС е установен при глиган в района на Мочуре. За обявената инфектирана зона е издадена заповед за ограничаване на достъпа до горски територии, което включва забрана за дърводобив, лов и туризъм до 22 ноември. Инфектираната зона попада на територията на Държавното горско стопанство в с. Смилян. В района, в който е наложена забраната за достъп ще се разрешава извършването на неотложни дейности след разрешение от Областната епизоотична комисия. Ограниченията за останалите пет инфектирани зони в Смолянска област бяха отменени в началото на октомври. Всички случаи на установяване на заразата са при мъртви диви прасета.", "date": "2019.10.25", "title": "Поредно огнище на чума по свинете регистрирано в област Смолян"}
{"url": "https://www.24chasa.bg/novini/article/7729130", "text": "Премиерът на Албания Еди Рама направи оценката, че ЕС е предал премиера на Северна Македония Зоран Заев, съобщават македонски информационни сайтове. В предаването \"Мнение\" по албанската телевизия Клан Рама каза, че обстоятелствата в Македония са различни от тези в Албания и заяви, че след неуспеха на Албания с незапочването на преговори с ЕС няма да подаде оставка. Ще подам оставка само ако не си свърша работата, заяви премиерът, предаде БТА. В случая със Заев нещата са различни и при такива обстоятелства всички други биха си подали оставката, защото от Заев бе поискано да смени името на държавата. А знаете ли какво означава да се смени името на страната? Това е като ти да си смениш името и вместо Февзиу да те наричат Сами, каза Рама. Той допълни, че една от забележките на ЕС за Албания е била, че Конституционният съд не функционира от две години. Според Рама това е успех, защото този съд е \"изчистен от реформата в правосъдието\".", "date": "2019.10.25", "title": "Премиерът на Албания Еди Рама: ЕС предаде Зоран Заев"}
{"url": "https://www.24chasa.bg/novini/article/7729187", "text": "Венецуелският президент Николас Мадуро заяви, че в Боливия протича опит за държавен преврат, имайки предвид протестите след спорните президентски избори, и призова към солидарност към боливийския президент Ево Моралес, предаде Франс прес, цитирана от БТА. \"Изразяваме нашата солидарност с боливийския народ и по-специално с нашия брат президента Ево Моралес\", заяви Мадуро на срещата на върха на Движението на необвързаните в азербайджанската столица Баку. Според Мадуро Ево Моралес \"е изправен пред кампания за дестабилизиране, пред опит за държавен преврат, воден от чужди сили, които се опитват да лишат боливийския народ и избиратели от техните демократични права\". \"Трябва да признаем легитимността на победата на Ево Моралес в Боливия\", заяви той. Самият Моралес определи обявената в Боливия обща стачка като планиран от десницата държавен преврат и призова привържениците си да се мобилизират.", "date": "2019.10.25", "title": "Мадуро: В Боливия протича опит за държавен преврат"}
{"url": "https://www.24chasa.bg/novini/article/7729201", "text": "Учениците в турския град Одрин няма да могат да носят мобилните си телефони в училище, съобщи турската телевизия НТВ, цитирана от БТА. Съответно решение е било взето от директорите на училищата в града, тъй като носенето на мобилни телефони (главно смартфони) от учениците пречи на учебния процес. Забраната за използване на мобилни телефони от децата в училищата влиза в сила от 28 октомври. Нареждането е изпратено до родителите на учениците в град Одрин. Телевизия НТВ информира, че повечето родители одобряват решението, тъй като са наясно, че децата им прекарват твърде много време в интернет и най-вече в социалните мрежи, като при част от подрастващите вече има развита зависимост.", "date": "2019.10.25", "title": "В Одрин забраняват носенето на мобилни телефони в училище"}
{"url": "https://www.24chasa.bg/novini/article/7729203", "text": "Испанското правителство разполага с информация, че някои радикални групи искат да държат Каталуня в състояние на криза, заяви премиерът социалист Педро Санчес, цитиран от Ройтерс. \"Те ще намерят твърд и добре обмислен отговор от държавните служби за сигурност\", каза Санчес за телевизия \"Ла Сеста\" на въпрос за протестите, понякога съпътствани от насилие, които избухнаха в Каталуня след като нейни сепаратистки лидери бяха осъдени на затвор миналата седмица, предава БТА.", "date": "2019.10.25", "title": "Испанският премиер: Някои радикални групи искат да държат Каталуня в състояние на криза"}
{"url": "https://www.24chasa.bg/novini/article/7729142", "text": "Ние не сме престъпници. Никога не съм се занимавал с купуването на гласове, няма логика да го правя. Това заяви кметът на Несебър Николай Димитров. Той бе задържан по обвинение, че е лидер на престъпна група, която се е занимавала с купуване на гласове за предстоящите избори. Освен него в ареста са Георги Георгиев, който е общински съветник в Несебър, кандидатът за общински съветник от БСП Петър Тодоров, Атанас Япаджиев - кандидат за кмет на \"Свети Влас\" от \"Движение 21\", и Константин Лефтеров - кандидат за общински съвет също от \"Движение 21\". \"В края на август дори още не бях решил дали да се кандидатирам. Освен това на територията на Несебър има поне 10 листи и защо да искам да работя само с една или две\", обясни още Николай Димитров. Той добави, че неговата кампания е различна от тази на общинските съветници и поиска да бъде пуснат на свобода. Същото поискаха и останалите задържани. Поради това прокуратурата подробно описа престъпна схема, по която според обвинението се е извършвало купуването на гласове. Оказа се, че има основен свидетел с фамилия Балинов, който е бивш служител на общинското предприятие за поддръжка и ремонт в Несебър, и според адвокатите на Димитров бил уволнен, защото системно идвал на работа в нетрезво състояние. Според обвинението около 20 август Петър Тодоров отишъл при Балинов, който е жител на Свети Влас да го попита дали би работил за тях. Балинов трябвало да осигури 400 гласа, като за това щял да получи 10 000 гласа за себе си и между 3000 и 5000 лева за 4-ма организатори, а пък самите гласоподаватели щели да взема по 100 лева. След дни Балинов се видял в Несебър с Тодоров и Николай Димитров. Петър Тодоров бил ядосан, защото щял да бъде поставен на четвърто място в листата и настоявал да му помогне. Основният свидетел имал и среща на 2 октомври с Георги Георгиев, който също настоявал Балинов да работи за Тодоров, но за себе си не поискал нищо. Георгиев смятал, че на първо време трябвало да дадат по 50 лева на избирател, а останалите 50 лева след изборите. Балинов дал имената на трима души от село Оризаре, които щели да бъдат организатори. Последвали още няколко срещи. На една от тях - на 11 октомври на бензиностанция, Балинов бил предал списъци със 114 имена и взел 3000 лева. Според адвоката на Николай Димитров Ина Лулчева - в началото на септември Балинов отишъл в ДАНС и им разказал, че му предлагат да купува гласове. Защитата също така твърди, че той е бил настоятелният и до 20 септември никой не го е търсил, а той звънял 4 пъти на телефона на Георги Георгиев. Те също така попитаха защо прокуратурата е решила, че точно 400 гласа са нужни на Николай Димитров, при положение, че на предишни избори той е печелил с над 7000 гласа. Съдът ще обяви своето решение след 16:00 часа.", "date": "2019.10.25", "title": "Кметът на Несебър пред съда: Никога не съм купувал гласове, няма логика да го правя"}
{"url": "https://www.24chasa.bg/novini/article/7729084", "text": "\"Ислямска държава\", известни още като ДАЕШ, ИДИЛ или ИД, са терористична организация, създадена от джихадисти в Ирак и Сирия, повлияни от уахабитското движение. Те имат за цел да въведат халифат в сунитските райони с мнозинство в Ирак и Сирия. През юни 2014 г. те превзеха градовете Мосул, Фалуджа и Тикрит. Абревиатурата ИДИЛ произлиза от \"Ислямска държава в Ирак и Леванта\", а ДАЕШ е арабското наименование на \"Ислямска държава”: al-Dawla al-Islamiya fi al-Iraq wa al-Sham. През 2014. \"Ислямска държава\" превзема и сърцето на планината Синджар, пленевяйки хиляди деца, жени и мъже от малцинството на язидите. Момичетата и жените са отвлечени за сексуални робини, а мъжете - убити. ИДИЛ счита язидите за поклонници на дявола, а ООН определи атаката на терористите като \"геноцид\", информира \"Ню Йорк таймс\". В моментите преди да изнасилят малолетните деца, бойците на терористичната организация отделят време, за да обяснят на момичетата, че това, което правят с тях, не е грях. Тъй като до преди да бъдат отвлечени, те са изповядвали друга религия, но според законите на джихадистите – изнасилването не се счита за грях, дори обратното – Коранът ги насърчава да го правят. Терористите сграбчват момичета, придърпват ги към себе си и тогава, коленичейки до леглото, се молят преди да обладаят невръстните девойки. Когато всичко приключи – те отново се молят, оправдавайки изнасилването с част от религията им. Една от жертвите споделя: \"Непрекъснато му казвах, че ме боли. Молих го да спре. Той ми заяви, че според исляма изнасилването е разрешено. Сподели ми, че дори по този начин се доближава до Бога.\" Систематичното изнасилване на жени и момичета от малцинството на язидите е дълбоко вплетено в организацията и радикалните разбирания на бойците от ИДИЛ. Търговията именно на тези жени и деца вече се е превърнала в нещо нормално. Те са отделени в специални помещения, някои от тях огледални, дори има паркинг с автобуси, откъдето тръгват на пазар, за да бъдат продадени. \"Ислямска държава\" имат специална разработена бюрокрация за сексуалното робство, включително договори за продажба, нотариално заверени от ислямски съдилища, които се управляват от джихадистите. Те дори имат наръчник сексуалното робство с интрукции за употреба, написан лично от тях. Те не само, че оправдават насилието, но и го издигат и празнуват всяко сексуално посегателство, като духовно и полезно. 15-годишно момиче, което беше пленено и продадено в долините на планина Синджар, казва пред \"Ню Йорк таймс\": \"Всеки път, когато идваше да ме изнасили, той се молеше. Той ми казваше, че това е ибада (ислямски термин - преданно служене на Аллах). Обясняваше ми как изнасилването ми е неговата молитва към Бога, но аз му заявих, че това, което прави, е грешно и няма да го доближи до Бог. Тогава той ми каза: \"Не, разрешено е.\" Официалното въвеждане на системното сексуално робство от ДАЕШ датира от 3 август 2014 г., когато бойците нахлуват в селата от южната страна на планината Синджар. Язидите представляват по-малко от 1,5% от приблизителното население на Ирак, което е около 41 млн. Офанзивата на планината е само 2 месеца след падането на Мосул, вторият по големина град в Ирак.  Експерт от Чикагския университет, изучаващ малцинството на язидите, заяви: \"Нападението в планината беше толкова сексуално завоевание, колкото и за териториално облагодетелстване\". Той е част от фондация, която осигурява психологическа подкрепа за избягалите.", "date": "2019.10.25", "title": "Бойците на \"Ислямска държава\": С изнасилването се доближаваме до Бог"}
{"url": "https://www.24chasa.bg/novini/article/7729353", "text": "Виетнамка се притеснява, че дъщеря й може да е сред 39-те загинали в камиона в Есекс, Великобритания. Получила съобщения на телефона от нея, че умира, защото не може да диша. Семейството на 26-годишната Фам Ти Тра Май търси помощ, след като майката на момичето получила редица ужасяващи смс-и.  Предполага се, че младото момиче е сред осемте жени, които бяха открити замръзнали в ремаркето, заедно с още 31 мъже. В съобщенията, пратени във вторник в 22:28 часа британско време, Фам Ти Тра казва на майка си: \"Умирам, защото не мога да дишам. Обичам те много... съжалявам\". Майката споделя, че дъщеря й пътувала до Китай, за да стигне до Великобритания в търсене на по-добър живот. Докладът за случката се е появил във виетнамска гражданска мрежа \"Пространство на човешките права\", но все още не е извършена по-нататъшна проверка относно твърденията в него. По-рано бе съобщено, че всички загинали в камиона са китайци, но семейството на Фам Ти Тра се опитва да разбере дали и тя не е сред тях, тъй като часът, в който е пратила съобщенията, съвпада много и с този на трагичния случай в Есекс. Според източник на \"Дейли мейл\" има все повече данни, че в превозното средство може да е имало и виетнамски граждани. Говорителят на виетнамското посолство в Лондон потвърди, че от полицията са се свързали с тях. Разследващите трети ден разпитват младия шофьор, за да решат дали да го обвинят в убийство или да го освободят, което трябва да стане ясно по-късно днес. Телата на загиналите мигранти са преместени с линейка в моргата, където предстоят допълнителни експертизи през следващата седмица.", "date": "2019.10.25", "title": "Виетнамка се страхува дали дъщеря й не е сред 39-те трупа в камиона. Писала й смс: Умирам, не мога да дишам"}
{"url": "https://www.24chasa.bg/novini/article/7729419", "text": "Финландската компания “Патриа” дари ново оборудване на мемориалния комплекс край с. Горни Дъбник за 142 г. от героичното сражение, решаващо за победния ход на освободителната война. Местните жители и туристите ще разполагат с нови пейки за отдих, кошчета за отпадъци и информационни табели. Пред паметта на загиналите в историческите боеве от 24 октомври 1877 г. се преклониха посланикът на Финландия у нас Пайви Блиникка и Владимир Токтаев, аташе на Генералното руско консулство в Русе. Свещеник отслужи панихида пред черквата “Св. Георги Победоносец”, а за почит в мемориалния парк се събраха десетки. По време на Руско-турската война битката при Горни Дъбник е най-голямата с участието на финландски войници. 23-има от тях загиват, още 100 са ранените в октомврийските боеве преди 142 г. “По-рано бях военнослужещ и ясно си спомням марша, който разказва как финландската гвардия се връща вкъщи от Балканите и от Горни Дъбник. Винаги съм искал да видя това място”, каза представителят на “Патриа” Юха Юстиоки.", "date": "2019.10.25", "title": "“Патриа” с дарение за 142 г. от битката при Горни Дъбник"}
{"url": "https://www.24chasa.bg/novini/article/7729435", "text": "Президентът на Северна Македония Стево Пендаровски каза, че употребата на новото име на страната ще изчака, докато започнат преговорите с ЕС, предаде македонският портал Плус инфо. Президентът Пендаровски обяснява, че това, което ще остане на изчакване, докато започнат преговорите с ЕС за присъединяване, е част от Преспанското споразумение, която се отнася до вътрешната или външната комуникация и употребата на новото име на страната. Той добавя обаче, че след няколко месеца Северна Македония ще стане член на НАТО благодарение на постигането на Преспанското споразумение, предава БТА. \"Преспанското споразумение беше главна причина държавите членки на НАТО да одобрят приемането ни за член. Ако не през ноември или декември, то със сигурност през първите четири месеца на 2020 г. ще станем пълноправна членка на алианса и това е пряк резултат от Преспанското споразумение\", каза Пендаровски в интервю за гръцката телевизия Алфа. Коментирайки решението на европейските лидери за отлагане на началото на преговорите със Северна Македония и Албания, Пендаровски каза, че това е било истински шок за всички, не само за него и за гражданите, а и за целия политически елит на страната. Той добави, че всички политически лидери, както от редовете на управляващите, така и от опозицията, са съгласни, че Северна Македония е изпълнила всичко, което бе искано от нея, а ЕС изведнъж каза, че страната не е готова /да получи начало на присъединителни преговори", "date": "2019.10.25", "title": "Пендаровски: Употребата на новото име на Северна Македония ще изчака, докато започнат преговорите с ЕС"}
{"url": "https://www.24chasa.bg/novini/article/7729438", "text": "Извънредни мерки за движението по пътищата в Гърция се въвеждат за 26, 27 и 28 октомври, които са почивни дни за страната. Целта е безопасното пътуване на гражданите и предотвратяването на пътни инциденти, предвид очаквания засилен трафик, съобщи Дирекция \"Пресцентър\" на МВнР. Предвижданите мерки включват: - Охраняване на пътната мрежа по сектори, според пътните условия във всеки район; - Повишено полицейско присъствие и засилено охраняване на отсечки от пътната мрежа, където се наблюдават по-често пътно-транспортни произшествия; - Засилени мерки на \"Пътна полиция\" при влизане и излизане от големите градски центрове, където има оживено движение; - Засилени мерки на пътна полиция на места където има масово придвижване на пътници (летища, пристанища, гари и др.); - Специални мерки на места, където ще има празнични чествания. Забрана за движение на камиони с полезен товар над 1,5 тона от 25 октомври следобед до 28 октомври включително ще има на отделни пътни участъци на автомагирстралите ?8 (Атина - Патра), ?1 (Атина - Солун - Евзони), А11(Схиматари - Халкида) , А5 (Йониа одос), А7(Централен Пелопонес), А71 (Левктро - Спарта) , както и националните магистрали Солун - Неа Муданиа и Солун-Кавала. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 и с генералното консулство в Солун на телефони: +30 2310 829 210, +30 2310 869 510, +30 2310 854 004", "date": "2019.10.25", "title": "Въвеждат извънредни мерки за движението по пътищата в Гърция"}
{"url": "https://www.24chasa.bg/novini/article/7729382", "text": "Фотографски проект показва каква част от себе си са загубили ледниците на Исландия. Екип от \"страната на ледовете\" и Шотландия са повторили кадри, направени от 80-те, този път с дронове. Те са съсредоточени върху южната страна на глетчера Ватнайокул, която обхваща около 7 700 кв. км земя, разказа Би Би Си. \"Вижда се поразителна разлика за много кратко време“, коментира д-р Кииран Бакстър от университета в Дънди. Проектът, в който участват и университетът на Исландия, и Исландската метеорологична служба, използва въздушни снимки, направени от самолет в проучване през 80-те години. Тогава са направени хиляди изображения, често на припокриващи се участъци. Сега чрез специален софтуер екипът ги трансформира в 3D-модел с висока резолюция. Чрез определени настройки кадрите могат да покажат терена от различни ъгли. Сега тези кадри могат да се напаснат към снимки, направени с дрон. Екипът се надява кадрите, които са направени преди близо 40 десетилетия, да бъдат показвани на света и обществото, за да видят колко бързо изчезват ледниците на Исландия. Те са изгубили около 750 кв. км от 2000 г. насам и губят около 40 кв. км всяка година. Това лято исландците се събраха, за да отбележат загубата на ледника Окьокул - един от 400-те в страната. През 2014 г. той дори загуби статута си на ледник, когато ледът стана прекалено тънък, за да се движи. Проблемът с топенето на ледниците, причинен от изменението на климата, е глобален проблем. Последният доклад на Междуправителствената група по изменението на климата (IPCC) предупреди, че до 2100 година по-малките ледници в Европа, Африка, Андите и Индонезия ще загубят повече от 80% от сегашната си ледена маса, ако въглеродните емисии останат високи. В резултат на това ще се покачи нивото на морското равнище, което може да доведе до огромни последици за милиони хора, предупреди ООН.", "date": "2019.10.25", "title": "Защо Исландия е все по-малко \"страната на ледовете\" (Снимки)"}
{"url": "https://www.24chasa.bg/novini/article/7729463", "text": "І. МЕТЕОРОЛОГИЧНА ОБСТАНОВКА: в източните райони ще се образува мъгла или ниска слоеста облачност. Минималните температури ще са предимно между 3° и 8°, по-високи по Черноморието. Утре до обяд мъглите в източните райони ще се разсеят и над страната ще бъде слънчево. Ще се появи слаб север-североизточен вятър. Дневните температури ще са малко по-ниски и максималните ще са между 21° и 26°, по морския бряг, където мъглата най-късно ще се разсее - около 20°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; Движението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.; Област Перник: Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Приморски“ - забранен за МПС над 12 т.; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; Движението в участъка Ботевград – Скравена от км 194+164 до км 194+700 се осъществява с повишено внимание поради строителни дейности. Участъкът е сигнализиран с пътни знаци. Срок до 26.10.2019 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път III-907: Движението по път III-907 Босна – Папазова нива км 0+000 до км 24+000 се осъществява с повишено внимание поради частични ремонтни дейности на асфалтова настилка. Участъкът е сигнализиран с пътни знаци. Срок до 28.10.2019 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път II-35: Движението по път II-35 Лешница – Троян от км 67+055 до км 67+715 се осъществява с повишено внимание поради полагане на електрозахранваща линия за временно захранване на автоматичните устройства записващи пътния трафик. Водачите да се движат със съобразена скорост. Срок до 26.10.2019 г.; Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 Пещера – Батак се осъществява в една лента от км 156+000 до км 158+000 поради частичен ремонт на асфалтовата настилка в дясна лента. Движението се осъществява в лявата лента и се регулира с пътни знаци. Срок 26.10.2019 г.; Път III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.10.2019 г.; Път III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 28.10.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 29.10.2019 г.; Път ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. Път ІІІ-3501: Движението по път III-3501 Одърне – Каменец от км 20+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.10.2019 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.11.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: Път III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; Ремонтни дейности: Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т поради ремонтни дейности на асфалтовата настилка. Обходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; Път II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; Път II-18 Движението по път II-18 Софийски околовръстен път в района на Герман при км 39+200 се извършва с повишено внимание поради оборудване на електронна система за ползване на републиканската пътна мрежа. Срок до 26.10.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок до 26.10.2019 г.; Път II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: Път III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 31.10.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.10.25", "title": "Вижте състоянието и ограниченията по пътищата за събота"}
{"url": "https://www.24chasa.bg/novini/article/7729453", "text": "САЩ ще засилят военното си присъствие в Сирия, за да продтвратят достъп на бойци от \"Ислямска държава\" до петролни находища, заяви днес на пресконференция в Брюксел министърът на отбраната Марк Еспър, който участва в срещата на министрите на отбраната от НАТО, предаде Ройтерс, цитирана от БТА. \"Ще поддържаме ограничено присъствие в Сирия, за да предотвратим достъп на ИДИЛ до приходи от петрол\", каза Еспър, като уточни, че то ще включва \"някои механизирани сили\" в Дейр аз Зур - петролния регион на Сирия, източно от река Ефрат. Еспър добави, че турските сили в Северна Сирия са заловили някои избягали джихадисти. Коментирайки предложението на Германия за международна мироопазваща операция в североизточна Сирия, Еспър, цитиран от ТАСС, заяви: \"Искам да кажа пределно ясно, че САЩ не разглеждат възможността за участие на свои сухопътни сили в каквато и да било международна операция. Но ние поддържаме инициативите на европейските страни от НАТО\". ", "date": "2019.10.25", "title": "Пентагонът: САЩ ще запазят военно присъствие около петролните находища в Сирия"}
{"url": "https://www.24chasa.bg/novini/article/7729090", "text": "Трагедията с  39 китайци, които бяха открити мъртви в хладилен камион в английското графство Есекс, породи много въпроси. Като един от тях е защо хора се транспортират изобщо при такива условия, несъвместими с живота. По този проблем експерт е говорил пред \"Дейли Мейл\". Той казва: \"При проверка с термокамера не може да се уловят живи същества в хладилен контейнер. При сканиране от нормален контейнер се забелязват силуети на хора (сиви сенки върху синия заряд). Докато в хладилен контейнер камерите за термично изображение не работят.\" Експертът, който е държавен служител, обяснява: \"Такива контейнери са просто твърде студени - и не може проверяващият да намери източниците на топлина, които са вътре в тях.\" \"Това знаят трафикантите на мигранти, което доказва, че те са умни. Те непрекъснато търсят нови вратички - както и в този случай, за съжаление завършил със смърт на невинни хора, те са били вътре като хванати в капан“. Полицията разследва на фона на зловещите открития - 39 трупа. Друг държавен служител потвърждава твърденията по-горе: \"Не можем да откриваме следи от хора в такива контейнери с помощта на нашето налично оборудване. Тези хора нямаха никакъв шанс да оцелеят. Дори ако охлаждането е изключено вътре, те са на практика херметически затворени и всеки, който стои там дълго време, се задушава и умира. В ковчезите има повече въздух, отколкото в такива контейнери\", пише Bild. Незаконната имиграция във Великобритания не е някакво ново явление. Местни жители са съобщавали в полицията за докери на мигранти. Нелегалните чужденци са били прехвърляни от камиони в минибуси и транспортирани по-нататък. Намирани са планини от изхвърлени паспорти. Мигрант си е търсил например обувките при подобен трансфер. Починалите през нощта в сряда около 2:30 часа на площадката на индустриален парк Waterglade в град Грейс. Полицията е била уведомена за случая час преди анонимен глас да подаде сигнала. Полицията арестува шофьора на камион Морис \"Мо\" Робинсън (25) в сряда по подозрение за убийство, което в четвъртък беше удължено на още 24 часа задържане под стража. Решаващо за разследването беше дали мигрантите са мъртви при пристигането си и дали той е замесен в обстоятелствата на смъртта - като част от трансфера на мигранти до крайната им цел. Днес стана ясно и че още двама души са били арестувани във Великобритания по време на разследването. Мъж и жена на 38 години от Уорингтън са заловените по подозрения, че са част от група за трафик на хора и са отговорни за смъртта на мигрантите, добавят още органите на реда.", "date": "2019.10.25", "title": "Защо трафикантите на мигранти използват хладилен камион"}
{"url": "https://www.24chasa.bg/novini/article/7729051", "text": "1 067 731 е броят на чуждестранните граждани, които са регистрирани през 2018 г. за временно пребиваване в Турция. Документът - вид временен паспорт, осигурява временно пребиваване на чужденците и на турски език се нарича тезкере. По данни на турската Дирекция за миграция, най-голям е броят на иракските граждани с временно пребиваване в Турция - 104 444 души. Следват тези от Сирия, Туркменистан, Азербайджан и Иран. Над половината от живеещите в Турция чужденци са регистрирани в Истанбул - 550 564 и най-малко в град Тунджели, Югоизточен Анадол. Тезкерето за временно пребиваване в Турция дава право на притежателите да живеят и работят в Турция със социална и здравна осигуровка, която е задължителна. Децата им имат право да учат в турските държавни училища. Те обаче нямат право на собственост на жилища и имоти, както и да теглят кредити от турските банки. Сирийските мигранти в Турция, чийто брой надхвърля 3,5 милиона души са със статут на гости. На 76 443 сирийци бе дадено турско гражданство през тази година.", "date": "2019.10.25", "title": "Над един милион чужденци са със статут на временно пребиваващи в Турция"}
{"url": "https://www.24chasa.bg/novini/article/7729062", "text": "Вече трябва да презентираме индустриални зони, защото много от инвеститорите искат готови халета - да вкарат машини и да започнат да работят. Това е целта ни и Плевен е приоритет - Плевен има своя потенциал. Това заяви днес пред журналисти в Плевен Емил Караниколов - министър на икономиката, цитиран от БТА. Той припомни, че преди година Министерството на икономиката е поискало от общините да изпратят предложения за терени, които могат да отговарят на изискванията за създаване на нови индустриални зони. Плевен - общината и областната администрация, изпратиха такива предложения, уточни министърът. Той поясни, че след като са направили анализ с екипа на Томислав Дончев в продължение на година, вече са почти готови със Закон за индустриалните зони. Този закон ще дава възможност на инвеститорите, които са в индустриални зони да получават повече преференции - и от държавата и от общините, както и от оперативните програми, т.е. европейско финансиране, изтъкна Караниколов. \"В Плевен съм, защото исках да видя конкретно терените, които са предложени. Те са около 130 декара, има възможност за окрупняване - общински и държавни терени, т.е. индустриалната зона да бъде около 200 декара. Тази или другата сряда ще бъде взето решение от МС за осигуряване на пари от държавния бюджет на общината за изграждане на един път, който ще свързва индустриалните зони\", поясни министърът. По думите му, предложението на държавата е в Плевен, по модела на Стара Загора, да се направи обща индустриална зона между общината и държавата. Това да стане и в други общини. \"Плевен е една от приоритетните ни общини. Тук очакваме скоро да имаме и път. Интермодален колектор за разтоварване на товари. Предложението, което правим, е общината по най-бързия начин да създаде общинско дружество, в което да апортира терена, който днес аз разгледах, а държавата през националната компания \"Индустриални зони\" ще влезе през увеличаване на капитала с пари, като те ще бъдат реализирани за изграждане на инфраструктура, тъй като в момента теренът е поляна, но инвеститорите не търсят това\", подчерта министърът. Второто нещо, за което съм в Плевен - правим анализ по ОП \"Иновации и конкурентоспособност\" - европейските средства, които се дават за бизнеса. Констатирахме за Плевен, че по тази програма има голям интерес - 207 одобрени предложения за последния програмен период, от тях 129 вече са реализирани и са платени, 71 са в процес на работа, 7 са прекратени поради искане на бенефициента - т.е. процентът на прекратените е изключително малък. От тази гледна точка мисля че е изключително важно - ще говорим и с областна управа и общинската администрация, да предоставят помещение, където ние ще изнесем офис на ОП \"Иновации и конкурентоспособност\" в Плевен. Целта е бизнесът да работи директно с представители от тази програма и по-бързо и по-лесно да му се случват проектите. Караниколов допълни, че през последните две години има одобрени инвестиционни проекти за около 130 милиона за региона на Плевен, като от тях са осигурени 3 хиляди работни места. Вече е открито едно от предприятията, в момента се сертифицира още един проект и има двама корейски инвеститори, които последният месец разглеждат един от терените в Плевен, където днес министърът е бил. Караниколов гарантира, че до две-три седмици ще има изнесен офис.", "date": "2019.10.25", "title": "Караниколов: Трябва да представяме индустриални зони, защото много от инвеститорите искат готови халета"}
{"url": "https://www.24chasa.bg/novini/article/7728857", "text": "В социалните мрежи беше разпространено видео, на което се вижда учителката да удря шамар на детето. „В началото на месеца, на 3-ти получих видеоклипа от група във фейсбук, в която си споделяме задълженията, класната пише какви домашни работи имат децата. Преглеждайки клипа видях, че това, което се случва на този клип е с участието на моето дете. Госпожата му крещи, удря го и му казва да отива ида си лекува нервите, ако не се чувства добре”, каза Иван Чаталски – баща на дете, което участва в клипа. „Когато се прибрах, го попитах какво се е случило днес и той каза, че госпожата го е ошамарила. В последствие ми каза и че това не е първият път, в който това се случва”, каза още той. Директорът на училището Даниела Игнатова знае за случая и е направила проверка. „Г-н Чаталски ме уведоми за случая още на другия ден. Показа ми клипа. След това аз предприех съответните действия и извърших проверка. Междувременно родителите не са сигнализирали на мен официално. Сигнализирали са официално в Регионално управление по образованието. Оттам също направиха проверка”, коментира тя.", "date": "2019.10.25", "title": "Бащата за учителката, която бие във Варна: Тя изпрати сина ми да си лекува нервите (Видео)"}
{"url": "https://www.24chasa.bg/novini/article/7728899", "text": "С благотворителна кауза и вяра в победата кандидат-кметът на Коалиция \"БСП за България\" в Сандански - Младен Тимчев, закри кампанията си. В четвъртък вечерта той и кандидатите за общински съветници събраха на пресконференция съмишленици, граждани и приятели, на която отново дискутираха развитието на общината. Тимчев избра нестандартен начин за закриване на предизборната си кампания, който обаче напълно отговаря на управленската му програма. Вместо гръмки концерти и митинги той реши да вложи средствата, спестени от тези събития, в специален фонд, в който ще се набират средства за книги в библиотеките на читалищата в цялата община. Първата вноска за благородната кауза ще бъде от Младен Тимчев и неговия екип. \"Ние гарантираме прозрачно управление на община Сандански, ако получим доверието на гражданите. Ще бъдем винаги с лице към хората независимо къде живеят - в града или селата. Ще отворим общината за гражданите. Те също ще имат думата при вземането на решения, които касаят публичните разходи и въпроси, свързани с тяхното бъдеще\", категоричен бе Младен Тимчев. Той призова жителите на общината да гласуват на 27 октомври по съвест и да не продават гласа си. Защото само по този начин ще демонстрират своята отговорност за развитието на община Сандански и за по-доброто бъдеще на своите деца.", "date": "2019.10.25", "title": "С кауза и вяра в победата Младен Тимчев закри кампанията си"}
{"url": "https://www.24chasa.bg/novini/article/7728914", "text": "За постоянно остава под стража  . Окръжният съд – Монтана взе най-тежката мярка за неотклонение задържане под стража на Ц. П. В. - обвинен за палеж на автомобил, след който е избухнала експлозия в жилищен блок в Монтана, нанесени са големи щети и е бил застрашен живота на много хора. През нощта на 7 октомври т. г. в гараж на жилищна кооперация в областния град избухна взрив, който разби автомобил „Волво ХЦ -60“ - собственост на лизингова фирма и ползван от К. И. Б. и нанесе щети на цялата сграда. На 23 октомври полицията арестува за престъплението Ц. П. В., а ден по-късно Окръжна прокуратура – Монтана поиска постоянна марка „Задържане под стража“ на 55 годишния мъж. Според прокуратурата от събраните в хода на досъдебното производство доказателства може да се направи обоснован извод, че Ц. П. В. е извършител на палежа - тежко умишлено престъпление, което е с висока степен на обществена опасност и е нанесло не само значителни материални щети по автомобила и сградата, но и е застрашило живота на много хора – обитатели на газифицираната кооперация. Задържаният мъж е многократно осъждан с трайно формиран престъпен начин на живот и, ако бъде оставен на свобода, може да се укрие и извърши друго престъпление, заявиха от прокуратурата. Според приложената към делото справка за съдимост Ц. П. В. е изтърпял 17 присъди за кражби, грабежи, изнасилвания, побои и посегателство на служител на МВР. Служебната защита на обвиняемия поиска от съда да не уважи искането на Окръжна прокуратура с довода, че от наличните доказателства не може да се направи извод, че е извършил престъплението. „Не съм извършил това престъпление!“, каза пред съда и Ц. П. В. и поиска по-лека мярка за неотклонение. След като обсъди събраните по досъдебното производство доказателства, съдът обяви, че са налице достатъчно основания, за да се направи категорично обосновано предположение, че обвиняемият е извършител на деянието.Направената ДНК експертиза на намерените на мястото на палежа кръв и биологични следи напълно съвпадат с профила на Ц. П. В., а записите на камери са установили движението на обвиняемия в района преди палежа, заяви съдията. Налице е както обосновано предположение, че Ц. П. В. е извършител на престъплението, за което е обвинен, така и опасността той да се укрие и извърши друго престъпление, обяви съдът и взе мярка за неотклонение „Задържане под стража“ на Ц. П. В. Определението може да се обжалва и протестира пред Софийски апелативен съд в тридневен срок.", "date": "2019.10.25", "title": "Задържаният за взрива в Монтана остава за постоянно в ареста"}
{"url": "https://www.24chasa.bg/novini/article/7728906", "text": "Новоизбраният председател на Европейската комисия Урсула фон дер Лайен все още очаква румънските власти да й предложат ново име за еврокомисар. Това съобщи говорител на ЕК. Той уточни, че в понеделник следващата седмица Фон дер Лайен ще разговаря с новите кандидати за еврокомисари от Унгария и от Франция. Говорителят добави, че Фон дер Лайен очаква Букурещ бързо да представи новото си предложение за член на комисията, информира БТА. Новоизбраният председател се надява броят на еврокомисарите мъже и жени да бъде поделен поравно и би съжалявала, ако в процеса на предложения, изслушвания и оценка този стремеж не бъде постигнат, добави говорителят. Той отбеляза, че от тримата отхвърлени досега от Европейския парламент кандидати за еврокомисари двама са били жени. Въпреки всичко в новата комисия ще има повече жени от всякога, уточни говорителят.", "date": "2019.10.25", "title": "Урсула фон дер Лайен още очаква предложението на Румъния за нов еврокомисар"}
{"url": "https://www.24chasa.bg/novini/article/7728943", "text": "За броени часове първомайски полицаи разкриха и задържаха автор на взломна домова кражба. Вчера сутрин в районното управление се явил 72-годишен жител на село Крушево и разказал, че през нощта от къщата му били задигнати близо 200 лева, съобщиха от пресцентъра на МВР. При предприетите незабавни оперативни и издирвателни действия малко по-късно в полицейския арест бил отведен 34-годишен съсед на потърпевшия, с множество криминални регистрации и осъждан за подобни посегателства. С постановление на Районна прокуратура - Първомай мъжът е привлечен като обвиняем, задържан е за срок до 72 часа.", "date": "2019.10.25", "title": "За броени часове хванаха крадец в Пловдивско"}
{"url": "https://www.24chasa.bg/novini/article/7728969", "text": "Френският финансов министър Брюно Льо Мер заяви днес, че обещаните суми за попълване на международния фонд за подпомагане на бедните страни да се справят с климатичните промени ще достигнат 11 милиарда долара, предаде Асошиейтед прес, цитирана от БТА. На конференция в Париж, посветена на попълването на така наречения Зелен фонд за климата, Льо Мер окачестви това като \"голям успех\". Той добави, че \"това е европейски успех\", и отбеляза, че само Франция, Германия и Великобритания предоставят почти половината от сумата. Решението на президента на САЩ Доналд Тръмп да не отпусне сумата от 2 млрд. долара от общо 3 млрд. долара, обещани от предшественика му Барак Обама, допринесе за недостиг на средства във фонда, който останалите страни се мъчеха да запълнят. Срещата в Париж се състоя малко повече от месец преди годишната конференция за климата на ООН, която тази година ще бъде в чилийската столица Сантяго.", "date": "2019.10.25", "title": "Обещаните суми за глобалния фонд за климата достигнаха близо 11 млрд. долара"}
{"url": "https://www.24chasa.bg/novini/article/7728987", "text": "Туристи пият вода в петзвезден хотел в Катманду, без да подозират, че зелените чаши в ръцете им някога са били бутилки, захвърлени от нетърпеливи катерачи, бързащи да се изкачат на връх Еверест. В домовете в непалската столица бавно си проправят път най-различни артикули - от тенджери до лампи, направени от отпадъчни продукти от Еверест като част от усилията на властите и бизнеса да се справят с пораженията, нанасяни с десетилетия от планинарството с търговски цели. Тонове бокулци, сред които празни метални кутийки и газови бутилки, шишета, пластмасови приспособления за катерене, обсипват планината, наричана \"най-високия контейнер за отпадъци в света\". \"Не е нужно боклукът да се пропилява\", казва Набин Бикаш Махарждан от местната рециклираща група Blue Waste to Value (BW2V). \"Получихме микс от материали от Еверест - алуминий, стъкло, пластмаса, желязо, много от които биха могли да се рециклират\", обяснява той и допълва: \"Трябва да ги използваме повторно и да им придадем добавена стойност\". След като бяха отправени остри критики за състоянието на един от великите природени ресурси, правителството на Непал и планинарски групи тази година организираха шестседмично почистване. Изкачвайки близо 8000 метра от базовия лагер до най-близкия до върха лагер, 14-членният екип събра над 10 тона отпадъци, които бяха изхвърлени или закарани до центрове за рециклиране в Катманду. Работниците там сортираха на ръка материалите, като всеки вид има различен път към възраждането си: желязото се изпраща на компании за производство на арматура, нарязаните алуминиеви кенчета - на производители на инструменти, а отпадъчните бутилки се превърнат в домакински предмети. \"Боклукът е табу в нашето общество, приема се за цинизъм\", коментира Уджен Вангмо Лепча от компанията Moware Designs, която превръща отпадъци в декорация и чаши. \"Когато видят тези продукти, хората ахват как е възможно да се правят такива неща\", разказва тя. Техни продукти вече се използват в луксозни хотели, ресторанти и домове край столицата. Лепча казва, че все повече се засилва интересът към стоки, направени от спасен скрап от Еверест. Аанчал Мала от Hotel Yak & Yeti, луксозен петзвезден хотел в Катманду, уточни, че изборът на рециклирани стоки се обуславя от преминаването на хотела към устойчиви и екологосъобразни продукти. \"Не само е по-добре за нас и за околната среда, но се стига доста по-далеч (...) стимулитащо е за всеки, който се опитва да се включи в усилията за превръщането на планетата в по-добро място, намалявайки боклука\", отбелязва Мала. Ново съоръжение за боклук, наречено Sagarmatha Next по непалското име на Еверест, се довършва в Сианбоче на надморска височина от близо 3800 метра, откъдето преминават планинари и алпинисти на път към базовия лагер. Съоръжението ще преработва боклук и ще си сътрудничи с хора на изкуството и новатори в направата на нови продукти в опит да навлезе на този процъфтяващ пазар на стоки \"Еверест\". Планинари обаче предупреждават, че при тазгодишното почистване е събраната само малка част от боклука на връх Еверест. По-високите и труднодостъпни лагери продължават да са обспивани с изоставени принадлежности. Ледниците, топящи се от глобалното затопляне, разкриват боклук от години, но с нарастване на броя на алпинистите, опитващи се да покорят върха, се увеличават и екологичните предизвикателства. Единайсет алпинисти загинаха през сезон 2019 на Еверест, като представители на бранша критикуват Непал за издаването на рекордните 381 разрешителни, което води до хаос и задръствания по пътя нагоре. Не всички тела могат да бъдат свалени, така че и трупове лежат изоставени по склоновете. Водите, стичащи се от 8848-метровия хималайски връх, са заразени с какво ли не - от човешки екскременти до празни газови бутилки. Местни твърдят, че някои скъпо плащащи чуждестранни алпинисти - поне 30 000 долара струва да тръгнеш към Еверест - почти не обръщат внимание на грозните следи, които оставят след себе си, дори когато имат финансови стимули за това. Преди шест години Непал въведе депозит \"боклук\" от 4000 долара на екип, който бива връщан, ако всеки алпинист свали най-малко осем килограма боклук. Само половината обаче се връщат с отпадъците си. През август общината в района на Еверест обяви, че от 2020 година ще забрани някои пластмаси за еднократна употреба и напитки в пластмасови шишета. Комитетът за контрол на замърсяването в Сагармата, който е неправителствена организация, заедно с рециклиращата група BW2V и други служби неотдавна пуснаха в ход кампания за транспортиране на боклук до рециклиращи центрове чрез впрягане на около 50 000 алпинисти и техните гидове, които посещават района всяка година. Не всички от тях се целят към върха, но мнозина се придвижват до базовия лагер. Всеки от тях бива помолен да носи по един килограм торба с преработен боклук до Лукла, входа към района на Еверест, или Катманду за рециклиране. \"Трябва да работим година след година, за да окажем истинско влияние\", казва Анг Дорждже Шепа от комитета, но предупреждава, че рециклирането само по себе си не е решение. \"В дългосрочен план трябва да сведем до минимум боклука при първоизточника и да държим замърсителите отговорни за почистването\". (БТА)", "date": "2019.10.25", "title": "В какво превръщат отпадъците от Еверест?"}
{"url": "https://www.24chasa.bg/novini/article/7728991", "text": "\"Аспарухово\" ще се отвори към морето, а уникалният парк край брега ще се съхрани и развие. Предстоят цялостни ремонти на улици и междублокови пространства, изграждане на детски и спортни площадки, нови тротоари, паркоместа и зелени зони. Това са част от приоритетите за района в управленската програма на Иван Портних, досегашен кмет и кандидат на ГЕРБ за нов мандат. Със средства на общината и с успешно защитени европейски проекти са обновени основните пътни артерии - ул. \"Мара Тасева\", бул. \"Народни будители\", бул. \"Първи май\". В момента тече ремонт на ул. \"Св. св. Кирил и Методий\". Изградени са нови тротоари, места за паркиране, комбинирано спортно игрище, кътове за отдих, детски площадки. С финансиране от фонд \"Солидарност\" на ЕС са изградени двата охранителни канала. Новата програма на Портних надгражда свършеното до момента. Аспаруховият парк ще се превърне във втората Морска градина на Варна и ще бъде разширен от Аспаруховия мост до местността Карантината. Предвиждат се мащабно озеленяване и залесяване, изграждане на детски и спортни площадки, сцена и музей на открито край Аспаруховия вал. Сред проектите за района е и басейн с олимпийски размери и минерална вода. Развитие предстои и на проекта за рибарското пристанище \"Карантината\". Средствата са осигурени като безвъзмездна финансова помощ от Програмата за морско дело и рибарство - 8 млн. лв., съфинансирането от Община Варна е 5,6 млн. лв. В проекта е включено изграждане на защитена акватория за безопасно акостиране на рибарски лодки, плаващи понтони за домуване, създаване на условия за разтоварване, съхранение, първа продажба и спедиция на уловите от риба. Капацитетът на пристанището, което ще е най-модерното в България, е общо 116 плавателни съда. Ще бъдат изградени две панорамни площадки, а основната сграда ще бъде със смесено предназначение - обществени, търговски и обслужващи площи. Най-атрактивната част ще бъде покривът на сградата, който ще се оформи като амфитеатър, с видимост към морето и града. Новото пристанище има за цел да съхрани рибарския занаят. След като общината стана стопанин на пристанището за рибарски кораби \"Варна\", предстои там да бъде създадена транспортна връзка по море - от \"Аспарухово\" до Морска гара. Така придвижването до центъра на града ще става по-бързо, като се избягва автомобилният трафик през моста. Подобряването на средата за живот ще продължи с още ремонти, а за двигател на градивните процеси в \"Аспарухово\" ГЕРБ издигна за кмет Ивайло Маринов - професионалист с административен опит, диалогичен и отговорен човек, който през последните две години беше зам.-кмет в района. Програмата на екипа Иван Портних - Ивайло Маринов включва проект за ремонт на пътя за \"Галата\". Предвидена е рехабилитация на всички малки улици и междублокови пространства в района, изграждане на фитнеси на открито, още нови детски и спортни площадки, нови тротоари и градинки, нови паркоместа и джобове за контейнерите. Търговците в района ще имат пазар на открито, а в читалищата в \"Аспарухово\" и \"Галата\" предстоят ремонти. Ще се възроди кино залата в района. Планирано е и обновяване на ДКЦ \"Св. Иван Рилски\", както и създаване на денонощен център за неотложна помощ. Започва работа и по изграждане на ВиК инфраструктура в Боровец - юг и Ракитника, а също и в Боровец - север, след приключване на процедурите за ПУП, предвижда още програмата на Иван Портних, кандидат на ГЕРБ за кмет на Варна, с номер 43 в бюлетината.", "date": "2019.10.25", "title": "В програмата на Иван Портних: Продължава ударното развитие на\"Аспарухово\""}
{"url": "https://www.24chasa.bg/novini/article/7728966", "text": "Вчера федералната прокуратура на Белгия, която се занимава със случаите на тероризъм и организирана престъпност, заяви, че е започнато разследване по случая с камиона ковчег. По първоначални данни той е минал през белгийското пристанище Зеебрюге, откъдето с ферибот е пристигнал във Великобритания, съобщи БТА. Белгийската прокуратура заяви, че в момента се установява кога и къде жертвите са качени в контейнера. Регионалната британска полиция заяви, че се подозира, че става дума за случай на трафик на хора. Това не е първият случай на транспортиране на мигранти с фатален край през Зеебрюге - през 2000 г. контейнер в английското пристанище Дувър, в който бяха открити телата на 58 китайци, също беше минал през белгийското пристанище. Но през последните години опитите на мигрантите да достигнат Великобритания се бяха насочили към френския порт Кале - намиращ се срещу Дувър на отсрещната страна на Ламанша. Кале им предлагаше ежечасни фериботни връзки и тунел под морето, което е най-краткият начин да се прехвърлиш в Обединеното кралство. Мигрантите в района на френския град бяха достигнали до около 6000, като повечето от тях стояха в намиращия се край града импровизиран лагер Джунглата. Това продължи, докато през октомври 2016 г. френските власти не го опразниха, заявявайки, че той представлява риск за здравето и сигурността. Изпаднали в безизходица и прогонени от Кале заради затварянето на Джунглата, много от мигрантите започнаха да се оглеждат за следващата най-близка точка, от която да се прехвърлят във Великобритания, и се насочиха на север към съседна Белгия, заяви Стеф Янсенс от белгийския федерален център за миграцията. \"Имаше пренасочване на миграционния маршрут от Кале към белгийската част на Европейски път Е40\", каза той. Престъпни групи, занимаващи се с трафик на хора, установили контрол над паркингите по магистралата Брюксел - Северно море (белгийската част на магистрала Е40), които служат за сборни пунктове на мигрантите. За разлика от Кале през Зеебрюге преминават основно товари и по-малко транзитни пътници. За откриването на нелегално пътуващи се използват кучета и термоскенери, но те може и да не бъдат засечени в запечатани, хладилни контейнери като този, в който бяха намерени 39-те тела. През 2014 г. афганистански мигрант беше открит мъртъв в контейнер, пристигнал в британското пристанище Тилбъри, а заедно с него имаше още 34 души, които бяха оцелели. И тогава контейнерът беше минал през Зеебрюге, но това било станало в момент, когато скенерът не е работил. \"Ако трябваше да се отваря всеки камион или всеки контейнер, опашката от камиони щеше да стига до Брюксел. Всеки ден на това пристанище идват 4000 камиона\", каза пред телевизията на Ройтерс Дирк де Фау, кмет на град Брюге /Брюж/ и прилежащата към него община Зеебрюге. На Е40 продължава да има каналджии, каза Янсенс, но през последните две години, в търсене на места с по-занижени пристанищен контрол и мерки за сигурност, те се насочиха още по на север. \"Това явление се измести и към Антверпен и пристанища като Хук ван Холанд в Холандия, защото тези пристанища са по-малко натоварени и там не се извършва чак такъв контрол\", заяви той. Прекарването на мигранти е доходоносно, продължи Янсенс, като по думите му мигрантите плащат до 6000 евро за \"гарантирано\" преминаване във Великобритания. Международната организация по миграцията, чието седалище е в Женева, заяви, че през последната година се наблюдава и тенденция на увеличение в броя на мигрантите, опитващи да се доберат до Обединеното кралство с малки лодки. От началото на годината в Ламанша са се удавили петима мигранти. С 39-те от тази седмица общият брой на смъртните случаи сред мигрантите, прекосяващи европейския континент, става 97 при 92 за същия период на 2018 г.", "date": "2019.10.25", "title": "Камионът с 39-те трупа дошъл от Белгия заради промяна в мигрантските маршрути"}
{"url": "https://www.24chasa.bg/novini/article/7729009", "text": "Турският президент Реджеп Тайип Ердоган е подал жалба днес пред турското правосъдие срещу директора на френския седмичник \"Поан\", който на корицата на последния си брой го определя като \"унищожител\" на кюрдите в Сирия, съобщават АФП и БТА. Адвокатът на Ердоган Хюсеин Айдън е внесъл жалба в главната прокуратура в Анкара за \"обида на държавния глава\", съобщи Анадолската агенция. Жалбата, в която се осъжда посегателство срещу \"честта и достойнството\" на турския президент, е насочена срещу директора на списанието Етиен Жернел, както и срещу главния редактор на международната рубрика Ромен Губер. Корицата на последния брой на списанието от 24 октомври предизвика възмущението на турското правителство. На нея Ердоган е обвинен в \"етническо прочистване\" срещу кюрдите в Сирия в рамките на турската военна операция в Североизточна Сирия, предприета на 9 октомври. Вчера турският президентски говорител Ибрахим Калън обвини в Туитър \"Франция, която е колонизирала множество африкански страни /.../, която е избила хиляди хора и е практикувала търговия с роби\". Турция редовно критикува западни страни и медии за това, че представят операцията й в Сирия като \"война срещу кюрдите\". Анкара подчертава, че нейната операция, която е прекратена от миналата седмица, е насочена единствено срещу кюрската милиция Сили за защита на народа /СЗН/, която Турция разглежда като терористична организация, свързана с Кюрдската работническа партия /ПКК/. Силите за защита на народа са подкрепяни от Запада, който вижда в тях съюзник в борбата срещу \"Ислямска държава\". Това не е първият случай, когато корицата на сп.\"Поан\" предизвиква гнева турските ръководители, отбелязва АФП. Миналата година седмичникът бе определил Ердоган като \"диктатор\", което породи множество протести в Анкара. Турция е редовно обвинявана от неправителствени организации, че нарушава свободата на медиите и свободата на словото.", "date": "2019.10.25", "title": "Ердоган с жалба за обида срещу френското сп. \"Поан\""}
{"url": "https://www.24chasa.bg/novini/article/7729021", "text": "За 12-и пореден път Камарата на строителите в България (КСБ) връчи наградите на най-добрите строителни компании в бранша. Престижната церемония се състоя по време на годишния бал по повод деня на строителя – 26 октомври, в НДК, Зала 3. 36 компании бяха отличени за своите постижения в строителната практика. За първи път КСБ даде и три специални награди в категориите \"Цялостен принос в строителството\", \"Най-динамично развиваща се компания\" и \"Инвеститор в човешкия капитал\". Домакините на тържественото връчване на наградите Петя Аврамова, министър на регионалното развитие и благоустройството, и председателят на Управителния съвет на КСБ инж. Илиян Терзиев приветстваха над 350 гости, сред които бяха вицепремиерът Мариана Николова, председателят на парламентарната комисия по енергетика Валентин Николов, министърът на транспорта, информационните технологии и съобщенията Росен Желязков, министърът на околната среда и водите Нено Димов, заместник-министърът на регионалното развитие и благоустройството Валентин Йовев, председателят на агенция \"Пътна инфраструктура\" Георги Терзийски, депутати, ръководители на държавни агенции и ведомства, на работодателските и браншови организации, на водещи строителни фирми. „През 2019 г. направихме много, преодоляхме предизвикателства и продължаваме напред. Доказахме, че когато сме единни и обединени, можем да определяме ясни правила в бранша - каза председателя на УС на КСБ Илиян Терзиев. - Само с общи усилия строителният бранш може да се противопостави на сивата икономика и нелоялната конкуренция.” „През тази година строителният сектор отбелязва ръст във всички дялове. Прогнозите ни за 2020 г. също са за растеж предвид навлизането на програмния период в най-активна фаза\", допълни Илиян Терзиев. „Безспорно 2019 г. ще бъде запомнена като успешна за бранша. Голямо предизвикателство пред строителния бранш за следващата година ще са предстоящите ВиК проекти. Ще се работи по близо 800 км водопроводна мрежа, 400 км канализация, пречиствателни станции за питейни и отпадъчни води“, заяви министърът на регионалното развитие и благоустройството Петя Аврамова. По думите й е започнала работа по много големи проекти, които трябва да се изпълнят качествено и в срок. Златни награди в първа група – високо строителство (жилищно, обществено-обслужващо, промишлено), прилежащата му инфраструктура, електронни съобщителни мрежи и съоръжения, получиха „Главболгарстрой“ АД, „Обонато Билд“ ЕООД и „ЗСК Монтажи“ ООД съответно в раздели „големи строители“, „средни строители“ и „малки строители“. При строежите от транспортната инфраструктура ценните отличия взеха „Трейс Груп Холд“ АД, „Симекс“ ЕООД и „Автомагистрали София“ ЕООД. Златните призове в трета група - строежи от енергийната инфраструктура, бяха връчени на „Дитсманн Енергоремонт Холдинг“ АД (големи строители), „Т и Д Инженеринг“ ЕООД (средни строители) и „Протех“ АД (малки строители). В групата на строежите от благоустройствената инфраструктура, хидротехническото строителство и опазването на околната среда златните статуетки са за „Пайп Систем“ AД, „Мико – Д“ ООД и „Коцеив и Цветанов“ ООД. За първи път в историята на професионалния празник на строителите КСБ определи и три специални награди. „Геострой“ АД получи наградата за \"Цялостен принос в строителството\". Ценното отличие беше връчено от изпълнителния директор на Конфедерацията на работодателите и индустриалците в България (КРИБ) Евгени Иванов. Наградата за \"Най-динамично развиваща се компания\" отиде при „Микс-Констръкшън“ ООД, а \"Инвеститор на годината в човешкия капитал\" е „Парсек груп“ ЕООД. В класацията участваха 5275 компании, които са вписани в Централния професионален регистър на строителя. По време на годишния бал беше проведен и тих търг с картини на художника Павел Митков. Част от събраните 18 500 лв. майсторът на четката ще предостави на КСБ за учредяването на фонд за подпомагане на студенти и ученици от висшите технически училища и професионални гимназии по строителство. Златен рекламодател на тазгодишния бал е „Каро Трейдинг“. Сребърни рекламодатели са „Пайп Систем“ АД, „Геострой“ АД, „Джи Пи Груп“ АД и „Рьофикс“ ЕООД. Бронзови рекламодатели са: „Виваком“ АД , „Главболгарстрой Холдинг“, „ИСА 2000“ ЕООД, „Мапеи България ЕООД“, „Хидромат“ ООД, „Планекс“, „Евро Алианс Тунели“ ЕАД, „Нелбо“ ЕАД, „Европейски Пътища“ АД и „Громахолд“ ЕООД.", "date": "2019.10.25", "title": "Камарата на строителите в България \nотличи най-добрите компании"}
{"url": "https://www.24chasa.bg/novini/article/7729039", "text": "Пекин реагира остро на присъдената от Европейския парламент награда \"Сахаров\" за човешки права на уйгурския интелектуалец Илхам Тохти, който е осъден на доживотен затвор в Китай за сепаратизъм, предаде Франс прес. \"Надявам се, че Европа ще може да уважава вътрешните работи и съдебната независимост на Китай и ще избягва да отдава заслуги на един терорист\", заяви говорителка на китайското външно министерство.", "date": "2019.10.25", "title": "Китай разкритикува ЕС за присъдената награда \"Сахаров\" на уйгурски интелектуалец"}
{"url": "https://www.24chasa.bg/novini/article/7729070", "text": "Защитата на несебърския кмет Николай Димитров смята, че той е жертва на провокация за купуване на гласове. Според адвокат Ина Лулчева, Димитров нямал нужда от въпросните 400 гласа, за които прокуратурата твърди, че той е платил по поне 100 лева. В момента спецсъдът решава дали Димитров, който е кандидат за пореден мандат да остане за постоянно в ареста. По думите на Лулчева през 2011 г. Димитров е избран с над 60 процента, а през 2015 г. с над 53 процента от гласовете. От доказателствата на прокуратурата стана ясно, че срещу Димитров и останалите четирима Георги Георгиев, Петър Тодоров, Атанас Япаджиев и Константин Лефтеров, обвинени в купуване на гласове, показания са дали девет свидетели. По-голямата част от тях - сметосъбирачи. Разследването започнало, след като основният свидетел отишъл в ДАНС още през август. Разказал, че се страхува, защото му предлагали пари за купуване на гласове. Според защитата това нямало никакъв смисъл, защото листите с кандидатите не били регистрирани. Доста по-късно, на 24 септември, въпросният свидетел сам се обадил да пита какво става и дали ще се купуват гласове. За да обоснове искането си за постоянно задържане на петимата, прокуратурата обясни, че при 19-те обиска били намерени списъци с избиратели и тефтери. А след това преразказаха среща, на която било уговаряно как ще се дават визитки на избирателите, които да гласуват за конкретен кандидат. Групата, според обвинението, набирала и отговорници, които да плащат директно парите на избирателите. Освен пари за всеки глас, имало и обещания за по-добра работа. Съдебното заседание продължава.", "date": "2019.10.25", "title": "Защитата на кмета на Несебър: Той е жертва на провокация"}
{"url": "https://www.24chasa.bg/novini/article/7729047", "text": "Китайски банди, познати с името „Змиеглав“, са отговорни за трафика на 39-мата мъртви мигранти, открити в камиона с българска регистрация в Есекс, съобщава в. \"Сън\". Бандите се намират в източната провинция Фудзиен и склоняват милиони мигранти към робски труд и проституция. Печалбите им скачат през последните години, подклаждани от желанието на все повече отчаяни хора да избягат от бедността в селскостопанските райони на Китай. Членовете на бандите обещават на селяните добре платена работа и „безопасно“ транспортиране до Великобритания. Хиляди от тях обаче стават секс роби или работят в подземни фабрики за канабис. Междувременно трафикантите задължават роднините на жертвите си да плащат разходите за престоя им в чужбина. Самите роднини не знаят, че близките им са жертви на групи за трафик на хора. Един от заподозрените трафиканти е свързан с регистрираната в България компания, на която принадлежи камионът ковчег. Полицията разследва дали е имало и други замесени групи за трафик на хора от Централна Азия и Европа, които да са подпомогнали процеса по транспортиране на мигрантите. Към момента става ясно, че „Змиеглав“ използва крадени паспорти и фалшиви визи за трафика на хора. Жена на име Дзин Пин Чен, наричана Кръстницата на „Змиеглав“, е свързана с английска група за трафик на хора, виновна за смъртта на 58 китайски граждани през 2000 г. в град Доувър . Дзин умира в американски затвор през 2014 г. Смята се, че тя е отговорна за трафика на над 200 000 мъже и жени към Европа.", "date": "2019.10.25", "title": "Китайските банди „Змиеглав“ са отговорни за трафика на мъртвите мигранти в камиона ковчег"}
{"url": "https://www.24chasa.bg/novini/article/7729093", "text": "Русия подкрепя усилията на Движението на необвързаните за изграждане на многополюсен свят и развиването на равноправен диалог и сътрудничество между държавите, основани на \"общопризнати правни норми и отчитането на законните интереси на партньорите\". Това се казва в приветствено обръщение на руския президент Владимир Путин към участниците в срещата на високо равнище на Движението на необвързаните, която се провежда днес в Баку, Азербайджан, предадoха ТАСС и БТА. По думите на Путин форумът протича в сложна международна обстановка, когато на много места в света се наблюдава ескалация на въоръжени конфликти, което затруднява намирането на решение за много проблеми, вкл. бедността и глада. В обръщението си президентът на Русия изразява увереност, че по-нататъшното задълбочаване на сътрудничеството между Русия и Движението на необвързаните ще спомогне за укрепването на стабилността и сигурността в регионален и глобален мащаб. Движението на необвързаните е международна организация, обединяваща страни, които не участват във военни и политически блокове. В нея сега членуват 120 страни, а 17 държави и 10 международни организации имат статут на наблюдател. През 1970 г. беше въведен статут на гост, който дава право на участие във всички срещи и мероприятия на организацията с открит характер. Русия има такъв статут от 1995 г., отбелязва агенцията.", "date": "2019.10.25", "title": "Путин приветства участниците във форума на Движението на необвързаните"}
{"url": "https://www.24chasa.bg/novini/article/7729086", "text": "Китай остро разкритикува вицепрезидента на САЩ Майк Пенс, който вчера обвини Националната баскетболна асоциация (НБА) в снизходителност към китайския \"авторитарен режим\" и подкрепи демонстрантите в Хонконг, предаде Франс прес. \"Думите му са израз на абсолютната арогантност и лицемерие, които проявява, и са пълни с лъжи и политически предразсъдъци. Китай изразява дълбокото си възмущение и категоричното си несъгласие\", заяви говорителката на китайското външно министерство Хуа Чунин, предава БТА. От началото на октомври Китай и НБА са в силно обтегнати отношения заради туит на генералния директор на отбора \"Хюстън рокетс\" Дарил Мори в подкрепа на хонконгските демонстранти. Вчера Майк Пенс осъди прекалената според него снизходителност на НБА и на спортната компания Найки към Пекин от началото на тази криза и подчерта, че САЩ подкрепят хонконгските продемократични протестиращи. \"Някои от най-големите играчи и собственици на НБА, които упражняват ежедневно правото си да критикуват нашата страна, онемяват, когато става дума за правата и свободите на други народи\", заяви Пенс, имайки предвид звездата Леброн Джеймс, който беше реагирал критично на туита на Дарил Мори. \"Заставайки на страната на Китайската комунистическа партия и заглушавайки свободата на словото, НБА се държи като 100-процентен филиал на един авторитарен режим\", допълни той. \"Майк Пенс прави необмислени забележки и сочи с пръст другите страни, но нехае за тежките проблеми на САЩ\", заяви Хуа Чунин, изреждайки расизма, военните намеси на Вашингтон в чужбина и американската програма за електронно следене \"Призма\". Изказването на Пенс предизвика реакции и в САЩ, където бившата баскетболна звезда Чарлс Баркли, който остава силно влиятелен като медиен анализатор за НБА, му каза \"да си затваря устата\". \"Всички американски компании правят бизнес в Китай. Ако всички тия поучаващи ни политици толкова се тревожат за положението в Китай, защо не спрат всякакъв бизнес с Китай?\", попита той.", "date": "2019.10.25", "title": "Китай: Думите на Майк Пенс са израз на абсолютната арогантност и лицемерие"}
{"url": "https://www.24chasa.bg/novini/article/7728470", "text": "Стотици туристи се стекоха за последно на скалния монолит Улуру в австралийската пустиня, преди той да бъде забранен за посещение, съобщават световните агенции, цитирани от БТА. От събота влиза в сила постоянното затваряне за посетители на скалното образувание, считано за свещено от австралийските коренни жители. То вече няма да бъде достъпно за туристите по инициатива на неговите собственици - аборигените от племето анангу. Стотици желаещи изчакваха в продължение на часове разрешение, за да започнат последния щурм на скалата. Повечето туристи считат, че изкачването на Улуру, известна също като Ейърс рок, е част от нещата, които задължително трябва да се направят при посещението на страната-континент. Аборигените Анангу, които почитат скалното образувание от десетки хиляди години, решиха да забранят за туристи изкачването на Ейърс рок. Те дълго време изтъкваха, че това място е свещено за тях и не трябва да бъде превръщано в увеселителен парк.", "date": "2019.10.25", "title": "Туристите за последно посещават свещения скален монолит Улуру"}
{"url": "https://www.24chasa.bg/novini/article/7728469", "text": "Трупът на мъжа е транспортиран за аутопсия в МБАЛ „Д-р Братан Шукеров“ АД гр.Смолян. Местопроизшествието е посетено от дежурна оперативна група при ОДМВР и РУ-Смолян. Извършен е оглед и е образувано досъдебно производство за склоняване към самоубийство. Работата по случая продължава.", "date": "2019.10.25", "title": "65-годишен мъж скочи от трети етаж и почина в смолянско село"}
{"url": "https://www.24chasa.bg/novini/article/7728489", "text": "Кучешкият нюх е помогнал на хърватски археолози да открият погребения от желязната епоха, датиращи от преди близо 3000 години, пише британският \"Гардиън\", цитиран от БТА. Обучени кучета са надушили погребения, съдържащи човешки кости и артефакти, в района на праисторическо укрепление в планината Велебит на брега на Адриатическо море. \"Кучешкият нос очевидно не греши\", казва Ведрана Главаш, доцент по археология в университета в Задар и автор на проучване за този метод, публикувано в Journal of Archaeological Method and Theory. Главаш открила няколко гроба в некропол близо до праисторическо укрепление, датирано около 8 в.пр.н.е. Надявайки се да открие още, тя се свързала с Андреа Пинтар, която обучавала кучета за откриване на гробове при криминални разследвания. Кучетата били отведени първо да подушат погребенията, открити предишната година. Те открили местата, макар че костите вече били извадени, а обектът бил изложен на дъжд, слънце и вятър след разкопаването. След това кучетата били пуснати в района и открили нови шест погребения. Експертите смятат, че използването на кучета може да бъде добър начин за идентифициране на археологически находки, който е по-безвреден от много традиционни методи.", "date": "2019.10.25", "title": "Кучета помогнаха на хърватски археолози да открият погребения на 3000 години"}
{"url": "https://www.24chasa.bg/novini/article/7728468", "text": "„Българското правителство има нужда от адекватни, подготвени, почтени партньори в местната власт, които да оползотворяват всички възможности, които съществуват. Това е смисълът – да не се губи нито една възможност, а такива има много”. Това заяви вицепремиерът Томислав Дончев по време на официалното закриване на предизборната кампания на ГЕРБ-Елин Пелин. „За да има успешна местна власт трябва екип – и най-съвършеният специалист не може да се справи сам. Добър екип в администрацията и добри, подготвени, умни, разумни съветници в Общинския съвет. Това, без което обаче не може да мине нито един кмет, сте Вие – подкрепата на хората. Затова Ви моля, освен на 27-и да бъдете с този човек и след това – да искате от него, да му давате задачи, да го подкрепяте, защото това е Вашият представител – той трябва да работи от Ваше име, във Ваша полза и да върши неща, които са за благото на града”, изтъкна още заместник министър-председателят. Освен от него, кандидатът за кмет на Община Елин Пелин Стефан Стоилов, кандидатите за съветници и кметове на кметства категорично бяха подкрепени от народните представители Валентин Радев и Васил Цветков. Огромна подкрепа заявиха и жителите на общината, които спортна зала „Инж. Янко Янков” едва побра за представяне на управленската програма, кандидатите на ГЕРБ и заключителния концерт. Точна, ясна, конкретна и ненапудрена програма, която е подкрепена от Правителството. Така депутатът Валентин Радев определи програмата за управление на Стефан Стоилов за мандат 2019-2023 г. Радев, който е роден в Елин Пелин, подчерта, че вярва в нейното изпълнение, защото подготовката й стъпва върху реални възможности, обсъдени с държавната власт. Пълно съдействие за доброто управление на Община Елин Пелин пред присъстващите декларира и народният представител Васил Цветков. Кандидатите на ГЕРБ бяха посрещнати с бурни аплодисменти и пожелания за успех на изборите за местна власт, на 27-ми октомври, с номер 43 в интегралната бюлетина. Инфраструктура, образование и здравеопазване са трите главни приоритета в управленската програма на Стефан Стоилов. Тя е ориентирана към прозрачно управление, заедно с гражданите и справедливост при разпределението на общинските средства между населените места. Стоилов е подготвен с план за действие при решаване на най-наболелите проблеми в общината и е решен да действа още от първия си работен ден като кмет. Той разчита на сплотен и опитен екип от професионалисти в различни сфери, които ще работят за жителите на община Елин Пелин. Народният певец Иван Дяков и поп изпълнителят Владо Димов, който бе и водещ на събитието, поднесоха на жителите на община Елин Пелин завладяващ концерт.", "date": "2019.10.25", "title": "Вицепремиерът Томислав Дончев в Елин Пелин: За местната власт българското правителство има нужда от адекватни и подготвени хора, като Стефан Стоилов"}
{"url": "https://www.24chasa.bg/novini/article/7727624", "text": "В неделя се връщаме на зимно часово време въпреки плановете на Брюксел и многократните обещания смяната на часа да отпадне. Преместването на стрелките на часовника с един час назад ще стане в 4 часа след полунощ на 3 ноември. Зимното време, което ни подарява допълнителен час за сън, е нормалното астрономическо време, а лятното е извънредно. Много противници на смяната се надяваха Според мнозина специалисти преминаването от лятно към зимно часово време и обратното влияе зле на здравето. Проучване от 2016 г. установи, че честотата на случаите на инсулти се вдига с 8% в двата дни след завъртането на стрелките. При болните от рак вероятността от сърдечен удар или инсулт скача с 25%, а при хората над 65-годишна възраст - с 20%, посочва Си Ен Ен. Преговорите за прекратяване на сезонната смяна обаче са в застой в Съвета на ЕС, призна в четвъртък говорител на Еврокомисията. В началото на дебата ЕК проведе най-внушителната обществена консултация в Европа, която генерира около 4,6 милиона отговора. 84% от гласувалите европейски граждани се обявиха за край на смяната на часа, докато 16% искаха да го запазят. След като излязоха окончателните резултати, през септември 2018 г. ЕК представи предложение за прекратяване на сезонните промени на часа. Това трябваше да се случи през 2019 г. в целия ЕС. Възникнаха обаче допълнителни проблеми в редица държави от ЕС, затова Австрия предложи 2-годишно отлагане като компромисен вариант. Важно е да се избегнат “кръпки” от различни часови зони в ЕС, подчерта през октомври м.г. транспортният министър на Австрия Норберт Хофер, чиято страна по това време беше ротационен председател на ЕС. Две или три държави изразиха притеснения, че техническата подготовка в авиотрафика и други сектори може да отнеме поне 18 месеца. Белгия и Холандия бързо съгласуваха действията си и подкрепиха отлагането на промяната до 2021 г. На държавите членки бе дадена свободата сами да определят дали да останат на постоянно лятно или зимно часово време. Срокът е до април 2020 г. След това промени няма да бъдат възможни. Повторен беше съветът на Брюксел съседните страни да се договорят, за да не се окажат в различни часови зони. Това стана причина за нови разправии между Хърватия и Словения в началото на тази година. Любляна обяви, че предпочита зимното часово време. Загреб от своя страна е по-склонна да приеме лятното време, тъй като то е по-удобно за туризма, който в Хърватия се свежда главно до “слънцето и морето”. Литва, Латвия и Естония пък бързо се договориха да установят единно поясно време, когато ЕС отмени ежегодния преход, съобщи литовският премиер Саулюс Сквернелис. Естонският министър-председател Юри Ратас поясни, че страната му иска т.нар. единно поясно време да бъде съгласувано и с Финландия. Българското министерство на енергетката също проведе национално онлайн допитване през есента на 2018 г. В него В подкрепа на зимното своя глас дадоха 38% от участвалите. На 26 март 2019 г. Европарламентът прие своята позиция по предложението на ЕК, като подкрепи спирането на сезонните промени на часовника. Така евродепутатите окончателно отложиха края на практиката за 2021 г., което е 2 години по-късно от това, което ЕК предлагаше. Ако приемем, че отмяната се случи в края на 2021 г., то дотогава ще завъртим стрелките още 5 пъти. “Ние си свършихме работата, сега държавите членки трябва да намерят общ подход по този въпрос възможно най-бързо. Гражданите споделят, че са уморени да сменят часа два пъти годишно, не искат повече вмешателство в техния биоритъм. Трябва да приемем това много сериозно - особено предупрежденията на лекарите за опасностите за здравето, причинени от тази промяна на времето”, заяви след гласуването тогава чешкият евродепутат Павел Свобода, отговорник по въпроса от страна на ЕНП. Топката сега е в полето на Съвета на ЕС, който не е финализирал своята позиция, защото по въпроса. През лятото на тази година румънското председателство на ЕС пусна документ, който обясняваше, че повечето членки на ЕС имат нужда от още време, за да решат въпроса. Букурещ подчерта, че е необходим подход, засягащ целия ЕС, за да се избегне разпокъсване на часовите зони и да се запази доброто функциониране на единния пазар. Само няколко държави са предали позициите си, посочваше документът на румънското председателство. Ако бъдещото решение на Съвета на ЕС съвпадне с позицията на ЕП, въртенето на стрелките ще бъде окончателно изоставено. Единодушие трябва да се постигне между 27-те членки на ЕС, след като Великобритания напусне блока. Обединеното кралство обяви, че Европейските държави започват да изпълняват споразумението за въвеждане на лятното време, за да спестят енергия, особено във време на война или по време на петролната криза през 70-те години на XX век. От 2001 г. договореностите на ЕС за лятното часово време се регулират от Директива 2000/84/ЕО, която определя задължението на всички държави членки да преминат към лятно време в последната неделя на март и да се върнат към стандартното време в последната неделя на октомври. Сезонната смяна на времето неведнъж е била обект на дебати и в САЩ, където законодателите безуспешно са се опитвали да я премахнат. Засега само Хавай и по-голямата част от Аризона не следват практиката за смяна на стрелките, възприета след Втората световна война в САЩ. През 2011 г. Русия реши да премине към постоянно лятно време в опит да подобри благосъстоянието на гражданите си. През 2014 г. обаче след публични жалби Кремъл реши федерацията да мине на постоянно зимно време. На фона на разправиите в ЕС жителите на норвежки остров поискаха “безвремие” и по-гъвкави училищни и работни часове, защото слънцето не залязва през 69 дни от годината. Хората от остров Сомарьой настояват да се освободят от “конвенционалното отчитане на времето” през периода от 18 май до 26 юли, когато е денонощно светло. През юни местният жител Кйел Ове Хвединг представи петиция, подписана от десетки жители на острова, в подкрепа на идеята той да бъде обявен за “свободна от астрономическо време зона”. “Малко е налудничаво, но в същото време е много сериозно”, каза Хвединг. Сомарьой, който е разположен на север от Северния полярен кръг, е изцяло на тъмно от ноември до януари. Идеята зад “свободната от астрономическо време зона” е, че неспазването на часовото време ще улесни жителите на острова, особено студентите, служителите и работниците да се възползват от ценните месеци, когато е само светло. Да нямаме часовници “е чудесно решение, но ние вероятно няма да станем изцяло зона, свободна от астрономическо време, тъй като ще е твърде сложно”, заяви Хвединг. “Поставихме обаче времето като предмет на дискусии и можем да получим по-голяма гъвкавост, за да се пригодим към дневната светлина”, добави той. Разположен на запад от Тромсьо, островът има население от 350 души, а основен поминък са риболовът и туризмът. Миналата година Финландия лобира за отмяната на лятното часово време, след като гражданска инициатива събра над 70 000 подписа. За да се справи с последиците от прехода в часовото време, Националната фондация за съня на САЩ препоръчва да останем в леглото по-дълго в неделя сутрин и да подремнем за час-два същия следобед. Ето още какви съвети дават специалистите: l Повечето възрастни трябва да си осигурят между седем и девет часа сън, за да функционира организмът им правилно. l Оставете поне няколко часа между последното хранене и лягането. l Изключете мобилните устройства, преди да се отправите към леглото. Синята светлина от екрана може да повлияе на способността ви да заспите. l Направете спалнята си идеална за сън: използвайте удобен матрак, възглавница и спално бельо и поддържайте стаята си тъмна. l Създайте си ритуал преди лягане. Дишайте дълбоко, разтягайте се или практикувайте други релаксиращи упражнения като част от рутината си. l Дръжте лист хартия до леглото си. Записвайте всички грижи и притеснения, за които мислите, преди да заспите.", "date": "2019.10.25", "title": "Поне още 5 пъти местим стрелките на часовниците"}
{"url": "https://www.24chasa.bg/novini/article/7728493", "text": "Китай призова за общи усилия за борба с трафика на хора, след като в хладилен камион , предаде Асошиейтед прес. На редовен брифинг днес говорителката на китайското външно министерство Хуа Чунин заяви пред репортери, че Китай все още не може да потвърди националността на жертвите, нито самоличността им, но работи в сътрудничество с местните власти, съобщи БТА. С оглед на бързо растящата вътрешна икономика се предполагаше, че през последните години трафикът на хора от Китай е намаляло драстично. Въпреки това и въпреки значителния риск, който може да крие пътуването, за някои китайци, особено за тези с по-ниска степен на образование, Европа и Северна Америка продължават да са привлекателно място заради доста по-високите заплати там в сравнение с Китай. Някои части на Китай, особено югоизточната провинция Фуцзян, отдавна са източник на миграция към чужбина.", "date": "2019.10.25", "title": "Китай призова за обща борба с трафика на хора във връзка с откритите 39 тела в камион"}
{"url": "https://www.24chasa.bg/novini/article/7728410", "text": "Двайсетина души се събраха тази сутрин на протест срещу избирането на Иван Гешев за главен прокурор пред президентството. Вероятно са представители от сдружение БОЕЦ, сред тях е и Николай Колев - Босия, видя репортер на \"24 часа\". Двама от БОЕЦ са успели да влязат в сградата, но тъй като президентът Румен Радев е в чужбина, са предали посланията си на негов секретар. А с държавния глава се срещнат следващата седмица. Към 11:00 всички се разотидоха, входът на президентството беше отцепен от полицията. В 18:30 часа днес се очаква отново да има демонстрация пред сградата на президента.", "date": "2019.10.25", "title": "Двайсетина под прозорците на Радев, искат да не подписва указа за Гешев (Снимки)"}
{"url": "https://www.24chasa.bg/novini/article/7728538", "text": "Прокуратурата поиска постоянния арест на кмета на Несебър. Николай Димитров, който е кандидат за следващ мандат, беше арестуван по обвинение за купуване на гласове. Освен него бяха за държани още четирима - Георги Георгиев, Петър Тодоров, Атанас Япаджиев и Константин Лефтеров, които имат сходни обвинения. Част от тях са кандидати за общински съветници, други за кмет.", "date": "2019.10.25", "title": "Прокуратурата поиска постоянен арест на кмета на Несебър"}
{"url": "https://www.24chasa.bg/novini/article/7728573", "text": "Районната прокуратура във Варна задържа за срок до 72 часа двама, причинили средни телесни повреди на мъж. Това са 38-годишният Станимир Б. и съучастникът му 26-годишния Румен Д. Двамата са привлечени като обвиняеми за \"причиняване на средни телесни повреди на млад мъж, което е обусловило разстройство на здравето, временно опасно за живота\", посочиха от Апелативната прокуратура във Варна. На 20 октомври тази година в село Шкорпиловци в съучастие като съизвършители двамата обвиняеми влезли в дома на пострадалия Ю.С., който приготвял за сън тригодишното си дете и го пребили от бой. За да не гледа свирепия бой, нападателите хвърлили върху детето одеяло. Станимир и Румен пребили Ю., за да му отмъстят, че е ударил автомобила на единия. Пострадалият Ю.С. е в болницата със счупен череп и масиран хематом, който е засегнал центъра на говора му. Има опасност за живота му. Двамата обвиняеми са осъждани като членове на ОПГ за разпространение на наркотици. Днес Районната прокуратура във Варна внася искане в съда за вземане мярка за неотклонение „задържане под стража“ спрямо Станимир Б. и Румен Д.", "date": "2019.10.25", "title": "Двама пребиха млад мъж в дома му, докато приспива 3-годишното си дете"}
{"url": "https://www.24chasa.bg/novini/article/7728500", "text": "С цел да гарантира непрекъснатост на електроснабдяването по време на предстоящите местни избори в неделя, 27 октомври 2019 г., ЧЕЗ Разпределение удвоява броя на дежурните си екипи и преустановява планираните ремонти от 8:00 часа на 25.10.2019 г. до 08:00 часа на 29.10.2019 г. В подготовка за изборния ден екипи на дружеството извършиха огледи на всички съоръжения, от които се захранват избирателните секции и обектите, свързани с провеждането на изборите. Съоръженията са приведени в добро експлоатационно състояние. При необходимост, дружеството има готовност посредством агрегати да осигури електрозахранване на сградите, в които се провеждат избори. „Създали сме необходимата организация и сме взели всички мерки за нормалното протичане на изборния ден, така че гражданите да имат възможност да упражнят своя глас на обслужваната от ЧЕЗ Разпределение територия в Западна България“, каза Васил Василев, директор „Експлоатация и поддържане“ в дружеството. Сигнали, свързани с електроразпределителната мрежа, могат да се подават на телефонна линия 0700 10 010.", "date": "2019.10.25", "title": "ЧЕЗ повишава сигурността на електрозахранването по време на изборите"}
{"url": "https://www.24chasa.bg/novini/article/7728576", "text": "Пътна полиция в Гърция предупреждава за въведени извънредни мерки по контрол на трафика във връзка с предстоящите празници в страната, предаде  Отново е въведен силен контрол над трафика, за да се облекчат пътуванията от днес до понеделник включително. На места въведоха почасови ограничения или забрана за движение на камиони. Затруднено е навлизането на автомобили в центъра на Солун в навечерието на празника на „Свети Димитър Солунски“. Тържествата започват от днес. Утре в деня на празника няма да работят повечето търговски обекти. В неделя е ученическата манифестация във връзка с националния празник. В понеделник се отбелязва „Денят ОХИ“ с военен парад в Солун. Във връзка с празниците полицията предупреждава да се избягва паркиране в центъра на градовете. Шофьорите се приканват да карат със съобразена скорост. Контролните екипи налагат глоби за всички нарушения.", "date": "2019.10.25", "title": "Извънредни мерки за контрол на трафика в Гърция"}
{"url": "https://www.24chasa.bg/novini/article/7728586", "text": "Обвиняемият обработва земи в района на гр. Батановци и околните села. За целта той наемал земеделски земи, като сключвал договорите от името на управляваната от него фирма „С.Л.“ ЕООД. През 2016 г. обвиняемият наел нива с площ от 0,29 ха в местноста „Делниче“. Наемодателят бил Ц.М. (собственик). Впоследствие договорните отношения били продължени с наследниците му – Б.Ц. След многократни обаждания и невъзможност да се срещне със С.А., както и поради неспазване на обещанията от негова страна, Ц. направила справка в общинска служба „Земеделие“ в Перник. Жената разбрала, че са представени два идентични договора, подписани от обвиняемия А. - за 2017 г. и 2018 г., но като страна по договора не били вписани наследниците, а починалият им баща Ц.М. Б.Ц. подала жалба в прокуратурата. В хода на разследването е било установено, че на 24.05.2017 г. и на 12.05.2018 г. в Перник, в качеството си на управител на „С.Л.“ EООД, в подадените общи заявления за подпомагане за 2017 г. и 2018 г., ведно с приложените таблици за използвани парцели, депозирани от името на дружеството пред ОС „Земеделие“, обвиняемият С.А. представил неверни сведения относно правното основание за ползване на земя в местността „Делниче“. С действията си той целял да получи средства от фондове, принадлежащи на ЕС, като средствата, получени по Схемата за единно плащане на площ и за двете кампании са съответно 20 636,68 лева за 2017 г. и 21 452,61 лева за 2018 г. Предстои наказателното производство срещу А. да продължи в съда.", "date": "2019.10.25", "title": "Земеделски производител лъже със сведения, за да има европейско финансиране"}
{"url": "https://www.24chasa.bg/novini/article/7728589", "text": "Служители на ГДНП и СДВР откриха наркотици в столични заведения, предават от пресцентъра на МВР. Операцията е проведена вчера, а действията са били насочени срещу разпространение на акцизни стоки без бандерол. В нея са участвали служители на „Икономическа полиция“, ГДНП и колегите им от СДВР. В рамките на операцията са проверени две заведения в столицата. В едно от тях, в тайник в тоалетната, в полиетиленов плик криминалистите открили бяло вещество на бучки със съмнение за наркотик (кокаин, около 100 грама), а в другото - полиетиленов плик с около 100 г амфетамин. По случая е образувано досъдебно производство, работата по документирането му продължава, предстои докладване на материалите в прокуратурата.", "date": "2019.10.25", "title": "Откриха наркотици в две столични заведения"}
{"url": "https://www.24chasa.bg/novini/article/7728618", "text": "Централноафриканската република обмисля възможността за създаване на руска военна база в страната. Това заяви в интервю за РИА Новости президентът на ЦАР Фостен-Арканж Туадера, предаде агенцията, цитирана от БТА. \"Продължаваме да работим по въпроса с националното министерство на отбраната и с министерството на отбраната на Русия, за да проучим възможностите\", каза той. Създаването на руска военна база в ЦАР е възможно в рамките на двустранното междуправителствено споразумение за военно сътрудничество, подписано през август 2018 г., заяви през януари т.г. министърът на отбраната на африканската държава, Мари-Ноел Кояра.", "date": "2019.10.25", "title": "Русия може да се сдобие с военна база в ЦАР"}
{"url": "https://www.24chasa.bg/novini/article/7728608", "text": "Турция принудително изпраща сирийски бежанци в район в Сирия, близо до турско-сирийската граница, в който тя цели да установи \"зона за сигурност\", въпреки че конфликтът там още не е приключил, посочи Амнести интернешънъл в доклад, публикуван днес и цитиран от Ройтерс. В Турция сега живеят близо 3,6 милиона бежанци, които са избягали от войната в Сирия. Но със засилването в течение на времето на негативните обществени настроения към бежанците, Анкара се надява да пресели до два милиона бежанци в планираната зона за сигурност в Североизточна Сирия, предава БТА. Анкара казва, че над 350 000 сирийски бежанци вече са се завърнали доброволно в родината си. Амнести интернешънъл отбелязва в доклада, че бежанци, с които правозащитната организация е разговаряла, са се оплакали, че са били заплашвани или физически принуждавани от турската полиция да подпишат документи, удостоверяващи, че те доброволно се завръщат в Сирия. В действителност Турция излага на сериозна опасност живота на сирийските бежанци, като ги принуждава да се завръщат в зона на война, посочва правозащитната организация. Амнести интернешънъл изтъква в доклада, че предполага въз основа на интервюта, които е провела между юли и октомври, че принудителните връщания през последните месеци са стотици, но добавя, че може да потвърди 20 случая. Засега няма реакция от Анкара на доклада на Амнести интернешънъл, но по-рано Турция отричаше да е изпращала обратно сирийски бежанци в Сирия против волята им. Сирийците, които се депортират, в повечето случаи казват, че не са регистрирани или живеят извън турските окръзи, в които са регистрирани, се посочва в доклада, като се добавя, че се депортират и хора от окръзи, в които те са били регистрирани. Ана Ший, изследователка на Амнести интернешънъл по въпроса за правата на бежанците и мигрантите, казва, че Турция заслужава признание за това, че приема на своя територия толкова много сирийци в продължение на години. Но тя не може да използва тази щедрост като извинение за нарушаване на международното и вътрешно право с депортиране на хора към активна зона на конфликт, добавя изследователката. План, договорен тази седмица между Турция и Русия, предвижда бойците от сирийските кюрдски Сили за защита на народа /СЗН/ да бъдат изтеглени извън територия с дълбочина 30 километра по протежение на турската граница и да се даде възможност на бежанците да се върнат там \"безопасно и доброволно\". Проправителственият вестник \"Йени шафак\" пише днес, че сега животът в сирийските погранични градове Тал Абияд и Рас ал Айн ще се \"нормализира\", след като Турция е поела контрола над района от СЗН. Вестникът посочва, че Турция ще възстанови двата града, опустошени от войната, ще установи сили за сигурност и съдебни власти там и ще работи за икономическа стабилност на района.", "date": "2019.10.25", "title": "Турция депортира сирийски бежанци в планираната зона за сигурност в Североизточна Сирия"}
{"url": "https://www.24chasa.bg/novini/article/7728716", "text": "Специално електронно приложение ще помага на членовете на секционните комисии в София при отчитането на резултатите от вота в неделя. Целта е да се намалят грешките в протоколите и така да се ускори процесът по отчитане на данните в “Арена Армеец”, където ще се помещава ОИК - София. Приложението е разработено от ОИК - София. “Това са най-сложните и тежки избори, а в София ще е още по-сложно, защото ще се гласува с 3 бюлетини, а в 32 кметства - с 4. Това означава, че трябва да приемем над 4800 протокола. Само този за общински съветници е 18 страници. Затова разработихме ориложението и съветваме членовере на секционните комисии първо да въведат данните от гласуването в него, за да са сигурни, че няма грешки и след това - в самите протоколи. Приложението е достъпно на сайта на ОИК”, каза шефката на ОИК - София Полина Витанова. На проведените обучения са присъствали около 80% от членовете на СИК, които в неделя ще броят бюлетините. В столицата ще има 1609 секции. Над 4800 членове на секционни комисии ще се съберат в “Арена Армеец” след края на изборния ден. Те ще влизат през 3 входа. Осигурени са 140 технически сътрудници, които ще им помагат. В залата ще има обособени кътове с екрани, на които ще се прожектират български филми. Осигурени са и игри - табла, карти, “Не се сърди човече”, с които членовете на СИК да запълват времето си, докато чакат да отчетат данните. Ще има и 5 медицински пункта. “Никой няма да бъде заключван. Призовавам за търпение и спокойствие. Изчакване ще има със сигурност. Разбирате, че на един член на СИК се падат по 120 протокола. Но ще направим всичко възможно нещата да се случат по най-добрия възможен начин”, увери Витанова.", "date": "2019.10.25", "title": "Електронно приложение ще помага на секциите в София при броене на вота"}
{"url": "https://www.24chasa.bg/novini/article/7728703", "text": "Вандали подпалиха тази нощ подземните контейнери за смет на улица \"Христо Г. Данов\" до Римския стадион. Унищожена е наземната част на поставените наскоро съоръжения. От общинското предприятие \"Чистота\" са ограничили разрастването на щетите. Изпълняващият длъжността директор Николай Георгиев е сигнализирал в полицията, за да се установят извършителите, предаде \"Подземните контейнери са едно от постиженията в сметосъбирането в Пловдив. Те са много удобни и се вписват в изцяло обновената визия на емблематични градски пространства\", отеляза Георгиев. Съоръженията са закупени и монтирани след проведена обществена поръчка.", "date": "2019.10.25", "title": "Вандали подпалиха контейнери за смет до Римския стадион в Пловдив"}
{"url": "https://www.24chasa.bg/novini/article/7727834", "text": "Точно преди 4 години на местните избори на 25 октомври 13 областни града избират своите кметове още на I тур. 10 от тях са на ГЕРБ -  печели кандидатът на ДПС,  кандидатът на местната “Коалиция за Кюстендил”, а  - кандидат на коалиция “Заедно за Монтана”, подкрепен от РБ. Сред 10-те областни града, спечелени от кандидати на ГЕРБ, най-впечатляващ е триумфът на Димитър Николов в Бургас - цели 84% от жителите му гласуват за него. Безапелационна е победата и на Йорданка Фандъкова в милионна   - избрана е с гласовете на почти две трети от столичани - 60,17 на сто. Със 79,04% подкрепа Живко Тодоров от ГЕРБ печели в Стара Загора, с 68,38% - Таня Христова в Габрово, с 62,67% - Иван Портних във Варна, с 65,77% Даниел Панов във Велико Търново, с 58,3% Атанас Камбитов в Благоевград, с 52,4% Пламен Стоилов в Русе, с 54,84% Георги Славов в Ямбол. В Кюстендил Петър Паунов (“Коалиция Кюстендил”), когото РБ издигна, а ГЕРБ подкрепи, печели с 59,43%, а в Монтана, подкрепеният от РБ Златко Живков - с 54,56%. В Кърджали кмет става Хасан Азис от ДПС с 59,41%. Николай Димитров става кмет на Несебър от раз с 53,5% от гласовете. На предишни кметски избори най-много до 6 областни града са избирали кметовете си на I тур. През 2003 г. това са Русе, Варна, Силистра, Стара Загора, Търговище и Кърджали. Без балотаж през 2007 г. са избрани пък кметовете на Варна, Плевен, Смолян, Кърджали, Пловдив и Хасково, а през 2011 г. - на София, Бургас, Добрич, Шумен, Монтана, Пазарджик и Кърджали. Първият тур от кметския вот преминава при активност от 53,6%. Втори тур - на 1 ноември, имаше в 14 областни града: Видин, Враца, Добрич, Ловеч, Пазарджик, Перник, Плевен, Пловдив, Разград, Силистра, Сливен, Търговище, Хасково, Шумен. Активността на втория тур бе 40,83%. кандидатът на ГЕРБ Иван Тотев е с 39,5% вот на първи тур, а опонентът му от Патриотичния фронт Славчо Атанасов - с 21,12%. Тотев печели с 50,73%. Добри Беливанов от ГЕРБ е с 46,9% подкрепа на първи тур срещу 30,04% за тогавашния кмет Георги Иванов. Беливанов успява на втори тур с резултат 73,13%. В 7 от областните градове битката е между кандидати на ГЕРБ и БСП.  Калин Каменов от ГЕРБ (38,18%) се изправя срещу Николай Иванов от БСП (36,96%), като дистанцията между двамата е около 370 гласа Каменов печели балотажа с 52,96%. битката между Кольо Милев от БСП и Стефан Радев от ГЕРБ е на косъм - 32,66:33,95%. Делят ги 530 гласа. Стефан Радев надделява с 53,90%. кандидатът на ГЕРБ Любомир Христов води пред Иван Иванов от БСП с 37,95:17,51%. Христов печели убедително балотажа с 63,96%. резултатът на на Корнелия Маринова от ГЕРБ е на кантар с този на Минко Казанджиев от БСП - 35,21:35,17%. Маринова надделява с 51,74%. балотажът е между Юлиан Найденов от ГЕРБ (44,58%) срещу Станислав Стойков от БСП (23,61%). Найденов взема надмощие с 58,59%. Валентин Василев от ГЕРБ е с равен резултат с независимия Денчо Бояджиев, подкрепен от БСП - 28,28%:27,76%. В крайна сметка Василев побеждава с 57,82%. двубоят между Вяра Церовска от ГЕРБ и Ерик Рангелов от БСП завършва 41,08:21,03%. Балотажа печели Церовска с убедителните 62,31%. на балотаж е Детелина Николова от ГЕРБ, на която не достигат 1,95% да седне още след първия тур на кметския стол. Срещу нея се изправя Йордан Йорданов от Реформаторския блок, който на първи тур печели 19,31%. Обратът е в полза на Йорданов, който става кмет с 50,51%. кандидатът на ГЕРБ Огнян Ценков с 22,07% изостава след кандидатката на коалиция “Единни за промяна” Росица Кирова, която печели 26,03%. Ценков обаче печели на балотажа с 55,06%. Кандидатът на ГЕРБ  Найден Шопов печели 16,97% на първи тур, опонентът му Тодор Попов, подкрепен от инициативен комитет, го превъзхожда със своите 44,34%. В крайна сметка Попов, срещу когото се бяха обединили всички партии, печели с 58,98 балотажа. Борбата на първи тур  между Георг Спартански на местната коалиция, в която е РБ, и Димитър Стойков от ГЕРБ е почти на кантар 33,33:31,21%. Балотажа печели Спартански с 52,99%. ситуацията на първи тур също бе на кантар. Дарин Димитров от ГЕРБ срещу Емине Якубова от ДПС - 35,06:34,68%. Кандидатът на ГЕРБ спечели балотажа с 69,18%. В гласуването за общински листи ГЕРБ има мнозинство в общинските парламенти на Бургас (51,64%) и Габрово (53,04%). Във всички останали областни градове вотът за ГЕРБ в местните парламенти е по-нисък от този за кметовете им. Например в София листата на ГЕРБ в СОС е с 42,2% подкрепа. За първи път от 8 години 1 мандат не стига на ГЕРБ за мнозинство в столичния парламент, отчитат тогава политолозите. Но пък групата на ГЕРБ остава най-голямата в СОС За листата на Реформаторския блок са гласували 16,43%, а за кандидата за кмет Вили Лилков - 9,62%. За листата на БСП са гласували 9,48%, а за кандидата им за кмет Михаил Мирчев - 8,40%. В 8 столични района кметовете са избрани на първи тур. Във “Възраждане”, “Надежда”, “Люлин”, “Панчарево”, “Подуяне”, “Овча купел”, “Връбница” и “Банкя” печелят кандидатите на ГЕРБ. Само 3 гласа не достигат за победа от раз на кандидата на ГЕРБ в “Сердика” Тодор Кръстев, който има 49,98%. Във Варна листата на ГЕРБ печели 36,37%, във Велико Търново - 41,47%, в Русе - 36,8%, в Ямбол - 42,4%. Най-слаба е групата на ГЕРБ в общинския съвет на Благоевград - - 19,4%. Във Видин съветниците на ГЕРБ са под една трета - 29%, срещу 12,6% от БСП. Във Велико Търново и София тенденцията за кандидатите на Реформаторския блок за кметове и общински съветници е обратната - в местните парламенти Реформаторският блок е представен с двойно по-висока подкрепа. Близки резултати имат Хасан Азис, който печели от раз кметското място в Кърджали с 59,4%, и общинската листа на ДПС там - 54,7%. На местните избори през 2015 г. ГЕРБ печели 8 от 35-те районни кметства в София, Пловдив и Варна. В 16 столични района е имало балотаж, в 10 от които битките са между ГЕРБ и РБ. Равносметката за ГЕРБ от местни избори 2015 е спечелени 21 областни града, сред които столицата, Пловдив, Варна, Бургас, Стара Загора.", "date": "2019.10.25", "title": "2015 г.: ГЕРБ взе 21 областни града, РБ - 4, ДПС - 1, БСП - 0 и 1 срещу всички"}
{"url": "https://www.24chasa.bg/novini/article/7728749", "text": "Руският президент Владимир Путин се опита вчера да разшири влиянието на Москва в Африка, като предложи военна помощ и икономически проекти на първата в историята среща на върха Русия-Африка. Той дори предложи да посредничи в засилващия се спор между две от най-големите сили на континента, Египет и Етиопия. Говорителят на Кремъл Дмитрий Песков каза, че Путин е обсъдил въпроса с египетския президент Абдел Фатах ас Сиси и с етиопския премиер Абий Ахмед в отделни срещи в кулоарите на двудневния форум, в който взеха участие лидери от 43 от общо 54 африкански страни. Песков не каза дали Египет и Етиопия са приели предложението за посредничество, каквото САЩ също отправиха през последните дни, след като преговорите за строежа на етиопски язовир се провалиха този месец. Някои проправителствени медии в Египет твърдят, че струващият 5 милиарда долара язовир \"Възраждане\", който ще засегне египетския дял от водите на р. Нил, представлява заплаха за националната сигурност, която може да оправдае използването на военна сила. Сиси и Абий се срещнаха вчера. Египетски говорител каза, че са се споразумели за незабавно подновяване на техническите преговори за постигане на крайно предложение за пълненето и експлоатацията на язовира. В изявлението на Басам Ради не се каза нищо за посредничество. Етиопия каза, че Абий и Сиси са обсъдили \"въпроси от общ интерес\", но не даде подробности. Срещата на върха в Сочи, по време на която държавни глави посетиха оръжейно изложение, подчерта възродената амбиция на Русия за влияние в богатата на ресурси Африка. Путин изтъкна, че развиването на по-солидни връзки с континента е сред главните приоритети на руската външна политика. Той отбеляза, че африканските страни са станали \"един от важните стълбове в многополюсния свят\". Стокообменът на Русия с африканските държави се удвои през последните пет години и сега надхвърля 20 милиарда долара. Путин изрази увереност, че той може да нарасне още поне двукратно през следващите 4-5 години. По време на Студената война Съветският съюз предоставяше щедра икономическа и военна помощ на много африкански страни на фона на глобалното съперничество със САЩ. Влиянието на Москва отслабна след разпадането на Съветския съюз през 1991 г. и Русия все още изостава много от Запада и Китай в търговията и инвестициите в Африка. Тя обаче се възползва от останалите от съветската епоха връзки, за да разшири ролята си в делата на континента. Руският президент наблегна вчера на необходимостта Русия и африканските държави да засилят сътрудничеството си в борбата с екстремизма, включително в обмена на информация между службите за сигурност. Русия е най-големият доставчик на оръжия в Африка, а Путин посочи, че сега страната му има споразумения за военно сътрудничество с над 30 африкански страни. Той добави, че Москва може да разшири обхвата на тренировъчните си мисии за военни и служители по сигурността от африканските страни. \"Надяваме се, че. . . ще ни помогнете да изградим нашите въоръжени сили\", е казал на среща с Путин ген. Абдел Фатах Бурхан, ръководител на суданския преходен Суверенен съвет, посочи Кремъл. Той е казал това след споразумението за поделяне на властта между суданската армия и продемократичното движение, сключено през август след свалянето от власт на бившия президент автократ Омар ал Башир. Президентът на Нигерия, най-голямата по население страна в Африка, се съгласи да поднови военно споразумение с Русия. То се очаква да доведе до повече преки доставки на военно оборудване, каза канцеларията на президента Мухамаду Бухари. Нигерия съобщи освен това, че с Русия ще работят за повишаване на ефикасността на жизненоважния за африканската страна петролен сектор. Двете държави ще сключат рамкова спогодба за съвместно предприятие между нигерийската държавна нефтена компания и руската \"Лукойл\". То ще включва проучвания на потенциални петролни залежи дълбоко под морското дъно. Страните се споразумяха и да засилят сътрудничеството между Нигерийската национална петролна корпорация и руския газов гигант \"Газпром\". Други африкански лидери посрещнаха топло възродения руски интерес към континента. \"Нещото, което кара Русия да изглежда добре в очите на много африкански страни, е, че тя никога не е била колониална сила\", заяви южноафриканският президент Сирил Рамафоза, цитиран от своя говорителка. Той заяви това малко след като два руски ядрени бомбардировача кацнаха в неговата страна. Това безпрецедентно изпращане на руски ядрени бомбардировачи в Африка е отражение на новия порив на Москва да стане фактор на континента (БТА)", "date": "2019.10.25", "title": "Путин ухажва Африка, иска да посредничи между Египет и Етиопия за язовир"}
{"url": "https://www.24chasa.bg/novini/article/7728760", "text": "Триста килограма скънк е бил открит и иззет в сряда край босненския град Чаплина в Мюсюлманско-хърватската федерация, предаде информационният сайт \"Кликс\". Наркотикът е открит в рамките на разследване на прокуратурата на Босна и Херцеговина и агенцията за разследване и защита СИПА за дейността на международна мрежа за наркотрафик от Албания през Черна гора в Босна и Херцеговина, а оттам - в Хърватия и други страни от ЕС. В продължение на два месеца преди операцията службите за сигурност са следили заподозрените и мястото за складиране на наркотика. СИПА издирва безуспешно още двама заподозрени, съобщи БТА. Стойността на намерения скънк на черния пазар в страните от ЕС достига над 2 милиона евро. Т.нар. скънк е вид силен канабис, който съдържа по-голямо количество от психоактивното вещество тетрахидроканабинол.", "date": "2019.10.25", "title": "300 кг силен канабис заловиха в Босна и Херцеговина"}
{"url": "https://www.24chasa.bg/novini/article/7728773", "text": "В нея ще вземат участие бивши и настоящи правоохранителни лидери от цял свят. Ще бъдат обсъждани въпроси от актуалния дневен ред на правоохранителното сътрудничество: охраната на обществения ред и сигурността на гражданите; взаимоотношенията граждани – полицейски органи и изграждане на доверие помежду им; наркотиците и негативното им влияние върху обществените отношения; реакция на правоохранителните органи при непосредствени заплахи за обществения ред; значими предизвикателства пред лидерите на правоохранителната общност в САЩ и по света. По време на конференцията лекции ще изнесат ръководни представители на американските правоохранителни служби в състава на Министерството на правосъдието и Министерство на вътрешната сигурност на САЩ, ръководители на полицейски служби и специализирани звена от целия свят. Важна съпътстваща част от конференцията са семинарните сесии и научните дискусии между участниците, както и двустранните и многостранните работни срещи. Международната асоциация на полицейските началници (IACP) е най-старата (създадена през 1893 г.) и най-голямата правоохранителна професионална организация в света. След Чикаго Цветанов заминава за Вашингтон, където ще проведе работни срещи с водещи представители на американски научни центрове и институции.", "date": "2019.10.25", "title": "Цветанов участва в конференцията на Международната асоциация на полицейските началници в Чикаго"}
{"url": "https://www.24chasa.bg/novini/article/7728795", "text": "Средният лихвен процент по депозитите с договорен матуритет в левове на фирмите пада на годишна база през септември с 0.04 пр.п. до 0.06 процента, съобщава БНБ. Лихвата по депозитите на бизнеса в евро падат на годишна база с 0.07 пр.п. до минус 0.02 процента. Средният лихвен процент по депозитите на домакинствата с договорен матуритет в левове се понижава с 0.03 пр.п. до 0.14 процента, а по тези в евро - с 0.02 пр.п. до 0.16 процента. В сравнение с август 2019 г. средните лихвени проценти по депозитите с договорен матуритет в левове и в евро спадат с 0.01 процента. През септември 2019 г. средният лихвен процент по кредитите на бизнеса в размер до един милион евро, договорени в левове, се повишава на годишна база с 0.21 пр.п. до 4.23 процента, а по тези, договорени в евро, намалява с 0.37 пр.п. до 2.66 процента. Средният лихвен процент по кредитите на бизнеса, с размер над един милион евро, договорени в левове, се понижава с 0.01 пр.п. до 3.64 процента, а по тези, договорени в евро - с 1.02 пр.п. до 2.01 процента. През септември 2019 г. средният лихвен процент по кредитите за потребление в левове, вземани от домакинствата, се понижава на годишна база с 0.18 пр.п. до 8.24 на сто, а по тези в евро - с 0.56 пр.п. до 4.51 на сто. При жилищните кредити в левове той спада с 0.34 пр.п. до 2.98 процента , а по тези в евро - с 0.96 пр.п. до 3.44 процента.", "date": "2019.10.25", "title": "Фирмите у нас вече плащат лихва на банките, за да държат пари на депозит"}
{"url": "https://www.24chasa.bg/novini/article/7728423", "text": "Гигантският завод на американската компания Tesla, който бе построен за по-малко от десет месеца, започна пробно производство предсрочно, съобщи автопроизводителят тази седмица, предаде  . Според съобщението вече се произвеждат цялостни автомобили на временна основа, от каросерията, до боядисването и сглобяването. Заводът е около 65% по-евтин отколкото тези в САЩ, произвеждащи Модел 3. „Китай е най-големият пазар в света за средно големи седани. С Модел 3 предлаган на цена равна на автомобилите с бензинови двигатели, ние вярваме, че Китай ще се превърне в най-големия пазар за Модел 3\", каза компанията в съобщение. Автопроизводителят информира още, че Модел Y се очаква да бъде представен до лятото на 2020 г.", "date": "2019.10.25", "title": "Заводът на Tesla в Шанхай започна пробно производство"}
{"url": "https://www.24chasa.bg/novini/article/7728803", "text": "Патриарх Неофит прие днес на среща новия френски посланик у нас Флоранс Робин, която пое поста през септември тази година. Това съобщиха от Българската патриаршия. Приемът се е състоял в Софийската митрополия и в него са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, и иконом Николай Георгиев - началник на отдела \"Връзки с обществеността\" при Светия синод на БПЦ. Посланик Робин е изразила благодарностите си за приема и е споделила своите впечатления от посетените от нея манастири и църкви, като е допълнила, че е била особено впечатлена от Троянския манастир. В разговора са били повдигнати и темите, които вълнуват не само българското, но и цялото европейско общество - възпитанието на младото поколение, ценностите, както и бъдещето на Европа. Патриарх Неофит е изразил своите надежди, че грижата към младите хора ще се засилва. Той е отбелязал, че в България се забелязва обръщане на младите хора към църквата. Патриарх Неофит е пожелал успешен мандат на посланик Флоранс Робин и е изразил надежди за бъдещи срещи, така и за съвместна ползотворна работа в полза на обществото.    ", "date": "2019.10.25", "title": "Патриарх Неофит прие френски посланик у нас Флоранс Робин (Видео)"}
{"url": "https://www.24chasa.bg/novini/article/7728839", "text": "Левоцентристкият перонист Алберто Фернандес е смятан за безспорен фаворит във всички допитвания за президентските избори в Аржентина в неделя, но действащият президент, либералът Маурисио Макри мечтае да подобри позициите си в последния момент. През цялата предизборна кампания амбициите на Макри за втори мандат се сблъскваха със суровата действителност: продължаваща повече от една година рецесия, непреодолима инфлация, която през септември достигна 37,7 процента, увеличаваща се безработица (10,6 процента) и бедност, засягаща над една трета от аржентинците. Маурисио Макри трябва също да накара аржентинците да забравят програмата му за строги данъчни мерки, въведена след отпускането на финансовата помощ от МВФ в размер на 57 милиарда долара миналата година насред валутната бъркотия, когато аржентинското песо изгуби 70 процента от стойността си спрямо януари 2018 г. На финалната права на изборите обаче 60-годишният инженер се окопити, особено в събота с масовата мобилизация на въодушевени от лозунга \"Да, възможно е\" (еквивалентът на \"Да, можем\" на Барак Обама) негови привърженици в Буенос Айрес, неговата историческа крепост, чийто кмет той беше от 2007 до 2015 г. Той се представи добре и на президентския дебат следващия ден, макар и да не може да се получи потвърждение от анкети, които вече са забранени до изборния ден, и които дотогава показваха растяща разлика в полза на Фернандес. \"Мечтаната от нас Аржентина\" ======================== Маурисио Макри иска да обърне тенденцията от първичните избори от 11 август, на които Фернандес бе пръв със 17 пункта преднина и се очерта като фаворит за президентските избори. \"Ще обърнем изборите и бъдещето на Аржентина. Имаме нужда от вас, за да построим мечтаната от нас Аржентина\", каза той в събота и обясни, че иска да продължи реформите и да завърши оздравяването на държавните финанси. \"Трудностите не трябва да ви карат да се съмнявате във всичките ни успехи, в постигнатото от нас, в начина, по който искаме да живеем. Не им давайте да ви откажат от мечтите ви\", настоя той в сряда. Президентът и кандидатът му за вицепрезидент, десният перонист Мигел Анхел Пичето, закриха кампанията си в Кордоба, на 700 км на север от столицата, в благоприятна за тях територия. Именно в тази провинция Макри получи 72 процента от гласовете през 2015 г., което наклони везните в негова полза и той победи перониста Даниел Сиоли с 51,33 на 48,66 процента от гласовете. Двойка и единство =============== Алберто Фернандес може да разчита на положителни за него социологически проучвания, след като успя да обедини около себе си целия перонистки спектър, насърчен от силния имидж на подкрепата на бившата президентка Кристина Киршнер (2007-2015 г.), която е негов кандидат за вицепрезидент. Обичана от някои, мразена от други, Киршнер преди пет месеца изненадващо се отказа да се кандидатира за президентския пост и се присъедини към Фернандес, който беше началник на канцеларията й. Тази тактика им позволява да разчитат едновременно на симпатизантите на Киршнер без при това да губят вота на перонистите, които се бяха отдръпнали от бившата президентка. Тази предизборна двойка се раздели по време на кампанията. Киршнер, срещу която текат една дузина разследвания за корупция и които тя определя като съдебно и политическо преследване, представи из цялата страна автобиографичната си книга \"Искрено\", докато Фернандес в своите прояви изграждаше по-умерения си профил на политически строител. \"Идеята е да обърнем нова страница и да започнем да градим друга държава, по-справедлива, по-уравновесена\", заяви Фернандес в сряда. В една от най-коментираните им общи появи, Фернандес и Киршнер завършиха вчера кампанията в Мар дел Плата, на 400 км южно от Буенос Айрес. В неделя аржентинците ще гласуват за президент и вицепрезидент и ще сменят половината състав на Камарата на депутатите и една трета от състава на Сената. Те ще избират и губернатор на провинция Буенос Айрес, в която живеят една трета от гласоподавателите, както и кмета на столицата, която е най-богатият град в страната. За победа още на първи тур са нужни 45 процента от гласовете или над 40 процента и разлика от 10 пункта с кандидата на второ място. Евентуален втори тур ще се състои на 24 ноември. (БТА)", "date": "2019.10.25", "title": "Алберто Фернандес е фаворит\nза президентските избори в Аржентина"}
{"url": "https://www.24chasa.bg/novini/article/7728710", "text": "Единственото 360-градусово изборно студио с живи връзки от най-горещите точки в страната, ексклузивни срещи с най-авторитетните и любопитни гости от обществено-политическия живот и социологически данни, оживяващи с последно поколение добавена реалност, ще информират потребителите на всички bTV платформи за най-важното от изборния 27 октомври. Под мотото „ “, през целия неделен ден повече от 25 журналистически екипа на   ще направят зрителите съпричастни с хода на събитията в цяла България. Доказани разследващи репортери, сред които Росен Цветков, Теодора Трифонова, Петър Нанев и Глория Николова ще разкрият в ефир добре познати, но и нови, нестандартни схеми за търговия с вот. Традиционно, и на тези избори топ водещите Антон Хекимян, Лиляна Боянова и Светослав Иванов ще представят акцентите от деня в интересна компания. Този път - по още по-динамичен и достъпен начин от високотехнологичното интегрирано студио на телевизията. Точно в 16.00 ч. водещите ще дадат старт на специалното изборно предаване, като техни гости ще бъдат най-авторитетните анализатори, популярни политици, любими на поколения българи артисти и обичани лица от ефира на bTV. След като през последния месец редакцията на bTV Новините постави специален фокус върху  , на финала на кампанията изтъкнати експерти ще надградят дискусията по проблема. Различен поглед към събитията от най-мащабните избори у нас обещават и дамите със собствено мнение по всеки въпрос и отекващ възглас „Майко, мила!“ - Красимира Хаджииванова и Елисавета Белобрадова. А нестандартният анализ в студиото остава запазена марка на коментарното трио - Ивайло Нойзи Цветков, Мартин Карбовски и Любен Дилов-син. Със специалното издание на „ “, в 08.00 ч. Жени Марчева и Диана Любенова ще дадат начало на изборния маратон, а краят му ще бъде отворен. В постоянните и извънредни емисии на bTV Новините през целия ден Виктория Петрова и Юксел Кадриев, заедно с десетки репортери и кореспонденти, ще информират зрителите за всичко актуално и значимо от развоя на събитията. По традиция, обедните новини ще бъдат удължени и ще продължат до 13 ч. Първите резултати от екзит пола на независимите социологически агенции „Алфа Рисърч” и „Маркет Линкс“ ще станат ясни в 20.00 ч. в ефира на   и  . Данните за избирателната активност ще оживяват пред погледа на зрителите с помощта на най-ново поколение графични визуализации, представени от водещата на виртуалното студио – Лиляна Боянова. Всичко най-интересно от неделния ден може да бъде проследено и на  и   на bTV Новините. Своите въпроси към политиците и сигнали за нередности зрителите могат да изпращат във  и в специалната платформа на bTV „ ”.", "date": "2019.10.25", "title": "Антон Хекимян, Лиляна Боянова и Светослав Иванов представят „Местните 2019“ в първото по рода си 360-градусово изборно студио по bTV"}
{"url": "https://www.24chasa.bg/novini/article/7727847", "text": "Кого харесахте за кмет? На сайта си “24 часа” пусна електронна анкета, в която читателите отбелязват кандидата, когото харесват за кмет, във всеки един от 27-те областни града на България. След рекордното участие в допитването вижте резултатите към 10 часа на 24 октомври. Публикуваме данните за първите трима по резултати кандидати във всеки областен град, може да видите още на  92 800 бяха гласуванията в анкетата до вчера сутринта, което е внушително участие. И всеки гласуващ може да даде само един глас от един ip адрес. За разлика от истинските избори обаче човек от един град може да даде глас и за кандидати от други градове. Пак за разлика от реалните местни избори, при които ще се гласува само на територията на страната, в анкетата на сайта читателите на “24 часа” могат да кажат предпочитанията си и от чужбина. Резултатите, разбира се, са малко или много субективни и не могат да служат за прогноза за това, което ще се случи в изборния ден.", "date": "2019.10.25", "title": "Рекорден интерес на читателите към анкетата за кмет в сайта на “24 часа”, ето резултатите"}
{"url": "https://www.24chasa.bg/novini/article/7728888", "text": "Проливни дъждове предизвикаха наводнения в градове източно от японската столица и увеличиха тревогите в райони, където възстановяването от неотдавнашните тайфуни продължава, предаде Асошиейтед прес, цитирана от БТА. Кадри показаха калните води на излязла от коритото си река в Чиба, югоизточно от Токио, където пешеходците газеха през вода, стигаща до кръста им. Кабина за събиране на такси по магистрала край международното летище Нарита беше временно затворена от съображения за сигурност. Супермаркет в град Нарита беше наводнен, а персоналът му полагаше усилия да измете и подсуши от придошлата вода. До момента не се съобщава за жертви и щети. Тази сутрин метеорологичната служба прогнозира до 180 милиметра дъждовен стълб през следващото денонощие. Японската обществена телевизия Ен Ейч Кей съобщи, че средното количество валеж за целия месец е паднало днес само в рамките на половин ден. Пороите се дължат на навлизането на система от ниско атмосферно налягане, която се е установила над главния японски остров. Повече от 9000 домове, 6000 от които в префектура Чиба, а други 2500 в близката префектура Ибараки, са без електричество, според токийското електроразпределително дружество, което осигурява захранването в региона. Град Чиба издаде предупреждение към жителите на няколко района заради нарастващия риск от наводнения и кални свличания. Местни медии съобщиха, че от два язовира по горното течение на реката се очаква да бъде изпусната вода, което предизвика превантивна евакуация на селища по долното течение. Много райони в Чиба още се възстановяваха от щетите от септемврийски тайфун, когато тайфунът Хагибис доведе този месец до големи наводнения на север и взе повече от 80 жертви в страната. Жителите на Централна и Северна Япония, включително тези в Нагано и Фукушима, пострадали най-тежко от Хагибис, също бяха призовани да вземат предпазни мерки.", "date": "2019.10.25", "title": "Наводнения заляха части от Япония, които още се възстановяват от тайфуни"}
{"url": "https://www.24chasa.bg/novini/article/7728993", "text": "В столицата на Албания - Тирана, ще се състои 15-ата световна среща на българските медии, обяви генералният директор на БТА Максим Минчев. Най-вероятно това ще стане в периода от 21 до 25 ноември. \"Този път се забавихме поради една основна причина. Очаквахме с повишено внимание евентуалното решение на Европейския съвет дали ще отправи покана за започване на преговори за членство в ЕС на нашите партньори от Западните Балкани - Македония и Албания\", обясни Минчев. Въпреки че Европейският съвет не обявява официални дати за това, за срещата избират именно Тирана. Основната причина е, че там има многобройно българско малцинство, признато за такова преди 2 години. \"Според различни данни към днешна дата българите в Албания са между 60 и 170 хиляди\", каза генералният директор на БТА. Другата причина е, че срещата била приета с голям ентусиазъм от балканската страна. Албанската посланичка казала: \"Вие сте добре дошли там\". Партньори на събитието са Албанската телеграфна агенция и албанската национална телевизия. Темата на срещата е \"Медии и национални приоритети\". \"Националните приоритети ние не ги знаем. Това е голям дебат от гледна точка в кой момент кое е важно и съществено. Ние имаме няколко относително устойчиви приоритета, около които смятаме, че е добре да се води разговорът тази година - енергийната независимост, инфраструктурата в един свят без граници, туризмът, който има своите проблеми в момента и заедно с това е свързан с имиджовото строителство и построяването на образа на България, правото на информация и киберсигурност\", обясни Георги Лозанов, който ръководи дирекция \"Културни комуникации\" в БТА. \"Този формат се оказа устойчив във времето. С всяка изминала година той не помръква като съдържание и форма, а става все по-богат. Последната ни среща в Скопие миналата година бе определена от повечето хора като най-добрата\", допълни Минчев. Тя, както и всички останали, е финансирана изцяло от спонсори. \"Никога за тези срещи не сме харчили държавни пари\", уточни той. Минчев каза, че БТА е получила официално писмо от посланика на страна - членка на ЕС, която не се намира на Балканския полуостров, с молба световната среща на българските медии да се организира именно там.  \"Това ни зарадва, защото е едно признание\", допълни той.", "date": "2019.10.25", "title": "Тирана ще посрещне 15-ата световна среща на българските медии през ноември"}
{"url": "https://www.24chasa.bg/novini/article/7729097", "text": "Британският премиер Борис Джонсън каза, че правителството ще си следва собствения дневен ред за Брекзит, ако депутатите не подкрепят предложението за предсрочни избори, съобщи Ройтерс, като цитира негов говорител. Джонсън иска избори, за да излезе от патовата ситуация с Брекзит. Опозиционната Лейбъристка партия се заканва да не подкрепи предложението, ако не получи гаранции, че излизането от ЕС няма няма да стане хаотично, предаде БТА. Искаме да сме сигурни, че няма да излезем от ЕС без сделка, защото това ще бъде катастрофално, каза пред Би Би Си говорителката на лейбъристите Даян Абът, цитирана от Асошиейтед прес. Финансовият министър Саджид Джавид каза, че консерваторите ще внасят отново и отново предложението си, ако лейбъристите не гласуват в понеделник за предсрочни избори. Постоянните представители на страните членки в ЕС се споразумяха принципно да дадат на британците още една отсрочка за излизането, но тепърва трябва да се реши колко ще е тя. \"Работата ще продължи през следващите дни\", каза говорителката на Европейската комисия Мина Андреева след срещата на посланиците с главния преговарящ за Брекзит Мишел Барние. Според двама европейски източници решението ще бъде взето в началото на следващата седмица, съобщи Франс прес.", "date": "2019.10.25", "title": "Великобритания ще си следва реда за Брекзит, ако парламентът не гласува за предсрочни избори"}
{"url": "https://www.24chasa.bg/novini/article/7729121", "text": "„Положително е, че има спад в процента на грешки в ресори „Конкурентоспособност“ и “Природни ресурси“. Това заяви Цветелина Пенкова от Групата на социалистите и демократите в ЕП за Годишния доклад за 2018 г. на Европейската сметна палата. Тя изрази безспокойство от увеличението на грешки в ресора „Сближаване“, където Палатата подчертава неточности в декларираните разходите. Пенкова изтъкна и притесненията си относно изразените съмнения от страна на Сметната палата в данните, представени в годишните отчети на дирекциите по Регионална и селищна политика и Трудова заетост. „Тези заключения предизвикват безпокойство и изискват реакция от страна на Комисията. Това са проблеми, вече сигнализирани от Сметната палата, както и от Парламента в неговата резолюция за освобождаване от отговорност за 2017 г.“, допълни представителят на ЕП. В заключение Пенкова приветства пилотната инициатива на Сметната палата и Комисията, целяща да засили сътрудничеството между Палатата и държавите членки в процесите на одит.", "date": "2019.10.25", "title": "Цветелина Пенкова: Положително е, че има спад на грешки в ресори „Конкурентоспособност“ и “Природни ресурси“"}
{"url": "https://www.24chasa.bg/novini/article/7728459", "text": "Строежът на централата на Азиатската банка за инфраструктурни инвестиции (АБИИ) в Пекин завърши, съобщи компанията изпълнител. Централата се намира в Пекинския олимпийски парк в столичния район Чаоян. Комплексът се състои от пет офисни сгради с обща площ от 390 000 квадратни метра, поясни . Строежът започна през септември 2016 г. АБИИ, основана в Пекин през октомври 2014 г, е многостранна банка за развитие, чиято цел е да подкрепя изграждането на инфраструктура в азиатско-тихоокеанския регион.", "date": "2019.10.25", "title": "Завършена бе централата на АБИИ в Пекин"}
{"url": "https://www.24chasa.bg/novini/article/7729124", "text": "Британският премиер Борис Джонсън заяви днес, че от Европейския съюз зависи да реши за отсрочката за Брекзит, но Великобритания би трябвало да напусне блока на 31 октомври, предаде Ройтерс. \"В момента от ЕС зависи, както знаете, да реши, дали ще ни даде отсрочка или не. Както вървят нещата може да напуснем блока и на 31 октомври\", каза Джонсън и добави: \"Би трябвало да напуснем на 31 октомври\", предава БТА. \"Разбира се, че датата 31 октомври все още е възможна, може да напуснем на тази дата и за съжаление ЕС има решаващата дума\", допълни премиерът. Джонсън заяви, че ако опозиционната Лейбъристка партия се противопостави на предложението му за парламентарни избори на 12 декември, правителството му няма да се занимава с безсмислена \"брекзитология\" в парламента.", "date": "2019.10.25", "title": "Борис Джонсън: Великобритания трябва да напусне ЕС на 31 октомври"}
{"url": "https://www.24chasa.bg/novini/article/7729131", "text": "\"В последния ден от предизборната кампания искам да благодаря на всички за труда и енергията, които положихте в тази нелека надпревара. - това написа премиерът и лидер на ГЕРБ  Бойко Борисов в профила си във Фейсбук. - Благодаря за заряда, с който работихте във всяко едно село, квартал и град. И този път ние от ГЕРБ бяхме сред хората. Стиснахме ръцете им и чухме критиките им - лично очи в очи. Поздравявам и колегите от смесените региони, където се водеше най-тежката предизборна надпревара. Благодаря Ви, че не отстъпихте от принципите и позициите си. Още веднъж ще кажа, че ГЕРБ ни има, за да правим живота на хората по-добър. Постовете и привилегиите никога не са били важни за нас. Който не е работил в интерес на гражданите – разделяли сме се с него. И занапред ще е така! Винаги сме се учили от грешките, взехме си поука и от последните. Затова днес отново заставаме пред Вас, за да поискаме вашата прошка и подкрепа. Благодаря Ви!\"", "date": "2019.10.25", "title": "Борисов: От ГЕРБ чухме критиките на хората лично, очи в очи, искаме прошка и подкрепа (Видео)"}
{"url": "https://www.24chasa.bg/novini/article/7729134", "text": "Още двама души са били арестувани във Великобритания по време на разследването относно 39-имата мигранти, открити замръзнали в ремарке на камион, съобщи полицията в Есекс. Мъж и жена на 38 години от Уорингтън са заловените по подозрения, че са част от група за трафик на хора и са отговорни за смъртта на мигрантите, добавят още органите на реда. 25-годишният шофьор на камиона също бе задържан в ранните часове в сряда и все още е в ареста, пише \"Гардиън\". Според справка в търговския регистър 38-годишната Джоана Махер от Уорингтън е собственичка на превозното средство. Тя и съпругът й Томас, който също е на 38 години, твърдят, че камионът е бил техен, но са го продали на компания в Монаган преди 13 месеца. Маршрутът, по който се е движил ирландецът Мо Робинсън, ще е ключов фактор в хода на разследването. Източници посочват, че GPS данните показват, че той е напуснал Монаган на 15 октомври, пресича Северна Ирландия и след това отново се връща на юг в Ирландия. Данните също показват, че с камиона са извършени две пътувания през Обединеното кралство и континентална Европа между 17 и 22 октомври.", "date": "2019.10.25", "title": "Арестуваха още двама заради замръзналите мигранти в камион във Великобритания (Обновена)"}
{"url": "https://www.24chasa.bg/novini/article/7729137", "text": "Турция е изпратила нота до САЩ срещу евентуално посещение на ръководителя на считаните за терористична групировка кюрдски Сили за защита на народа /СЗН/ Мазлум Кобани в САЩ, съобщи външният министър Мевлют Чавушоглу, цитиран от БТА. \"Съобщихме с писмена нота на САЩ, че не можем да приемем съюзниците ни да провеждат среща с ръководителя на терористичната организация Мазлум Кобани. Особено пък той да има срещи с отговорни американски представители. Ако ние започнем да легитимираме терористите, значи утре да започнат да се срещат и с Багдади /водача на Ислямска държава Абу Бекир ал Багдади/, с ръководителите на Даеш или с други терористи. Всъщност всички - и ДАЕШ, и ПКК, и Фето са терористични групировки, както и Боко Харам и други\", заяви Чавушоглу. Според съобщения в турските медии американският сенатор Линдзи Греъм в писмо до Майк Пенс е настоял колкото се може по скоро да се уреди посещение на Мазлум Кобани в САЩ, за да обсъдят с него ситуацията в Сирия. Пак според турските медии Мазлум Кобани, чието истинско име е Ферхат Абди, е включен в списъка на най-издирваните терористи, с червен код. За залавянето му е определена награда от четири милиона турски лири. Турският президент Реджеп Тайип Ердоган заяви снощи пред турски медии, че САЩ трябва да предадат Мазлум Кобани на Турция.", "date": "2019.10.25", "title": "Турция изпрати нота до САЩ против евентуално посещение на Мазлум Кобани"}
{"url": "https://www.24chasa.bg/novini/article/7729182", "text": "Партия „ВОЛЯ” закри кампанията си в Добрич в присъствието на заместник-председателя на парламентарната група Кръстина Таскова и народният представител Боряна Георгиева. Партията се бори и за кмет, и за общински съветници. За кметското място е издигнат Ивелин Иванов. „Социолозите твърдят, че ще има балотаж. Очакваме да видим с кого от старите партии добричлии ще ни изпратят на втори тур. Това не знам. Но знам, че хората от родния ми град винаги силно са ни подкрепяли. На президентските избори в Добрич г-н Марешки беше на второ място. Знам също, че добричлии са упорити и последователни хора,умеят да се отблагодаряват. Те помнят, че Добрич беше първият град след Варна, освободен от картела в горивата. А преди повече от 15 години, когато Веселин Марешки направи революция на пазара на лекарствата, пак Добрич беше един от първите градове, където хората почувстваха разликата. Много политици се упражняваха да управляват моя град. Но резултати няма. Днес Добрич не е това, което всички ние искаме да виждаме. Затова правилният избор е номер 51 и „ВОЛЯ”, заяви Кръстина Таскова. Тя се обърна към всички кандидати с пожелание за успех в неделя. Зам.-председателятна ПГ на „ВОЛЯ” призова присъстващите в залата добричлии да обмислят внимателно на кого ще подарят гласа си. „ Какво е избор – осъзнато информирано решение. Има избори, които можеш да промениш още същия ден, ако си сгрешил. Но има и избори, които няма как да поправиш цели четири години. Информирайте се, мислете, доверете се на хора, които не носят вина за провалените управления през годините. Защото не можеш да направиш една и съща грешка два пъти. Вторият път е осъзнат избор!, заяви Кръстина Таскова. ВОЛЯ е с номер 51 в интегралната бюлетина.", "date": "2019.10.25", "title": "Кръстина Таскова от \"Воля\": Очакваме да видим с кого ще сме на балотаж в Добрич"}
{"url": "https://www.24chasa.bg/novini/article/7729807", "text": "Британската полиция съобщи, че е арестувала четвърто лице в рамките на своето разследване на смъртта на 39 души, открити мъртви в камион в индустриален парк близо до Лондон, предаде Ройтерс. Мъжът, на 48 години, от Северна Ирландия, е арестуван на лондонското летище Станстед по подозрение в заговор за трафик на хора и непредумишлено убийство.", "date": "2019.10.25", "title": "Задържаха четвърти заподозрян във връзка със смъртта на 39 души в хладилен камион"}
{"url": "https://www.24chasa.bg/novini/article/7729580", "text": "Пет бебета делфини от застрашиен вид са били забелязани в река Иравади в Мианма, предаде ДПА, цитирана от БТА. Това дава надежди за спасяване на вида. \"Забелязах две малки сред група делфини в реката, близо до селището Сейнпангон, докато местни и чуждестранни туристи ползваха услигите ми като екскурзовод\", разказа рибарят Маунг Лей. Той забелязал още две малки сред друга група делфини, както и бебе делфин по-далеч в реката. Делфини в река Иравади често са убивани от перки на риболовни кораби или намират смъртта си в риболовни мрежи. Миналата година е регистрирана смъртта на 6 делфина.", "date": "2019.10.25", "title": "Пет бебета делфини от застрашен вид са забелязани в река в Мианма"}
{"url": "https://www.24chasa.bg/novini/article/7729625", "text": "Осъдената в САЩ руска гражданка Мария Бутина бе освободена днес от федералния затвор в Талахаси, щата Флорида, и бе взета под контрол от американските имиграционни власти в техен център в същия град, преди да бъде депортирана за родината си, съобщи представител на имиграционната служба, цитиран от ТАСС, предаде БТА. \"По съображения за сигурност при провеждането на операцията имиграционно-митническата служба не обсъжда конкретните процедури по депортацията, преди да бъде извършено успешното връщане на това лице в родината му\", се казва в съобщението. Очаква се 30-годишната жена да бъда качена на самолет за Русия, след като 18-месечната й присъда изтече. По-рано Държавният департамент на САЩ съобщи, че днес Бутина ще излети от Маями за Москва, където ще пристигне утре сутрин. Бутина бе осъдена заради опит да се инфилтрира в консервативни американски политически групи с цел да влияе върху президентската кампания в САЩ през 2016 г. и се призна за виновна, че е действала като нерегистриран чуждестранен агент, посочи Асошиейтед прес. Москва охарактеризира обвиненията срещу нея като изфабрикувани и поиска освобождаването й от затвора. \"Радваме се, че най-после американското правосъдие след много дълго протакане взе решение, за което ние настоявахме\", каза днес руският външен министър Сергей Лавров пред журналисти в Москва. Руският президент Владимир Путин не планира среща с осъдената за заговор за прокарване на руски интереси в САЩ Бутина, когато тя се завърне в Москва, съобщи говорителят на Кремъл Дмитрий Песков, цитиран от ТАСС.", "date": "2019.10.25", "title": "Мария Бутина излезе от затвора в САЩ, чака депортация в Русия"}
{"url": "https://www.24chasa.bg/novini/article/7729417", "text": "Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г. Това се налага, за да не бъде нарушен графикът за движение на влаковете. В железопътните превози е наложена обичайната практика, влаковете да спрат в първата железопътна гара по маршрута си при наближаване на 04 ч и да изчакат 60 минути. По този начин не се нарушава графикът и се избягва по-ранно от обявеното им преминаване през съответните гари. Преминаването от лятно към зимно часово време тази година ще засегне следните влакове с изчакване в най-близката жп гара, които са: Международният бърз влак № 492 от Истанбул за София ще престои в гара Свиленград; Бързият влак № 2626 от Варна за София (през Горна Оряховица) ще престои в гара Карлуково; Бързият влак № 2627 от София за Варна (през Горна Оряховица) ще престои в гара Дралфа; Бързият влак № 3636 от Варна за София (през Карлово) ще престои в гара Клисура; Бързият влак № 3637 от София за Варна (през Карлово) ще престои в гара Желю войвода; Бързият влак № 8626 от Бургас за София (през Пловдив) ще престои в гара Белово; Бързият влак № 8627 от София за Бургас (през Пловдив) ще престои в гара Коньово; Бързият влак № 8636 от Варна за Пловдив ще престои в гара Черна гора; Бързият влак № 8637 от Пловдив за Варна ще престои в гара Търнак; Бързият влак № 9647 от София за Силистра ще престои в гара Самуил; Пътническият влак № 16101 от Септември за Добринище ще престои в гара Велинград; Пътническият влак № 30151 от Карнобат за Варна ще престои в гара Лозарево; Крайградският пътнически влак № 20200 от Мездра за София ще престои в гара Лакатник. Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": "13 пътнически влака ще престоят час по гари в нощта срещу неделя"}
{"url": "https://www.24chasa.bg/novini/article/7729640", "text": "Буксува разследването на инцидент на пътя, след който почина велосипедист. Полиция и близки на загиналия 42-годишен мъж призовават свидетели на случилото се да съдействат на разследването, съобщава 42-годишният Константин Касабов най-вероятно е ударен от превозно средство, докато пресича кръстовището на бул. „Рожен” и ул. „Петър Панайотов” в понеделник сутринта. Засега обаче не е ясно как точно се е случил инцидентът, тъй като няма свидетели, нито записи от камери, които да насочат полицията. Назначена е автотехническа експертиза на велосипеда на мъжа. По него няма видими следи от друго превозно средство. Съпругата на загиналия се обръща към евентуалния втори участник в инцидента. „Бих му казала, че човек почина, с две деца, със семейство и бих го призовала просто да се обади на органите на реда, за да се види какво точно е станало. Може той да не е изцяло виновен, може да има част от вина и съпругът ми, нямам представа, никой не може да каже. Уви, той вече не може да разкаже какво е станало, но поне да се изяснят обстоятелствата. И ако е виновен, да си понесе вината, мисля, че това е нормалният ход на нещата. Той утре може да блъсне и друг по същия начин и безнаказано да си замине”, каза София, съпруга на Константин Касабов.", "date": "2019.10.25", "title": "Съпругата на убития велосипедист към шофьора, който го е блъснал: Предай се"}
{"url": "https://www.24chasa.bg/novini/article/7728452", "text": "Китайският телекомуникационен гигант „Хуауей\" представи последната си линия смарт устройства, работещи с 5G мрежа, включително дългоочаквания сгъваем 5G смартфон, предаде  . Ерата на 5G е свързана с високата скорост, но това не е всичко, което компанията обещава с второто си поколение 5G телефони. Огромните сензори ще променят опита на потребителите при снимането с допълнителни функции. „Добавили сме специален сензор за позицията на потребителите. Телефонът може автоматично да завърта екрана според ориентацията на лицето и да определи дали потребителят е собственик на телефона. Ако не е, то личните съобщение автоматично се скриват\", каза представител на компанията. „Хуауей\" пусна също 5G приложения за виртуална и добавена реалност.", "date": "2019.10.25", "title": "„Хуауей\" пусна най-новата си линия 5G смартфони в Китай"}
{"url": "https://www.24chasa.bg/novini/article/7729660", "text": "Фейсбук въвежда новинарски раздел в мобилното си приложение. В него ще има новинарски заглавия, подбрани от журналисти, а медиите ще получават пари за използването на техните материали, съобщи Асошиейтед прес, цитирана от БТА.  Социалната мрежа отдавна е в конфликт с медиите, които се оплакват, че тя се възползва от споделянето на техните материали, без да им плаща. Това може да се окаже голяма стъпка за платформа, която от дълго време се затруднява да се справи с дезинформацията. Новата секция, която ще бъде пусната днес, ще включва заглавия от \"Уолстрийт джърнъл\", \"Вашингтон пост\", \"Бизнес инсайдър\" и други. Когато потребителят кликне на някое от заглавията, той ще бъде отведен директно на уебсайта или приложението на медията - нещо, което издателите изискват от Фейсбук от години. Компанията не пожела да каже на кои медии ще се плаща и по колко, а само посочи, че ще се плаща на \"редица издатели за достъп до цялото тяхно съдържание\".", "date": "2019.10.25", "title": "Фейсбук пуска новинарски раздел и ще плаща на медиите за достъпа до тяхното съдържание"}
{"url": "https://www.24chasa.bg/novini/article/7729661", "text": "Министерството на финансите на САЩ обяви, че предприема стъпки, които да облекчат продажбите на храни и лекарства на Иран, предаде Асошиейтед прес, цитирана от БТА. От ведомството казаха, че са намерили начин за продължаването на хуманитарните доставки въпреки опитите на администрацията да изолира Ислямската република. Министерството ще позволи \"допустима търговия\" в подкрепа на иранския народ, но ще отстоява усилията за лишаване на правителството в Техеран от възможности да разработва ракети и да подкрепя военни действия в Близкия изток. Обявената днес мярка е в отговор на опасенията на хуманитарни и други групи, че санкциите срещу Иран спират доставки на храни и лекарства, които по традиция се разрешават за санкционирани държави, отбелязва АП.", "date": "2019.10.25", "title": "САЩ ще облекчат санкциите срещу Иран\nза доставки на храни и лекарства"}
{"url": "https://www.24chasa.bg/novini/article/7729674", "text": "САЩ все още водят преговори с Турция с цел да я убедят да се откаже от руските зенитно-ракетни системи С-400. Това заяви днес високопоставен представител на Държавния департамент, цитиран от Ройтерс, предаде БТА. По думите му засега остава възможността Вашингтон да въведе санкции спрямо Анкара заради купуването на системите С-400. САЩ бяха обявили, че може да наложат санкции на Турция в рамките на приетия през 2017 г. закон \"за противодействие на противниците на Америка чрез санкции\" (CAATSA) заради купуването на руските зенитно-ракетни комплекси С-400.", "date": "2019.10.25", "title": "САЩ все още опитват да убедят Турция да се откаже от руските С-400"}
{"url": "https://www.24chasa.bg/novini/article/7729681", "text": "Заради разпространен в социалните мрежи клип с участието на двама служители от РУ в Тутракан, директорът на ОД на МВР в Силистра - старши комисар Юлиян Караславов, е разпоредил незабавна проверка, съобщиха от дирекцията. Със заповед на началника на РУ в Тутракан е образувана дисциплинарна проверка на двамата служители \"по смисъла на чл.205, ал.2 от Закона за МВР\", се посочва в съобщението. Целта е изясняване на постъпилите данни и установяване на дисциплинарното нарушение. След приключването на проверката в законно установения едномесечен срок ще бъдат наложени съответните дисциплинарни наказания, посочват от ОД на МВР.", "date": "2019.10.25", "title": "Проверяват служители от РУ в Тутракан заради клип в социалните мрежи"}
{"url": "https://www.24chasa.bg/novini/article/7729698", "text": "БСП има решение за несправедливостта по отношение на средствата за районите, заделяни от Столична община, нужно ни е само доверието на гражданите, каза Милка Христова Нека да сложим край на това порочно управление - в неделя с №56 в интеграланта бюлетина. Това призова лидерът на БСП - София и водач на листата на социалистите за общински съветници Калоян Паргов по време на заключителното събитие от кампанията преди местния вот на 27 октомври в \"Младост\". На митинга-концерт присъстваха председателят на БСП Корнелия Нинова, втората в листата на социалистите за общински съветници Милка Христова, кандидатът за кмет на \"Младост\", издигнат от инициативен комитет и подкрепен от БСП, арх. Стефан Стефанов, както и други кандидати за общински съветници, районни кметове и кметове на кметства от БСП, а обичаният български изпълнител Орлин Горанов зарадва присъстващите с най-големите си хитове. Калоян Паргов благодари на всички, включили се в кампанията в последния месец, кандидати, членове и симпатизанти на БСП, доброволци и граждани на София. \"Това, което виждам у нашите опоненти, е страх, заяви лидерът на БСП - София. - Страх от онова, което може да се случи в неделя. Страх от промяната. Страх от края на тяхното 10-годишно управление в София. Този страх те го подплатяват с опити за манипулации, за фалшификации, за купен вот, за корпоративен вот. Ще им позволим ли да опорочат за пореден път нашия вот?! Не! Защото ние ще бдим. Ще бдим, както призовава Юлиус Фучик. За пореден път ще призова да сложим край на това порочно управление. На 27 октомври с №56 в бюлетината! Нека не позволяваме да ни отнемат победата, която заслужаваме всички ние, софияците, искащи промяна за една нова перспектива\". Калоян Паргов добави, че в неделя изборът ще бъде между статуквото и промяната и поиска доверието на гражданите. \"През последния месец видях, че софиянци искат, търсят и ще направят всичко възможно, за да поставят началото на промяната с избора им на 27 октомври, каза той. - Гласувайте с №56 за листата на БСП и за районните кметове и кметове на кметства, с №87 за арх. Стефан Стефанов за кмет на \"Младост\" и с №75 за гражданския кандидат за кмет на София, подкрепен от БСП, Мая Манолова. Подкрепете ни, за да може всичко онова, за което си говорихме в кампанията, че имаме решения - инфраструктурата в кварталите, чистотата на въздуха, трафика и задръстванията, недостига на места в детските градини - да ги реализираме. За една по-чиста, по-зелена и просперираща София\". Досегашният заместник-председател на СОС от БСП и втора в листата на социалистите за общински съветници Милка Христова отбеляза, че гражданите от \"Младост\" бяха едни от първите в София, които проявиха смелост и непримиримост и се противопоставиха на модела на развитие, налаган и позволен от управляващите от ГЕРБ в Столична община в последните 10 години. \"Организацията на БСП в \"Младост\" направи своя избор, като реши да подкрепи кандидатурата на арх. Стефан Стефанов за кмет на района. Това не е случаен избор, а премислено даване на доверие на човек, който не само има желание, а и конкретни решения, за да стане нашият район по-добро място за живеене, каза тя. - Всичко това с активното и пряко участие на гражданите, живеещи в \"Младост\". Милка Христова призова на 27 октомври хората от района да гласуват с номер 56 за листата с общински съветници на БСП, с номер 87 за арх. Стефан Стефанов и с номер 75 за гражданския кандидат за кмет на София Мая Манолова. \"В голямата битка за промяната обаче не само арх. Стефанов, но и всички кметове на райони от БСП ще имат нужда от подкрепата на общинските съветници от групата на социалистите, както и от нов столичен градоначалник, каза тя. - През изминалия мандат район \"Младост\" беше наказан от Йорданка Фандъкова и от ГЕРБ заради позицията на неговите граждани. Наказанието се изразяваше в средствата, отделени за неговото развитие от Общинския бюджет\". Милка Христова беше категорична, че БСП има решение за несправедливостта по отношение на средствата за районите в София. \"Решението е в децентрализацията на инвестиционната програма на бюджета на СО, заяви тя. - 20% да бъдат предоставени директно на районите, съобразно размера на приходите, които техните граждани реализират чрез данъци и такси. А районните кметове, заедно с гражданите, да решават какво да бъде построено или ремонтирано с тези средства\". Арх. Стефанов добави, че неговата цел е да направи от \"Младост\" по-хубав, по-подреден, по-уреден и по-чист район. \"Аз също живея в този квартал и разчитам, че с подкрепата и активното участие на гражданите ще започнем да променяме \"Младост\", да го направим по-добро място за живеене. Районът ни трябва да има културни средища, театър, места за концерти, ремонтирани тротоари, достатъчно паркоместа, улици без дупки, нови детски площадки... Всичко това е възможно! Ако гласуваме с номер 87 в неделя\".", "date": "2019.10.25", "title": "Паргов: Нека да сложим край на това порочно управление - в неделя с №56 в бюлетината"}
{"url": "https://www.24chasa.bg/novini/article/7729704", "text": "Страните от Евразийския икономически съюз и Сърбия подписаха днес споразумение за създаване на зона за свободна търговия, съобщи ТАСС, цитирана от БТА. Споразумението бе подписано в рамките на заседанието на Евразийския междуправителствен съвет в Москва с участието на премиерите на Русия и Сърбия Дмитрий Медведев и Ана Бърнабич, както и премиерите на останалите членки на ЕАИС - Армения, Беларус, Казахстан и Киргизстан. Новото търговско споразумение не само напълно хармонизира условията за търговия на Беларус, Казахстан и Русия със Сърбия, с която те вече имат двустранни договорености за свободна търговия, но и създава аналогичен режим за арменските и киргизстанските стоки, за които досега нямаше преференции за достъп до сръбския пазар, съобщи пресслужбата на руското правителство. Постигнатите договорености съдържат икономически изгоди за страните от ЕАИС и Сърбия както в краткосрочна, така и в средносрочна перспектива във връзка с реализирането на възможностите за износ в условията на разширяване на обхвата на режима на свободна търговия. Заместник ръководителят на руската правителствена администрация Сергей Приходко каза по-рано пред журналисти, че подписването на споразумението няма да нанесе вреди на интересите на ЕС.", "date": "2019.10.25", "title": "Сърбия подписа с Евразийския икономически съюз, правят зона за свободна търговия"}
{"url": "https://www.24chasa.bg/novini/article/7728182", "text": "Ако се направи класация за компании, които имат добър успех на легалния и нелегалния пазар, то на челните места там почти сигурно ще попадне гръцката “Карелия”. Нейните цигари се оказват любими както на търговците и пушачите, така и на контрабандистите. Мерките срещу черния пазар на цигари са сред приоритетите на държавата през последните години. И резултатите го показват ясно - от близо 35% дял на контрабандата през 2010 г. в момента тя падна на 3,4 на сто според данните на цигарената индустрия. Най-очевидните ползи са събиране на повече приходи от акциз в бюджета - за 2018 г. парите в хазната от облагането на цигари стигнаха 2,5 млрд. лв., което е рекорд за последните 10 г. Свива се и криминалният елемент – незаконно производство и продажба, неплащане на данъци, потенциал за създаване на корупция от играчите на всички нива на контрабандата. През последните 2 години бяха разбити и рекорден брой нелегални фабрики за цигари у нас. На фона на всичко това прави силно впечатление, че цигарите “Карелия” без български бандерол остават все така популярни. В изследването на контрабандата в последните 5 години, марката на едноименния гръцки производител най-често е в топ 3. От 2014 г. досега в 5 изследвания цигарите “Карелия” са с най-голям дял на черния пазар, а на второ място са попадали също 5 пъти. Изследванията показват, че едни марки изчезват, появяват се нови, после те изчезват, за да се заменят от други. Но “Карелия”, независимо дали цигарите без бандерол имат дял от 20, или 4%, винаги е на върха на класацията. Според запознати това става чрез канали през Турция и Гърция. На граничния пункт Капитан Андреево – Капъкуле между България и Турция минават годишно близо 5 млн. пътници и стотици хиляди превозни средства. От турска страна в магазините за безмитна търговия могат да се купят легално, но без акциз и ДДС, цигари на ниски цени. Това е предпоставката за контрабанда, която е трудна за пресичане, тъй като се осъществява в по-малки количества, но от много хора. Пренесените цигари се пласират директно на черния пазар на дребно или на прекупвачи. Предпочитаните за пренасяне по този канал са тънките цигари от марките Karelia slims и ОМЕ, тъй като от тях може да бъдат скрити в тайници по-голям брой кутии. Освен това тези марки са разпознаваеми за българския потребител. От началото на годината обемите на нелегалните цигари по това направление вече захранват не само черните пазари на пограничните области като Кърджали, Хасково и Бургас, но стигат и до Централна и Северна България. През Гърция вървят канали за индустриални количества нелегални цигари. Те минават през места на границата с България, където няма официален контролно-пропускателен режим, или т.нар. зелени граници, както и през ГКПП Кулата – Промахон и Капитан Петко Войвода. Цигарите се произвеждат в нелегални фабрики в Гърция, но има и количества, отклонени от заводите на легални гръцки производители. Оттам се товарят на камиони, включително автовози, както и в по-малки транспортни средства. Големите камиони преминават през ГКПП Кулата с маршрут към складове в покрайнините на София, откъдето най-често се преразпределят из страната. По-малките бусове и пикапи минават предимно през зелена граница в труднодостъпни райони, в обезлюдените родопски общини, граничещи с Гърция. “Карелия” е известна и с предлагането на едни от най-евтините легални цигари на пазара, независимо от увеличенията на акциза, които имаха за цел да доближат облагането и цените до минималните в ЕС. Акцизът бе повишен през 2016, 2017 и 2018 г., но въпреки това марката увеличи цените си минимално. В резултат на измененията на акциза и през 2019 г. голяма част от марките на пазара повишиха цените си, но “Карелия” отново задържа своите. Погледнато чисто математически компанията “поглъща” част от увеличението на акциза като планирана загуба. Това е напълно законно, но когато се прави от марка, която е много популярна, възниква въпросът как се финансира покриването на тези загуби. И дали приходи от продажби на цигари без бандерол, предназначени за магазини за безмитна търговия, не играят ролята на финансова компенсация. Ниската цена на популярна марка създава предпоставка и за ценова война на пазара. А тя би свалила значително приходите за бюджета от данъци върху цигарите, тъй като облагането е и според цената на кутия. Поддържането на ниски цени, движено от маркаталидер на пазара, може да стимулира създаването на контрабандни канали към Западна Европа, където цените са значително по-високи. Това създава репутационен риск за страната ни и поставя под въпрос успехите в борбата с контрабандата в България, които държавата промотира и в чужбина, коректно посочвайки че сме държавата в ЕС с най-нисък процент нелегална търговия с цигари. Но може да се окаже, че успоредно с това се създават условия страната да се окаже източник на цигари за пазарите на ЕС. Така могат да бъдат компрометирани досегашните усилия за максимален контрол на тютюневата индустрия и увеличаване на приходите, след като България вече изпълни всички изисквания в ЕС за повишаване на акциза и въведе успешно всички евродирективи в сектора.", "date": "2019.10.25", "title": "“Карелия” - любима на търговци и контрабандисти"}
{"url": "https://www.24chasa.bg/novini/article/7729731", "text": "Най-малко четири са до момента жертвите от поройните дъждове, които се изсипаха над източна Япония през последните часове, предаде Ройтерс, цитирана от БТА.  Редица придошли реки наложиха да бъдат евакуирани стотици хиляди души само две седмици, след като страната бе връхлетяна от тайфуна Хагибис, чиито последствия все още се преодоляват. Четирите жертви са в префектура Чиба източно от Токио, съобщи обществената телевизия Ен Ейч Кей. Още двама души са изчезнали и се издирват. Там са издадени нареждания за евакуация на 80 000 души. В много райони на префектурата е прекъснато електричеството. На някои места то не е възстановено още от предишния тайфун. Има редица земни свличания върху подгизналите от вода терени. В някои места за половин ден се изсипа цялата средномесечна норма валежи. В град Ушику в същата префектура са паднали 283,5 л за 12 часа. Властите предупредиха, че има риск от нови земни свличания и наводнения, особено в райони със скъсани диги и бентове, които все още не са поправени след Хагибис. Правителството поиска да бъдат евакуирани от домовете им над 340 000 души и в префектура Фукушима поради опасност от свлачища. Над Токио също валя обилно през по-голямата част от днешния ден, преди облаците да се изнесат на север. Това наложи да бъдат пренасочени някои полети от столицата към други летища, съобщи Ен Ейч Кей.", "date": "2019.10.25", "title": "Четири са вече жертвите от новите порои,\nизсипали се над Япония"}
{"url": "https://www.24chasa.bg/novini/article/7729740", "text": "В деня, когато сръбският премиер Ана Бърнабич подписа в Москва споразумение за създаване на зона за свободна търговия между Сърбия и Евразийския икономически съюз, от Брюксел официално заявиха, че Сърбия може да бъде част от споразумения с други страни и организации, докато не стане член на ЕС, предаде Танюг, цитирана от БТА. В деня, в който Сърбия влезе в ЕС, ще трябва да се оттегли от двустранните споразумения за свободна търговия, заяви говорителката на ЕС Мая Коциянчич. Тя обясни, че не става въпрос за ново условие, а това е общо правило, което се отнася за всички страни кандидатки за членство в ЕС.", "date": "2019.10.25", "title": "Щом Сърбия стане член на ЕС, ще трябва да се оттегли от споразуменията за свободна търговия"}
{"url": "https://www.24chasa.bg/novini/article/7729644", "text": "“Електроразпределение - север”, дъщерно дружество на “Енерго-Про”, ще инвестира 1 млн. лв. в следващите три години за защита живота на птиците при кацане или гнездене по съоръженията от електроразпределителната мрежа в Североизточна България. През този сезон дружеството ще постави нови 1250 защитни устройства и 100 платформи. През последните години “Електроразпределение - север” монтира над 5000 птицезащитни устройства и 500 платформи за щъркелови гнезда. Близо 400 стълба бяха изолирани и обезопасени. Поради склонността на птиците да изменят прелетния си маршрут обезопасителните дейности на електроразпределителните дружества са ежегоден процес, който протича през периода преди пролетната и след есенната миграция. ", "date": "2019.10.25", "title": "“Енерго-Про” пази птици с 1 млн. лв."}
{"url": "https://www.24chasa.bg/novini/article/7729495", "text": "Ръководителят на Делегацията на българските социалисти в Европейския парламент Петър Витанов откри днес във Варна свой постоянен офис-приемна. „Убеден съм, че този офис ще бъде генератор на много оригинални и новаторски идеи в подкрепа на лявото в Европа и България! Смятам, че тук може да бъде средище на млади хора, които имат леви идеи, не са безразлични към българската и европейската политика. Място, където да бъдат промотирани европейски инициативи и програми, и как те биха могли да бъдат трансформирани на местно равнище“, подчерта Витанов. Той добави, че Европа дава много пари за изравняване на регионите чрез своята кохезионна политика, но изрази съжаление, че това не се разбира от голяма част от българските граждани. „А то не се разбира и поради факта, че управляващите използват този ресурс безкрайно неефективно. Това, което ми се иска, е да има истинско сближаване чрез средства, които отиват в по-малките общини, а не се акумулират в едни гигантски мегапроекти“, уточни той. Независимо, че мандатът на новия ЕП е в самото начало, Делегацията на българските социалисти вече има работещи офиси в София, Благоевград, Бургас, Ямбол и Монтана. До края на годината предстои откриването на на офиси и в градовете Пловдив и Русе. Предстои откриването на офиси и на Цветелина Пенкова във Велико Търново и Силистра.", "date": "2019.10.25", "title": "Петър Витанов откри свой офис във Варна"}
{"url": "https://www.24chasa.bg/novini/article/7729489", "text": " Заложен е балансиран бюджет с приходи и разходи от по 46 826,5 млн. лв. Няма промяна в размера на данъците върху доходите, този за фирмите и този върху добавената стойност. Минималният осигурителен доход за самоосигуряващите се лица ще е 610 лв., колкото ще е и минималната работна заплата. Заложени са 6,7% ръст на пенсиите и 10% по-високи възнаграждения в бюджетния сектор. Най-големи ще са разходите за социално подпомагане и грижи (14,8 млрд. лв.), икономически дейности и услуги (7,8 млрд. лв.), здравеопазване (5,7 млрд. лв.), отбрана и сигурност (5,3 млрд. лв.), образование (4,8 млрд. лв.). Вноската към ЕС е в размер на 1,397 млрд. лв.", "date": "2019.10.25", "title": "Публикуваха бюджета за догодина - 610 лв. минимална заплата"}
{"url": "https://www.24chasa.bg/novini/article/7728842", "text": "Една от най-срамните страници от историята на расизма е създаването на зоопаркове с човешки същества в тях. Абсурдното е, че това явление се появява в най-развитите страни и се оправдава с \"научни аргументи\". През втората половина на ХІХ век, повлияни от т. нар. социален дарвинизъм в западните страни избуяват всякакви странни теории, които имат претенцията, че прилагат “биологични концепции” за естествения отбор и оцеляването на най-добрите в социологията и политиката. Представянето на човешката история като конфликт между различни раси, класи и производствени отношения е предпоставка за огромни заблуди, които имат пагубни последствия. Каквито и други причини да се изтъкват, за всички е ясно, че оттам се зараждат за първи път и корените на идеологически концепции за устройството на обществото като расизма, нацизма, фашизма, анархизма и комунизма. Впоследствие през 30-те години благодарение на тези лъжливи учения възниква и евгениката - изключително спорната научна дисциплина, която влиза в конфликт с морала и в крайна сметка окончателно е компрометирана с холокоста и експериментите в бившия СССР. Но преди да се стигне до изстъпленията на нацистите, тези заблуди също водят до страдания за милиони. Най-фрапантните случаи са с принудителното докарване на хора от Африка, Южна Америка и Азия и показването им в клетки за забавление на публиката. Под формата на “етнологични изложби” или “шоу с хора” антрополози отвеждат много представители на изостанали в развитието си племена от всички краища на света и ги излагат на показ пред \"цивилизованите\" европейци и американци. За целта \"експонатите\" винаги са били грижливо подбирани така че да контрастират със западната култура и по този начин да подчертаят \"превъзходството\" на бялата раса.", "date": "2019.10.25", "title": "\"168 часа\": Зоопарковете с хора - срам за човечеството"}
{"url": "https://www.24chasa.bg/novini/article/7729515", "text": "Френското списание \"Поан\", срещу което турският президент Реджеп Тайип Ердоган подаде жалба в главната прокуратура на Анкара заради обида на държавен глава, каза, че не се отказва от коментарите си, предаде Франс прес, цитирана от БТА.  Корицата на последния брой на списанието от 24 октомври предизвика възмущението на турското правителство. На нея Ердоган е обвинен в \"етническо прочистване\" на кюрдите в Сирия в рамките на турската военна операция в Североизточна Сирия, предприета на 9 октомври. Жалбата, внесена от адвоката на Ердоган, е насочена срещу главния редактор на международната рубрика на изданието Ромен Гюбер и срещу директора на списанието Етиен Жернел. След новината за жалбата в редакционен коментар, публикувана в сайта на изданието, Жернел казва, че Ердоган определено има проблем със свободата на словото и че съди изданието заради престъпление, което в монархиите е известно като \"посегателство срещу високопоставена личност\". \"Няма да оттеглим нито една дума от онова, което сме написали\", допълва той. Разследването на \"Поан\", предизвикало жалбата на турския лидер, говори за етническо прочистване на кюрдите в Сирия и твърди, че турската власт е сключила пакт с бивши фигури от Даеш и от Ал Каида, които да вършат тази \"мръсна работа\". В статията се питаше дали хората ще допуснат Ердоган да избива кюрдите и да заплашва Европа. Днес Жернел припомни, че в предишен брой на изданието от май миналата година, то нарече Ердоган диктатор. След това афиши, рекламиращи списанието, бяха скъсани, а някои продавачи на вестникарски будки бяха заплашвани. \"Нашето издание получи директни смъртни заплахи\", припомни още той. \"Ердоган прати в затвора в Турция много журналисти и мисли, че неговите стремежи към цензура може да се упражняват и в други страни, в които пресата е свободна\", допълва журналистът. \"Арогантността на управника в Анкара очевидно няма граници. Но той ще бъде разочарован: ние няма да отстъпим изобщо\", допълни той.", "date": "2019.10.25", "title": "\"Поан\" обяви, че няма да се откаже от думите си по адрес на Ердоган"}
{"url": "https://www.24chasa.bg/novini/article/7729537", "text": "В позиция, приета от президиума на ПЕС, относно намаляването на партийните субсидии в България, европейските социалисти изразяват загриженост от отрицателните последици за политическата система в страната и призовават Народното събрание за преоценка на ситуацията. Документът беше иницииран от президента на ПЕС Сергей Станишев след негова лична позиция в отговор на писмо от лидера на БСП Корнелия Нинова. Заседанието на президиума се проведе в Хелзинки при домакинството на управляващата Финландска социалдемократическа партия, тъй като в момента страната е председател на Съвета на ЕС. Участие взеха представители на 29 партии от цяла Европа, членуващи в ПЕС. В становището си европейските социалисти посочват, че новите мерки засягат опозицията в България и предупреждават за риск от отстъпление от демократичните практики и върховенството на закона: „Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС – БСП, в неравностойна позиция в предизборна обстановка.“ „С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за “приватизация” на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи“, се казва още в позицията. „ПЕС призовава Народното събрание да направи преоценка на ситуацията и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната“, пишат социалистите, като изразяват готовност за взаимодействие по темата с БСП. „ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство – БСП.“ Партията на европейските социалисти отбелязва с голяма загриженост законодателните промени в България от 4 юли 2019 г., засягащи финансирането на политическите партии. В резултат от новите мерки, инициирани от управляващата коалиция, водена от ГЕРБ(ЕНП), общественото финансиране за политически партии в България беше драстично намалено, което засяга непропорционално опозиционните партии, както и по-малки формации, към момента непредставени в Народното събрание. Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС – БСП, в неравностойна позиция в предизборна обстановка, по-конкретно месеци преди местния вот в България. Непредвиденото намаляване на финансиране от подобен мащаб вече дава своето отрицателно отражение на способността на опозиционните партии да участват в изборния процес, лишавайки ги от ключови ресурси. ПЕС изразява загриженост, че този ход може да доведе до всеобхватни последици за политическата система в България. С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за “приватизация” на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи. ПЕС изразява съжаление за внезапното внасяне на новите мерки, както и липсата на широк обществен дебат преди решението на парламента, с цел предоставяне на информация на гражданите за евентуалните последици. ПЕС призовава Народното събрание да направи преоценка на ситуацията, в близко сътрудничество с гражданското общество, неправителствени организации и други национални и международни участници, и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната. ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство – БСП.", "date": "2019.10.25", "title": "ПЕС за орязаните партийни субсидии: Това е сериозна заплаха за демокрацията в България!"}
{"url": "https://www.24chasa.bg/novini/article/7729536", "text": "Строителни работници в германската провинция Бавария са открили 24 бомби от Втората световна война само за два дни, предаде ДПА. Вчера в Нойтраублинг са били детонирани 15 неексплодирали бомби от войната - \"уникален случай\" според полицията. Още девет бомби били детонирани от експерти предишния ден, предава БТА. Вчера строителните работници първо открили 500-килограмова бомба. По-късно била открита 10-килограмова касетъчна бомба при изкопни работи в южната част на града, последвана от втора следобед. Още 12 касетъчни бомби били открити при по-нататъшните изкопни работи. Всички били действащи, съобщи полицията. В Нойтраублинг е имало завод на самолетостроителната компания \"Месершмит\", което става причина за няколко бомбардировки на града.", "date": "2019.10.25", "title": "Само за два дни в Бавария откриха 24 бомби от Втората световна война"}
{"url": "https://www.24chasa.bg/novini/article/7729535", "text": "Сърбия е благодарна на Русия за изпращането на зенитно-ракетни комплекси за съвместно руско-сръбско военно учение, заяви днес сръбският президент Александър Вучич, цитиран от Асошиейтед прес, предаде БТА. Вучич днес посети военното летище Батайница близо до Белград, като изтъкна, че е впечатлен от възможностите на руските зенитно-ракетни системи. Благодарен съм на нашите руски приятели за драстичното засилване на нашите възможности в сферата на отбраната, посочи сръбският президент. Руското министерство на отбраната съобщи днес, че система С-400 и комплекси Панцир-С на руската армия са транспортирани със самолети в Сърбия за участие в съвместното руско-сръбско учение \"Славянски щит 2019\".", "date": "2019.10.25", "title": "Вучич: Сърбия е благодарна на Русия за изпращането на зенитно-ракетни системи"}
{"url": "https://www.24chasa.bg/novini/article/7729488", "text": "Окръжният съд в Добрич наложи мярка за неотклонение \"задържане под стража\" на многократно осъждан мъж от града. Той е привлечен като обвиняем за това, че на 22 октомври т.г., без надлежно разрешително, е държал в дома си с цел разпространение високорискови наркотични вещества. В хода на съдебното заседание стана ясно, че по делото има налични доказателства и за това, че той ги е разпространявал. Окръжният съд, след като се запозна с материалите по досъдебното производство и след преценка на доводите на страните, прие, че е налице обосновано предположение за съпричастност на мъжа към разследваното деяние, както и че съществува реална опасност при по-лека мярка той да се укрие или да извърши друго престъпление. Съдът взе предвид и справката за съдимост на обвиняемия, която показва, че той вече е осъждан 7 пъти, включително и за идентично на сега разследваното престъпление. За него са представени и изключително лоши характеристични данни.", "date": "2019.10.25", "title": "Наркопласьор отива зад решетките в Добрич"}
{"url": "https://www.24chasa.bg/novini/article/7729561", "text": "Благото на народа е най-висшият закон, са казали древните и се позоваваме на тях, за да обясним защо ще нарушим закона отново и ще публикуваме данните от екзитполовете в изборния ден. Защото смятаме, че с оповестяването на междинни резултати се осветява контролираният вот или някаква изборна манипулация. Първата и най-главната манипулация е купеният или изобщо контролираният вот. Защото, ако до 16 часа в гласуването има някакъв тренд и след това изведнъж резултатът се преобърне, това означава, че в изборния процес се е включил някакъв източник на зависим вот. Дали това са купени цигански гласове, или работниците от някое голямо предприятие са били заставени да подкрепят определен кандидат, няма значение. Или пък при броенето на бюлетините се гасят свещите, както е казал класикът, лъсва, че нещо не е наред. Убедени сме, че публикуването на междинните данни е пример за такава честност, защото то е вид прозрачност, която пречи на изборните манипулации. И насърчава избирателната активност, което е ключов момент във функционирането на демокрацията изобщо и на избора на местна власт в България в частност. Затова ние, които никога не нарушаваме законите и винаги си слагаме коланите, сега го правим, защото, както е казал Цицерон, Salus populi summa lex est - Благото на народа е най-висшият закон. Ръководени от този принцип, нарушаваме изборния закон, който е пълен с недомислени и много съмнителни разпоредби. Една от които е тази, но не единствена.", "date": "2019.10.25", "title": "Видеозавещание на седмицата: Благото на народа е най-висшият закон"}
{"url": "https://www.24chasa.bg/novini/article/7729655", "text": "Разширяването на ролята на финансовите инструменти в новия програмен период 2021-2027 г. и бизнес развитието на Европейския инвестиционен фонд – това са сред водещите теми на Годишната среща на акционерите във Фонда, която се провежда на 24 и 25 октомври в София по покана на Българската банка за развитие. „ЕИФ е най-големият пул с финансови инструменти в Европа. Днес се фокусираме върху ползите за развитието на бизнеса от прилагането на досегашните програми за финансиране и как опитът от настоящия програмен период може да намери приложение в следващия“, заяви Стоян Мавродиев по време на официалното откриване на форума. В стратегическия диалог по общи приоритети участваха висши мениджъри на 26 частни и публични финансови институции от 16 държави, както и представители на Европейския инвестиционен фонд (ЕИФ) и мажоритарните акционери – Европейската инвестиционна банка (ЕИБ) и Европейската комисия (ЕК). „Преди 4 години, когато бе създаден Европейският фонд за стратегически инвестиции, имаше много критици, защото беше иновационен финансов инструмент“, каза депутатът в Европейския парламент Ева Майдел, която беше сред участниците във форума. Днес става ясно, че ЕФСИ е устойчиво решение, довело до увеличение на БВП на ЕС с 0,9% и до създаване на допълнителни 1,1 млн. работни места. „Затова ще продължим тази формула и от 2021 година в европейския бюджет, като Програмата “InvestEU” ще бъде водещият инструмент за подкрепа на инвестициите на ЕС“, допълни Майдел, която бе докладчик за групата на ЕНП по доклада за прилагането на ЕФСИ. 25% от средствата по “InvestEU” са заделени за прилагащи партньори като националните банки за развитие. Според г-жа Майдел това ще улесни местния бизнес, който може да кандидатства за финансиране директно към тях, вместо към Европейската инвестиционна банка. Българската банка за развитие е акционер в ЕИФ от 2003 г, когато е подписано и първото гаранционно споразумение между банката и Фонда. Групата на ББР има няколко успешни съвместни програми с ЕИФ: микро-финансиране по Програма „Прогрес“, контра-гаранция по Програма „КОСМЕ“/План „Юнкер“ за ББР и Националния гаранционен фонд, гаранция за Микрофинансиращата институция „Джобс“ по Програма „Прогрес“ и участие в Инициативата SIA (Social Impact Accelerator). Мажоритарни акционери на ЕИФ са ЕИБ с 58,53 % от капитала и ЕС, представляван от ЕК, с 29,71%. Миноритарният дял от 11,76% се държи от 34 финансови институции от публичния и частния сектор, сред които и ББР.", "date": "2019.10.25", "title": "ББР събра 26 европейски финансови институции на среща в София"}
{"url": "https://www.24chasa.bg/novini/article/7729656", "text": "В средносрочната бюджетна прогноза, публикувана на сайта на Министерството на финансите /МФ/, се запазва целта за достигане до балансирана бюджетна позиция през 2020 г. и запазването й през следващите години. Растежът на БВП ще достигне 3,3 на сто през 2020 г., движен от вътрешното търсене, и ще достигне 126 769 млн. лева, смятат в МФ. Икономическият растеж ще се запази на ниво от 3,3 на сто в периода 2021-2022 г. и в края на 2022 година БВП ще достигне 143 355 млн. лв. Вътрешното търсене ще остане водещо за растежа на БВП по линия както на потреблението, така и на инвестициите, пише в средносрочната прогноза. Изразени като процент от БВП, и при приходите, и при разходите за периода 2020-2022 г. се наблюдава тенденция на спад от 36,9 на сто до 35,0 на сто, а в номинален размер параметрите на тези показатели се увеличават, като от 46 826,5 млн. лв. за 2020 г. се очаква да достигнат 50 142,9 млн. лв. през 2022 г. При отчетено положително салдо на сектор \"Държавно управление\" (на начислена основа) за 2018 г., през 2019 г. се очаква бюджетното салдо също да бъде положително в размер на 0,05 на сто от БВП. В средносрочен план се очаква дефицит за 2020 г. в размер на 0,1 на сто от БВП и излишък съответно от 0,5 на сто и 0,1 на сто от БВП за 2021 г. и 2022 г., се посочва в средносрочната бюджетна програма. Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряването на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица. През 2020-2022 г. ще продължи реализирането на мерките, насочени към повишаване на привлекателността на учителската професия и мотивацията на действащите учители и за насърчаването на зрелостниците с високи образователни резултати да получат педагогическо образование и да постъпват на работа в образователната система. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система. Ще продължи реализирането на мерки по оптимизиране на структурата на разходите за различните видове медицински дейности, лекарствени продукти и медицински изделия на базата на договаряните обеми и стойности. Изграждането на Национална здравна информационна система посредством използване на нови технологии в областта на електронното здравеопазване е сред приоритетите, с които се цели подобряване на качеството и ефективността на процесите в системата на здравеопазването. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 г., одобрен с РМС нр. 3/04.01.2018 г., като освен за увеличение на средствата за персонал са предвидени и допълнителни средства за изпълнение на международните договори във връзка с придобиването на нов тип боен самолет (транспорт и застраховки) и за изграждане на интегрирана система и инфраструктура за усвояване, експлоатация и осигуряване на новия тип боен самолет. Пенсионната политика в периода 2020-2022 г. предвижда от 1 януари на всяка календарна година да продължи увеличаването на възрастта за придобиване на право на пенсия с по 2 месеца за жените и с по 1 месец - за мъжете, както и на необходимия осигурителен стаж за придобиване на право на пенсия с по 2 месеца и за двата пола. Тежестта по чл. 70, ал. 1 от КСО за всяка една година осигурителен стаж, която ще се прилага при изчисляване на размерите на новоотпуснатите пенсии, се запазва на достигнатото през 2019 г. ниво от 1.2 пункта. От 1 юли 2020 г. всички пенсии, отпуснати до 31 декември 2019 г., се увеличават с 6,7 процента. За 2021 и 2022 г. тежестта на една година осигурителен стаж в пенсионната формула се запазва в размер на 1.2, като от 1 юли на съответната година пенсиите, отпуснати до 31 декември на предходната календарна година, се осъвременяват по т.нар. швейцарско правило. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. - за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 г. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лв. Максималният осигурителен доход за всички осигурени лица се запазва в размер на 3000 лв. Очакванията на Министерството на финансите е да се запази тенденцията към намаляване на съотношението на държавния дълг спрямо прогнозното ниво на БВП от 18,6 на сто към края на 2019 г. до 17,0 на сто - в края на 2022 г. Нивото на консолидирания дълг на сектор \"Държавно управление\" се очаква да продължи да спада, движейки се между 25,1-26,1 млрд. лева.", "date": "2019.10.25", "title": "Министерството на финансите предвижда ръст на БВП от 3,3%"}
{"url": "https://www.24chasa.bg/novini/article/7729782", "text": "Близо 7000 души няма да могат да гласуват в изборния ден заради интелектуални затруднения и поставянето им под запрещение от техните близки и съда. По този начин правото им да взимат решения е отнето. Това се случва въпреки конвенция на ООН за хората с увреждания, която България се е съгласила да спазва, предаде  Може да звучи недопустимо за света, но у нас има близо 7000 души, чийто подпис не значи нищо. И желанията им не значат нищо. Те са никой за държавата, защото някой им е поставил диагноза \"запретени\" - хора, които не могат да избират нито покупките, нито кмета си, защото се смята, че не го правят правилно. \"Запрещението като мярка законова е нещо, което вече е остаряло като форма и затова ние настояваме то да бъде премахнато\", казва Иво Борджиев, социален работник, Фондация \"Светът на Мария\". И ООН отдавна настоява за същото - \"на хората с увреждания трябва да бъде дадена възможност за активно участие в процеса на вземане на решения относно политиките и програмите, включително тези, които пряко ги засягат\". Въпреки че страната ни се е съгласила с това изречение, тя все още позволява правата на хора с интелектуални затруднения да бъдат отнети и тези хора да бъдат пращани в институции, в които никой да не ги чува.", "date": "2019.10.25", "title": "7000 души с интелектуални затруднения няма да могат да гласуват"}
{"url": "https://www.24chasa.bg/novini/article/7729471", "text": "Най-малко трима души станаха жертва на проливните дъждове, които се изляха се днес в Централна и Североизточна Япония, предаде ТАСС, като се позова на японската обществена телевизия. Стихията е взела жертви в съседната на Токио префектура Тиба, която още не се е възстановила напълно от последствията на тайфуна Хагибис. Днешните валежи в Централна и Североизточна Япония днес надвишиха нормата за денонощие и повече от 200 000 души получиха препоръка за евакуация. Само преди две седмици тези райони пострадаха от мощния тайфун Хагибис, който предизвика наводнения и свлачища. Жертвите на стихийното бедствие са вече 86, а осем души са безследно изчезнали. Щетите за селското стопанство и риболова на Япония от тайфуна вече възлизат на близо един трилион йени (над 9,2 млрд. долара). Причинени са щети на оризища, овощни градини, риболовни пристанища и крайбрежни фабрики за преработка на морски продукти. В 20 префектури са нанесени щети от свлачища, на 139 места на 71 реки са разрушени крайбрежните и защитни съоръжения. Властите предупреждават, че сегашните валежи могат да влошат още повече положението в засегнатите райони.", "date": "2019.10.25", "title": "Проливните дъждове в Япония взеха 3 жертви"}
{"url": "https://www.24chasa.bg/novini/article/7729201", "text": "Учениците в турския град Одрин няма да могат да носят мобилните си телефони в училище, съобщи турската телевизия НТВ, цитирана от БТА. Съответно решение е било взето от директорите на училищата в града, тъй като носенето на мобилни телефони (главно смартфони) от учениците пречи на учебния процес. Забраната за използване на мобилни телефони от децата в училищата влиза в сила от 28 октомври. Нареждането е изпратено до родителите на учениците в град Одрин. Телевизия НТВ информира, че повечето родители одобряват решението, тъй като са наясно, че децата им прекарват твърде много време в интернет и най-вече в социалните мрежи, като при част от подрастващите вече има развита зависимост.", "date": "2019.10.25", "title": "В Одрин забраняват носенето на мобилни телефони в училище"}
{"url": "https://www.24chasa.bg/novini/article/7729203", "text": "Испанското правителство разполага с информация, че някои радикални групи искат да държат Каталуня в състояние на криза, заяви премиерът социалист Педро Санчес, цитиран от Ройтерс. \"Те ще намерят твърд и добре обмислен отговор от държавните служби за сигурност\", каза Санчес за телевизия \"Ла Сеста\" на въпрос за протестите, понякога съпътствани от насилие, които избухнаха в Каталуня след като нейни сепаратистки лидери бяха осъдени на затвор миналата седмица, предава БТА.", "date": "2019.10.25", "title": "Испанският премиер: Някои радикални групи искат да държат Каталуня в състояние на криза"}
{"url": "https://www.24chasa.bg/novini/article/7729142", "text": "Ние не сме престъпници. Никога не съм се занимавал с купуването на гласове, няма логика да го правя. Това заяви кметът на Несебър Николай Димитров. Той бе задържан по обвинение, че е лидер на престъпна група, която се е занимавала с купуване на гласове за предстоящите избори. Освен него в ареста са Георги Георгиев, който е общински съветник в Несебър, кандидатът за общински съветник от БСП Петър Тодоров, Атанас Япаджиев - кандидат за кмет на \"Свети Влас\" от \"Движение 21\", и Константин Лефтеров - кандидат за общински съвет също от \"Движение 21\". \"В края на август дори още не бях решил дали да се кандидатирам. Освен това на територията на Несебър има поне 10 листи и защо да искам да работя само с една или две\", обясни още Николай Димитров. Той добави, че неговата кампания е различна от тази на общинските съветници и поиска да бъде пуснат на свобода. Същото поискаха и останалите задържани. Поради това прокуратурата подробно описа престъпна схема, по която според обвинението се е извършвало купуването на гласове. Оказа се, че има основен свидетел с фамилия Балинов, който е бивш служител на общинското предприятие за поддръжка и ремонт в Несебър, и според адвокатите на Димитров бил уволнен, защото системно идвал на работа в нетрезво състояние. Според обвинението около 20 август Петър Тодоров отишъл при Балинов, който е жител на Свети Влас да го попита дали би работил за тях. Балинов трябвало да осигури 400 гласа, като за това щял да получи 10 000 гласа за себе си и между 3000 и 5000 лева за 4-ма организатори, а пък самите гласоподаватели щели да взема по 100 лева. След дни Балинов се видял в Несебър с Тодоров и Николай Димитров. Петър Тодоров бил ядосан, защото щял да бъде поставен на четвърто място в листата и настоявал да му помогне. Основният свидетел имал и среща на 2 октомври с Георги Георгиев, който също настоявал Балинов да работи за Тодоров, но за себе си не поискал нищо. Георгиев смятал, че на първо време трябвало да дадат по 50 лева на избирател, а останалите 50 лева след изборите. Балинов дал имената на трима души от село Оризаре, които щели да бъдат организатори. Последвали още няколко срещи. На една от тях - на 11 октомври на бензиностанция, Балинов бил предал списъци със 114 имена и взел 3000 лева. Според адвоката на Николай Димитров Ина Лулчева - в началото на септември Балинов отишъл в ДАНС и им разказал, че му предлагат да купува гласове. Защитата също така твърди, че той е бил настоятелният и до 20 септември никой не го е търсил, а той звънял 4 пъти на телефона на Георги Георгиев. Те също така попитаха защо прокуратурата е решила, че точно 400 гласа са нужни на Николай Димитров, при положение, че на предишни избори той е печелил с над 7000 гласа. Съдът ще обяви своето решение след 16:00 часа.", "date": "2019.10.25", "title": "Кметът на Несебър пред съда: Никога не съм купувал гласове, няма логика да го правя"}
{"url": "https://www.24chasa.bg/novini/article/7729130", "text": "Премиерът на Албания Еди Рама направи оценката, че ЕС е предал премиера на Северна Македония Зоран Заев, съобщават македонски информационни сайтове. В предаването \"Мнение\" по албанската телевизия Клан Рама каза, че обстоятелствата в Македония са различни от тези в Албания и заяви, че след неуспеха на Албания с незапочването на преговори с ЕС няма да подаде оставка. Ще подам оставка само ако не си свърша работата, заяви премиерът, предаде БТА. В случая със Заев нещата са различни и при такива обстоятелства всички други биха си подали оставката, защото от Заев бе поискано да смени името на държавата. А знаете ли какво означава да се смени името на страната? Това е като ти да си смениш името и вместо Февзиу да те наричат Сами, каза Рама. Той допълни, че една от забележките на ЕС за Албания е била, че Конституционният съд не функционира от две години. Според Рама това е успех, защото този съд е \"изчистен от реформата в правосъдието\".", "date": "2019.10.25", "title": "Премиерът на Албания Еди Рама: ЕС предаде Зоран Заев"}
{"url": "https://www.24chasa.bg/novini/article/7729187", "text": "Венецуелският президент Николас Мадуро заяви, че в Боливия протича опит за държавен преврат, имайки предвид протестите след спорните президентски избори, и призова към солидарност към боливийския президент Ево Моралес, предаде Франс прес, цитирана от БТА. \"Изразяваме нашата солидарност с боливийския народ и по-специално с нашия брат президента Ево Моралес\", заяви Мадуро на срещата на върха на Движението на необвързаните в азербайджанската столица Баку. Според Мадуро Ево Моралес \"е изправен пред кампания за дестабилизиране, пред опит за държавен преврат, воден от чужди сили, които се опитват да лишат боливийския народ и избиратели от техните демократични права\". \"Трябва да признаем легитимността на победата на Ево Моралес в Боливия\", заяви той. Самият Моралес определи обявената в Боливия обща стачка като планиран от десницата държавен преврат и призова привържениците си да се мобилизират.", "date": "2019.10.25", "title": "Мадуро: В Боливия протича опит за държавен преврат"}
{"url": "https://www.24chasa.bg/novini/article/7729084", "text": "\"Ислямска държава\", известни още като ДАЕШ, ИДИЛ или ИД, са терористична организация, създадена от джихадисти в Ирак и Сирия, повлияни от уахабитското движение. Те имат за цел да въведат халифат в сунитските райони с мнозинство в Ирак и Сирия. През юни 2014 г. те превзеха градовете Мосул, Фалуджа и Тикрит. Абревиатурата ИДИЛ произлиза от \"Ислямска държава в Ирак и Леванта\", а ДАЕШ е арабското наименование на \"Ислямска държава”: al-Dawla al-Islamiya fi al-Iraq wa al-Sham. През 2014. \"Ислямска държава\" превзема и сърцето на планината Синджар, пленевяйки хиляди деца, жени и мъже от малцинството на язидите. Момичетата и жените са отвлечени за сексуални робини, а мъжете - убити. ИДИЛ счита язидите за поклонници на дявола, а ООН определи атаката на терористите като \"геноцид\", информира \"Ню Йорк таймс\". В моментите преди да изнасилят малолетните деца, бойците на терористичната организация отделят време, за да обяснят на момичетата, че това, което правят с тях, не е грях. Тъй като до преди да бъдат отвлечени, те са изповядвали друга религия, но според законите на джихадистите – изнасилването не се счита за грях, дори обратното – Коранът ги насърчава да го правят. Терористите сграбчват момичета, придърпват ги към себе си и тогава, коленичейки до леглото, се молят преди да обладаят невръстните девойки. Когато всичко приключи – те отново се молят, оправдавайки изнасилването с част от религията им. Една от жертвите споделя: \"Непрекъснато му казвах, че ме боли. Молих го да спре. Той ми заяви, че според исляма изнасилването е разрешено. Сподели ми, че дори по този начин се доближава до Бога.\" Систематичното изнасилване на жени и момичета от малцинството на язидите е дълбоко вплетено в организацията и радикалните разбирания на бойците от ИДИЛ. Търговията именно на тези жени и деца вече се е превърнала в нещо нормално. Те са отделени в специални помещения, някои от тях огледални, дори има паркинг с автобуси, откъдето тръгват на пазар, за да бъдат продадени. \"Ислямска държава\" имат специална разработена бюрокрация за сексуалното робство, включително договори за продажба, нотариално заверени от ислямски съдилища, които се управляват от джихадистите. Те дори имат наръчник сексуалното робство с интрукции за употреба, написан лично от тях. Те не само, че оправдават насилието, но и го издигат и празнуват всяко сексуално посегателство, като духовно и полезно. 15-годишно момиче, което беше пленено и продадено в долините на планина Синджар, казва пред \"Ню Йорк таймс\": \"Всеки път, когато идваше да ме изнасили, той се молеше. Той ми казваше, че това е ибада (ислямски термин - преданно служене на Аллах). Обясняваше ми как изнасилването ми е неговата молитва към Бога, но аз му заявих, че това, което прави, е грешно и няма да го доближи до Бог. Тогава той ми каза: \"Не, разрешено е.\" Официалното въвеждане на системното сексуално робство от ДАЕШ датира от 3 август 2014 г., когато бойците нахлуват в селата от южната страна на планината Синджар. Язидите представляват по-малко от 1,5% от приблизителното население на Ирак, което е около 41 млн. Офанзивата на планината е само 2 месеца след падането на Мосул, вторият по големина град в Ирак.  Експерт от Чикагския университет, изучаващ малцинството на язидите, заяви: \"Нападението в планината беше толкова сексуално завоевание, колкото и за териториално облагодетелстване\". Той е част от фондация, която осигурява психологическа подкрепа за избягалите.", "date": "2019.10.25", "title": "Бойците на \"Ислямска държава\": С изнасилването се доближаваме до Бог"}
{"url": "https://www.24chasa.bg/novini/article/7729212", "text": "Руският президент Владимир Путин не планира среща с осъдената за заговор за прокарване на руски интереси в САЩ рускиня Мария Бутина, когато тя се завърне в Москва, съобщи говорителят му Дмитрий Песков, цитиран от ТАСС. \"Не, не планира\", заяви Песков в отговор на въпрос възнамерява ли руският лидер да се срещне с Бутина след връщането й в Русия от САЩ, където беше осъдена за измами и легализиране на незаконни доходи, предава БТА. На 30-годишната Бутина бе повдигнато обвинение за участие в заговор с цел извършване на дейност в полза на чужда държава на територията на САЩ. Американските специални служби твърдяха, че рускинята е извършвала такава дейност, без да бъде регистрирана в американското министерство на правосъдието като агент на чужда държава. На 26 април Бутина беше осъдена на 1,5 години затвор. Предвид приспадането на времето, прекарано в ареста, тя трябва да излезе на свобода днес. Държавният департамент на САЩ съобщи, че днес Бутина ще излети от Маями за Москва, където ще пристигне утре сутрин.", "date": "2019.10.25", "title": "Путин не планира среща с Мария Бутина, когато тя се\nвърне в Москва"}
{"url": "https://www.24chasa.bg/novini/article/7729243", "text": "Творците на Варна заслужават ново пространство за култура. Затова предвиждаме да създадем модерна камерна зала, която ще приюти и музикални, и театрални спектакли, заяви кандидатът на ГЕРБ за общински съветник Даниела Димова, която ръководи Театрално-музикалния продуцентски център в морската столица, а през изминалия мандат бе начело на комисията по култура към местния парламент. \"Варна има нужда от нова сцена, позволяваща провеждането на различни музикални и сценични събития. Много подходящо за тази цел е свободното пространство под Основна сцена - бивше бомбоубежище, ползвано през годините като компютърен клуб и дискотека\", каза Димова, която е инициатор на идеята за възраждане на мястото и превръщането му в културен център. Предстои да се търсят възможности за финансиране на проекта, подкрепен от досегашния кмет и кандидат за нов управленски мандат Иван Портних. Предвижда се залата да бъде с капацитет до 200 места. За пространството с площ от близо 300 кв. м има идеен проект, изготвен от магистри по архитектура от ВСУ \"Черноризец Храбър\" под ръководството на доц. д-р арх. Станчо Веков. Освен зала, ще има гримьорни, технически помещения, санитарни възли. Достъпът ще се осъществява с асансьор, който ще е удобен и за хора с увреждания. \"Процедурата, чрез която бившето бомбоубежище ни беше прехвърлено от Министерството на отбраната, отне време, но съм щастлива съм, че това се случва в навечерието на 100-годишния юбилей на Варненския драматичен театър. Век след началото, стъпила здраво върху традициите, варненската сцена става все по-интересна и разнообразна, а пространствата за култура - още по-търсени\", коментира ръководителят на Театрално-музикалния продуцентски център. \"Създавайки новата зала, ще дадем поле за изява на различни таланти. В нея те ще могат да творят, да експериментират, да споделят вдъхновения, като от това ще печели целият град\", категорична е тя. Димова припомни, че в момента се извършва цялостна реконструкция на сцена \"Филиал\", след която Драматичният театър ще бъде с напълно променен сграден фонд. \"С обновяването и разширяването на културната инфраструктура Варна ще привлича не само нова публика, но ще бъде все по-притегателно място за творчески търсения и културен туризъм\", добави Димова, която е кандидат в листата на ГЕРБ за общински съветници с номер 43 в бюлетината.", "date": "2019.10.25", "title": "Даниела Димова: Готови сме с проект за нова камерна зала във Варна"}
{"url": "https://www.24chasa.bg/novini/article/7729235", "text": "Военнослужещ в ремонтно-техническа база в руския Забайкалски край е застрелял днес осeм свои колеги и е ранил двама, съобщи министерството на отбраната в Москва. Той е задържан на местопроизшествието и го грози доживотна присъда. В момента разследващите работят с военнослужещия. Пострадалите са ранени в тялото и крайниците. Те са били незабавно откарани във военна болница, където са получили цялата необходима квалифицирана медицинска помощ и няма заплаха за живота им, се казва в съобщението на министерството на отбраната. Действията на нападателя вероятно са следствие от \"нервен срив\" по лични причини и нямат връзка с \"отбиването на военната служба\", пише в още в съобщението. По предварителни данни стрелецът служи само четири месеца. Той е открил огън по колегите си по време на смяната на караула: първо стреля в капитана, когато останалите легнали на пода той започна да ги цели. Войникът насочил първо оръжието си към главите на жертвите си, след което ги застрелял. Според източник от Lenta.ru убити са били двама офицери и шестима наборници и професионални войници. Медията публикува първия списък на загинали и ранени във военното поделение. Комисия на министерството, начело със заместник-министър, е отлетяла до мястото на произшествието в Читинската област на Забайкалския край в Сибир. Води се следствие за установяване на всички обстоятелства около случилото се.", "date": "2019.10.25", "title": "Руски войник превъртя, застреля 8 в казармата си (Обновена)"}
{"url": "https://www.24chasa.bg/novini/article/7729277", "text": "Министрите на отбраната от НАТО приеха решение за обновяване на правилата за надеждност на далекосъобщителните мрежи, съобщи генералният секретар на пакта Йенс Столтенберг. Той уточни след края на двудневното министерско заседание, че промените предвиждат извършването на проверки за устойчивост на мрежите, включително по отношение на собствеността, управлението, чуждите инвестиции. По неговите думи целта е мрежите да бъдат в състояние да работят при всякакви обстоятелства. Министрите са обсъдили също обстановката в Сирия и в Афганистан. Те са потвърдили финансирането за афганистанските сили за сигурност. Столтенберг призова за спокойствие и сдържаност след президентските избори в Афганистан. Ще останем в тази страна толкова дълго, колкото е необходимо, защото цената за преждевременно изтегляне би била твърде висока, поясни той. \"Ислямска държава\" (ИД) се опитва да стъпи в Афганистан, допълни генералният секретар. Той призова талибаните да покажат воля за отстъпки в преговорите за постигането на мирно решение. Столтенберг отново отбеляза, че съюзниците засега остават на различни виждания за изхода в Сирия. Той приветства предложението на Германия за обособяването в северните части на Сирия на зона на сигурност с повишен международен принос. Приветствам предложения, които ще доведат до напредък, поясни той. По думите на генералния секретар Турция има голям принос в борбата с ИД. Няма искане НАТО да разположи сили в Сирия, посочи Столтенберг.", "date": "2019.10.25", "title": "Столтенберг: НАТО разширява правилата за надеждност на далекосъобщителните мрежи"}
{"url": "https://www.24chasa.bg/novini/article/7729279", "text": "Кораловото покритие около някои от туристическите острови от емблематичния Голям бариерен риф в Източна Австралия е намаляло с 40 до 50 процента за двете десетилетия от 1999 г. насам, предаде ДПА, позовавайки се на дългосрочно научно изследване. За целите му са анализирани данни от гмуркания, осъществени между 1999 и 2019 г. на 100 места край рифовете на някои от най-популярните туристически острови - Уитсъндей, Магнетик, Кепел, намиращи се централно и южно от най-голямата коралова екосистема в света, предаде БТА. Данните са сравнени с исторически документи и данни за околната среда. Живите, твърди корали - наподобяващи скали структури, които са от съществено значение за изграждането на рифове - са намалели почти наполовина, след като са били изложени на редица въздействия - топлинен стрес, циклони, лошо качество на водата, според проучването, публикувано в сп. \"Ecological Applications\". Авторите му от университета \"Джеймс Кук\" споделят, че са били до такава степен \"шокирани\" от \"тревожните\" данни, че са ги проверили отново и отново. \"Нормалните цикли на смущения и възстановяване са естествени. В исторически план рифът има добър възстановителен потенциал. Под въздействие на човека обаче се увеличава честотата на смущения като избелването на корали, и между събитията остава малко време за пълно възстановяване\", отбелязва ръководителката на изследването Даниела Чекарели. По думите й двете основни причини за изменения в коралите са топлинният стрес и колко добре всяко място се възстановява между смущенията. От значение за възстановяването е и качеството на водата. \"Ако можем да разрешим проблема с качеството на водата на локално ниво и климатичните проблеми на глобално, има надежда\", казва Чекарели. В миналото учените са смятали, че на коралите са необходими около 10 години, за да се възстановят от големи смущения, ако условията са благоприятни, и до 20 години за цялата коралова общност, включително бавнорастящите корали. Сега обаче има опасения, че подобни събития ще се случват на толкова кратки интервали, че за коралите ще бъде трудно да се възстановят в близко бъдеще, до голяма степен заради климатичните промени.", "date": "2019.10.25", "title": "Кораловото покритие около острови от Големия бариерен риф е намаляло наполовина"}
{"url": "https://www.24chasa.bg/novini/article/7729298", "text": "Всеобща стачка е обявена от няколко големи профсъюза в Италия. Засегнати са всички категории обществен транспорт, включително влаковете и самолетите. Това съобщиха от пресцентъра на Министерството на външните работи. По информация на българското посолство в Рим стачката засяга не само автобусния транспорт и метрото, но и сметосъбирането и училищата. Градският транспорт стачкува в интервала от 08.45 ч. до 17.00 ч. Спирането на влаковете на национално ниво ще продължи до 21.00 ч. От Държавните железници уточняват, че бързите влаков и регионалните влакове се движат по разписание в часовите зони от 6.00 ч. до 9.00 ч. и от 18.00 ч. до 21.00 ч. Осигурени са и връзки между централната гара „Термини“ и летище „Леонардо да Винчи“. Ръководителите на въздушното движение ще стачкуват до 17 ч. Към момента няма информация за отменени полети от и за България. Очаква се между 20.00 ч. и 24.00 ч. да спрат метрото, автобусите и локалните ж.п. линии. По информация на Генералното ни консулство в Милано там няма отменени полети за България. Транспортът в града функционира ограничено и частично, но се след 18:00 ч. се очаква той да преустанови движението си, в това число и метрото. Препоръчваме на българските граждани, които посещават Италия или постоянно пребивават в страната, да следят разписанието на транспорта и да се информират предварително за настъпили промени в графиците. При необходимост от съдействие българските граждани могат да се свържат с посолството на България в Рим на телефони: +39 06 3224640; +39 06 3224643, и с генералното консулство в Милано на телефони: +39 02 84942941; +39 333 7826043.", "date": "2019.10.25", "title": "Външно: Стачка блокира транспорта в Италия"}
{"url": "https://www.24chasa.bg/novini/article/7729170", "text": "Високоскоростният път от Русе ще преминава край западния вход на Велико Търново – на по-малко от три километра от Старата столица. Това става ясно от инвестиционния проект за стратегическия за цяла Северна България инфраструктурен обект, който постъпи в Община Велико Търново. В документацията е представено проектното трасе на територията на общината, предадоха от пресцентъра на местната администрация. От ситуационния план става ясно, че магистралният път ще пресече настоящото първокласно шосе преди село Момин сбор, където е предвиден голям пътен възел. По скоростното трасе за Русе ще се излиза и директно на автомагистрала „Хемус“, чиято връзка ще е на около 10 минути с автомобил северозападно от Велико Търново. Пътен възел е предвиден и в района на Дебелец, откъдето ще се осъществи връзка с шосето към Прохода на Републиката. Ситуационният план потвърждава както приоритетното значение на двата големи инфраструктурни проект за правителството, така и превръщането на Велико Търново и територията на общината в пресечна точка на два европейски коридора. В момента тече едномесечен срок за представяне на възражения по инвестиционния проект за пътя „Русе – Велико Търново“, в ход е и процедура по съгласуване с експлоатационните дружества и заинтересованите институции, съгласно разпоредбите на ЗУТ. Предстои утвърждаване на трасето в Комисията за земеделски земи /КЗЗ/ към Министерство на земеделието, храните и горите /МЗХГ/. Договорът за Издирване на археологически обекти ще бъде подписан началото на месец ноември 2019 г. За построяването на АМ „Хемус“ до Старата столица е осигурено гарантирано финансиране. В края на миналата година правителството на Бойко Борисов осигури целия необходим бюджет от 1,35 милиарда лева. Поставените срокове за строителство на всичките 134 километра са до началото на 2023 година.", "date": "2019.10.25", "title": "Скоростният път от Русе ще преминава край западния вход на Велико Търново"}
{"url": "https://www.24chasa.bg/novini/article/7729306", "text": "Премиерът на Албания Еди Рама обяви, че ще съди бившия премиер на Косово Рамуш Харадинай заради изявлението му, че е предотвратил подялбата на Косово и ограбването на 10 милиарда евро, които, както каза по-рано Харадинай, Рама, президентът на Косово Хашим Тачи и президентът на Сърбия Александър Вучич възнамерявали да си разделят, предаде Танюг. Рама обяви намерението си да съди Харадинай в телевизионно предаване. Харадинай каза в отговор, че албанският премиер има право да го съди и той ще уважи това право. Харадинай каза, че не е гледал интервюто на Рама и че позицията му против подялба на Косово е известна отпреди, информира БТА. По думите му една подялба би имала сериозни последици в политически план за Косово и би била голяма загуба. Позицията ми против подялба е легитимна, каза Харадинай и посочи, че работата му е била да защити Косово, земя на албанците и всички други. По-рано Харадинай обвини Рама, че оказвал върху него и президента Тачи натиск да премахне увеличените на 100 процента мита върху стоките от Сърбия. Рама каза по този повод, че Харадинай \"безскрупулно лъже\".", "date": "2019.10.25", "title": "Еди Рама ще съди Рамуш Харадинай за клевета"}
{"url": "https://www.24chasa.bg/novini/article/7729316", "text": "Отношенията между Турция и Русия през последните години преминаха на ново ниво. Това заяви днес турският вицепрезидент Фуат Октай, който държа реч на 21-ия Международен конгрес на руската преса, открит в Анкара, предаде ТАСС. През последните 15 години турско-руските отношения се развиват много активно и това има не само регионално, но и глобално значение. През последните години отношенията и сътрудничеството между Турция и Русия преминаха на \"много искрено и близко ниво\", посочи Октай. Той каза, че Анкара отделя особено внимание на разпространяването на новини и информация за Турция на руски език, предава БТА. Отдаваме на това особено значение, тъй като в международните организации освен английски език се използва и руски, и арабски език, подчерта турският вицепрезидент. 21-ият Международен конгрес на руската преса бе открит днес в Анкара и ще завърши на 27 октомври в Алания.", "date": "2019.10.25", "title": "Турският вицепрезидент: През последните 15 години отношенията ни с Русия станаха близки и искрени"}
{"url": "https://www.24chasa.bg/novini/article/7729807", "text": "Британската полиция съобщи, че е арестувала четвърто лице в рамките на своето разследване на смъртта на 39 души, открити мъртви в камион в индустриален парк близо до Лондон, предаде Ройтерс. Мъжът, на 48 години, от Северна Ирландия, е арестуван на лондонското летище Станстед по подозрение в заговор за трафик на хора и непредумишлено убийство.", "date": "2019.10.25", "title": "Задържаха четвърти заподозрян във връзка със смъртта на 39 души в хладилен камион"}
{"url": "https://www.24chasa.bg/novini/article/7729495", "text": "Ръководителят на Делегацията на българските социалисти в Европейския парламент Петър Витанов откри днес във Варна свой постоянен офис-приемна. „Убеден съм, че този офис ще бъде генератор на много оригинални и новаторски идеи в подкрепа на лявото в Европа и България! Смятам, че тук може да бъде средище на млади хора, които имат леви идеи, не са безразлични към българската и европейската политика. Място, където да бъдат промотирани европейски инициативи и програми, и как те биха могли да бъдат трансформирани на местно равнище“, подчерта Витанов. Той добави, че Европа дава много пари за изравняване на регионите чрез своята кохезионна политика, но изрази съжаление, че това не се разбира от голяма част от българските граждани. „А то не се разбира и поради факта, че управляващите използват този ресурс безкрайно неефективно. Това, което ми се иска, е да има истинско сближаване чрез средства, които отиват в по-малките общини, а не се акумулират в едни гигантски мегапроекти“, уточни той. Независимо, че мандатът на новия ЕП е в самото начало, Делегацията на българските социалисти вече има работещи офиси в София, Благоевград, Бургас, Ямбол и Монтана. До края на годината предстои откриването на на офиси и в градовете Пловдив и Русе. Предстои откриването на офиси и на Цветелина Пенкова във Велико Търново и Силистра.", "date": "2019.10.25", "title": "Петър Витанов откри свой офис във Варна"}
{"url": "https://www.24chasa.bg/novini/article/7729489", "text": " Заложен е балансиран бюджет с приходи и разходи от по 46 826,5 млн. лв. Няма промяна в размера на данъците върху доходите, този за фирмите и този върху добавената стойност. Минималният осигурителен доход за самоосигуряващите се лица ще е 610 лв., колкото ще е и минималната работна заплата. Заложени са 6,7% ръст на пенсиите и 10% по-високи възнаграждения в бюджетния сектор. Най-големи ще са разходите за социално подпомагане и грижи (14,8 млрд. лв.), икономически дейности и услуги (7,8 млрд. лв.), здравеопазване (5,7 млрд. лв.), отбрана и сигурност (5,3 млрд. лв.), образование (4,8 млрд. лв.). Вноската към ЕС е в размер на 1,397 млрд. лв.", "date": "2019.10.25", "title": "Публикуваха бюджета за догодина - 610 лв. минимална заплата"}
{"url": "https://www.24chasa.bg/novini/article/7728842", "text": "Една от най-срамните страници от историята на расизма е създаването на зоопаркове с човешки същества в тях. Абсурдното е, че това явление се появява в най-развитите страни и се оправдава с \"научни аргументи\". През втората половина на ХІХ век, повлияни от т. нар. социален дарвинизъм в западните страни избуяват всякакви странни теории, които имат претенцията, че прилагат “биологични концепции” за естествения отбор и оцеляването на най-добрите в социологията и политиката. Представянето на човешката история като конфликт между различни раси, класи и производствени отношения е предпоставка за огромни заблуди, които имат пагубни последствия. Каквито и други причини да се изтъкват, за всички е ясно, че оттам се зараждат за първи път и корените на идеологически концепции за устройството на обществото като расизма, нацизма, фашизма, анархизма и комунизма. Впоследствие през 30-те години благодарение на тези лъжливи учения възниква и евгениката - изключително спорната научна дисциплина, която влиза в конфликт с морала и в крайна сметка окончателно е компрометирана с холокоста и експериментите в бившия СССР. Но преди да се стигне до изстъпленията на нацистите, тези заблуди също водят до страдания за милиони. Най-фрапантните случаи са с принудителното докарване на хора от Африка, Южна Америка и Азия и показването им в клетки за забавление на публиката. Под формата на “етнологични изложби” или “шоу с хора” антрополози отвеждат много представители на изостанали в развитието си племена от всички краища на света и ги излагат на показ пред \"цивилизованите\" европейци и американци. За целта \"експонатите\" винаги са били грижливо подбирани така че да контрастират със западната култура и по този начин да подчертаят \"превъзходството\" на бялата раса.", "date": "2019.10.25", "title": "\"168 часа\": Зоопарковете с хора - срам за човечеството"}
{"url": "https://www.24chasa.bg/novini/article/7729515", "text": "Френското списание \"Поан\", срещу което турският президент Реджеп Тайип Ердоган подаде жалба в главната прокуратура на Анкара заради обида на държавен глава, каза, че не се отказва от коментарите си, предаде Франс прес, цитирана от БТА.  Корицата на последния брой на списанието от 24 октомври предизвика възмущението на турското правителство. На нея Ердоган е обвинен в \"етническо прочистване\" на кюрдите в Сирия в рамките на турската военна операция в Североизточна Сирия, предприета на 9 октомври. Жалбата, внесена от адвоката на Ердоган, е насочена срещу главния редактор на международната рубрика на изданието Ромен Гюбер и срещу директора на списанието Етиен Жернел. След новината за жалбата в редакционен коментар, публикувана в сайта на изданието, Жернел казва, че Ердоган определено има проблем със свободата на словото и че съди изданието заради престъпление, което в монархиите е известно като \"посегателство срещу високопоставена личност\". \"Няма да оттеглим нито една дума от онова, което сме написали\", допълва той. Разследването на \"Поан\", предизвикало жалбата на турския лидер, говори за етническо прочистване на кюрдите в Сирия и твърди, че турската власт е сключила пакт с бивши фигури от Даеш и от Ал Каида, които да вършат тази \"мръсна работа\". В статията се питаше дали хората ще допуснат Ердоган да избива кюрдите и да заплашва Европа. Днес Жернел припомни, че в предишен брой на изданието от май миналата година, то нарече Ердоган диктатор. След това афиши, рекламиращи списанието, бяха скъсани, а някои продавачи на вестникарски будки бяха заплашвани. \"Нашето издание получи директни смъртни заплахи\", припомни още той. \"Ердоган прати в затвора в Турция много журналисти и мисли, че неговите стремежи към цензура може да се упражняват и в други страни, в които пресата е свободна\", допълва журналистът. \"Арогантността на управника в Анкара очевидно няма граници. Но той ще бъде разочарован: ние няма да отстъпим изобщо\", допълни той.", "date": "2019.10.25", "title": "\"Поан\" обяви, че няма да се откаже от думите си по адрес на Ердоган"}
{"url": "https://www.24chasa.bg/novini/article/7729537", "text": "В позиция, приета от президиума на ПЕС, относно намаляването на партийните субсидии в България, европейските социалисти изразяват загриженост от отрицателните последици за политическата система в страната и призовават Народното събрание за преоценка на ситуацията. Документът беше иницииран от президента на ПЕС Сергей Станишев след негова лична позиция в отговор на писмо от лидера на БСП Корнелия Нинова. Заседанието на президиума се проведе в Хелзинки при домакинството на управляващата Финландска социалдемократическа партия, тъй като в момента страната е председател на Съвета на ЕС. Участие взеха представители на 29 партии от цяла Европа, членуващи в ПЕС. В становището си европейските социалисти посочват, че новите мерки засягат опозицията в България и предупреждават за риск от отстъпление от демократичните практики и върховенството на закона: „Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС – БСП, в неравностойна позиция в предизборна обстановка.“ „С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за “приватизация” на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи“, се казва още в позицията. „ПЕС призовава Народното събрание да направи преоценка на ситуацията и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната“, пишат социалистите, като изразяват готовност за взаимодействие по темата с БСП. „ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство – БСП.“ Партията на европейските социалисти отбелязва с голяма загриженост законодателните промени в България от 4 юли 2019 г., засягащи финансирането на политическите партии. В резултат от новите мерки, инициирани от управляващата коалиция, водена от ГЕРБ(ЕНП), общественото финансиране за политически партии в България беше драстично намалено, което засяга непропорционално опозиционните партии, както и по-малки формации, към момента непредставени в Народното събрание. Времето и начинът, по който тези промени бяха приети, оставят впечатление за политически ход с цел поставяне на основната опозиционна партия, членуваща в ПЕС – БСП, в неравностойна позиция в предизборна обстановка, по-конкретно месеци преди местния вот в България. Непредвиденото намаляване на финансиране от подобен мащаб вече дава своето отрицателно отражение на способността на опозиционните партии да участват в изборния процес, лишавайки ги от ключови ресурси. ПЕС изразява загриженост, че този ход може да доведе до всеобхватни последици за политическата система в България. С тези промени се създава възможност за неограничени дарения и спонсорство на политически партии от частни фирми, без необходимите законови гаранции, установени в други държави-членки на ЕС. Те представляват сериозна заплаха за демокрацията в България, особено при сегашното политическо управление в страната. Законодателните промени отварят вратата към нездравословни отношения между политическите сили и бизнеса, нарушавайки баланса между обществения и частния интерес. Възможността за “приватизация” на политически партии, а с това и на изпълнителната и на законодателната власт, е осъдителна. В интерес на всички български граждани, както и на ЕС като цяло, е да не се позволява отстъпление от демократичните стандарти и принципи. ПЕС изразява съжаление за внезапното внасяне на новите мерки, както и липсата на широк обществен дебат преди решението на парламента, с цел предоставяне на информация на гражданите за евентуалните последици. ПЕС призовава Народното събрание да направи преоценка на ситуацията, в близко сътрудничество с гражданското общество, неправителствени организации и други национални и международни участници, и да разгледа по-подробно евентуалните последици от внесените законодателни промени с оглед предотвратяване на рисковете за демократичното функциониране на политическите процеси в страната. ПЕС ще продължи да наблюдава въздействието на тези тревожни мерки и изразява готовност за сътрудничество с партията в България, членуваща в лявото европейско политическо семейство – БСП.", "date": "2019.10.25", "title": "ПЕС за орязаните партийни субсидии: Това е сериозна заплаха за демокрацията в България!"}
{"url": "https://www.24chasa.bg/novini/article/7729536", "text": "Строителни работници в германската провинция Бавария са открили 24 бомби от Втората световна война само за два дни, предаде ДПА. Вчера в Нойтраублинг са били детонирани 15 неексплодирали бомби от войната - \"уникален случай\" според полицията. Още девет бомби били детонирани от експерти предишния ден, предава БТА. Вчера строителните работници първо открили 500-килограмова бомба. По-късно била открита 10-килограмова касетъчна бомба при изкопни работи в южната част на града, последвана от втора следобед. Още 12 касетъчни бомби били открити при по-нататъшните изкопни работи. Всички били действащи, съобщи полицията. В Нойтраублинг е имало завод на самолетостроителната компания \"Месершмит\", което става причина за няколко бомбардировки на града.", "date": "2019.10.25", "title": "Само за два дни в Бавария откриха 24 бомби от Втората световна война"}
{"url": "https://www.24chasa.bg/novini/article/7729535", "text": "Сърбия е благодарна на Русия за изпращането на зенитно-ракетни комплекси за съвместно руско-сръбско военно учение, заяви днес сръбският президент Александър Вучич, цитиран от Асошиейтед прес, предаде БТА. Вучич днес посети военното летище Батайница близо до Белград, като изтъкна, че е впечатлен от възможностите на руските зенитно-ракетни системи. Благодарен съм на нашите руски приятели за драстичното засилване на нашите възможности в сферата на отбраната, посочи сръбският президент. Руското министерство на отбраната съобщи днес, че система С-400 и комплекси Панцир-С на руската армия са транспортирани със самолети в Сърбия за участие в съвместното руско-сръбско учение \"Славянски щит 2019\".", "date": "2019.10.25", "title": "Вучич: Сърбия е благодарна на Русия за изпращането на зенитно-ракетни системи"}
{"url": "https://www.24chasa.bg/novini/article/7729488", "text": "Окръжният съд в Добрич наложи мярка за неотклонение \"задържане под стража\" на многократно осъждан мъж от града. Той е привлечен като обвиняем за това, че на 22 октомври т.г., без надлежно разрешително, е държал в дома си с цел разпространение високорискови наркотични вещества. В хода на съдебното заседание стана ясно, че по делото има налични доказателства и за това, че той ги е разпространявал. Окръжният съд, след като се запозна с материалите по досъдебното производство и след преценка на доводите на страните, прие, че е налице обосновано предположение за съпричастност на мъжа към разследваното деяние, както и че съществува реална опасност при по-лека мярка той да се укрие или да извърши друго престъпление. Съдът взе предвид и справката за съдимост на обвиняемия, която показва, че той вече е осъждан 7 пъти, включително и за идентично на сега разследваното престъпление. За него са представени и изключително лоши характеристични данни.", "date": "2019.10.25", "title": "Наркопласьор отива зад решетките в Добрич"}
{"url": "https://www.24chasa.bg/novini/article/7729561", "text": "Благото на народа е най-висшият закон, са казали древните и се позоваваме на тях, за да обясним защо ще нарушим закона отново и ще публикуваме данните от екзитполовете в изборния ден. Защото смятаме, че с оповестяването на междинни резултати се осветява контролираният вот или някаква изборна манипулация. Първата и най-главната манипулация е купеният или изобщо контролираният вот. Защото, ако до 16 часа в гласуването има някакъв тренд и след това изведнъж резултатът се преобърне, това означава, че в изборния процес се е включил някакъв източник на зависим вот. Дали това са купени цигански гласове, или работниците от някое голямо предприятие са били заставени да подкрепят определен кандидат, няма значение. Или пък при броенето на бюлетините се гасят свещите, както е казал класикът, лъсва, че нещо не е наред. Убедени сме, че публикуването на междинните данни е пример за такава честност, защото то е вид прозрачност, която пречи на изборните манипулации. И насърчава избирателната активност, което е ключов момент във функционирането на демокрацията изобщо и на избора на местна власт в България в частност. Затова ние, които никога не нарушаваме законите и винаги си слагаме коланите, сега го правим, защото, както е казал Цицерон, Salus populi summa lex est - Благото на народа е най-висшият закон. Ръководени от този принцип, нарушаваме изборния закон, който е пълен с недомислени и много съмнителни разпоредби. Една от които е тази, но не единствена.", "date": "2019.10.25", "title": "Видеозавещание на седмицата: Благото на народа е най-висшият закон"}
{"url": "https://www.24chasa.bg/novini/article/7729580", "text": "Пет бебета делфини от застрашиен вид са били забелязани в река Иравади в Мианма, предаде ДПА, цитирана от БТА. Това дава надежди за спасяване на вида. \"Забелязах две малки сред група делфини в реката, близо до селището Сейнпангон, докато местни и чуждестранни туристи ползваха услигите ми като екскурзовод\", разказа рибарят Маунг Лей. Той забелязал още две малки сред друга група делфини, както и бебе делфин по-далеч в реката. Делфини в река Иравади често са убивани от перки на риболовни кораби или намират смъртта си в риболовни мрежи. Миналата година е регистрирана смъртта на 6 делфина.", "date": "2019.10.25", "title": "Пет бебета делфини от застрашен вид са забелязани в река в Мианма"}
{"url": "https://www.24chasa.bg/novini/article/7729625", "text": "Осъдената в САЩ руска гражданка Мария Бутина бе освободена днес от федералния затвор в Талахаси, щата Флорида, и бе взета под контрол от американските имиграционни власти в техен център в същия град, преди да бъде депортирана за родината си, съобщи представител на имиграционната служба, цитиран от ТАСС, предаде БТА. \"По съображения за сигурност при провеждането на операцията имиграционно-митническата служба не обсъжда конкретните процедури по депортацията, преди да бъде извършено успешното връщане на това лице в родината му\", се казва в съобщението. Очаква се 30-годишната жена да бъда качена на самолет за Русия, след като 18-месечната й присъда изтече. По-рано Държавният департамент на САЩ съобщи, че днес Бутина ще излети от Маями за Москва, където ще пристигне утре сутрин. Бутина бе осъдена заради опит да се инфилтрира в консервативни американски политически групи с цел да влияе върху президентската кампания в САЩ през 2016 г. и се призна за виновна, че е действала като нерегистриран чуждестранен агент, посочи Асошиейтед прес. Москва охарактеризира обвиненията срещу нея като изфабрикувани и поиска освобождаването й от затвора. \"Радваме се, че най-после американското правосъдие след много дълго протакане взе решение, за което ние настоявахме\", каза днес руският външен министър Сергей Лавров пред журналисти в Москва. Руският президент Владимир Путин не планира среща с осъдената за заговор за прокарване на руски интереси в САЩ Бутина, когато тя се завърне в Москва, съобщи говорителят на Кремъл Дмитрий Песков, цитиран от ТАСС.", "date": "2019.10.25", "title": "Мария Бутина излезе от затвора в САЩ, чака депортация в Русия"}
{"url": "https://www.24chasa.bg/novini/article/7729417", "text": "Предстоящата смяна на часовото време, в нощта срещу неделя, ще наложи промени във времепътуването на 13 пътнически влака. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 26.10.2019 г. и 27.10.2019 г. Това се налага, за да не бъде нарушен графикът за движение на влаковете. В железопътните превози е наложена обичайната практика, влаковете да спрат в първата железопътна гара по маршрута си при наближаване на 04 ч и да изчакат 60 минути. По този начин не се нарушава графикът и се избягва по-ранно от обявеното им преминаване през съответните гари. Преминаването от лятно към зимно часово време тази година ще засегне следните влакове с изчакване в най-близката жп гара, които са: Международният бърз влак № 492 от Истанбул за София ще престои в гара Свиленград; Бързият влак № 2626 от Варна за София (през Горна Оряховица) ще престои в гара Карлуково; Бързият влак № 2627 от София за Варна (през Горна Оряховица) ще престои в гара Дралфа; Бързият влак № 3636 от Варна за София (през Карлово) ще престои в гара Клисура; Бързият влак № 3637 от София за Варна (през Карлово) ще престои в гара Желю войвода; Бързият влак № 8626 от Бургас за София (през Пловдив) ще престои в гара Белово; Бързият влак № 8627 от София за Бургас (през Пловдив) ще престои в гара Коньово; Бързият влак № 8636 от Варна за Пловдив ще престои в гара Черна гора; Бързият влак № 8637 от Пловдив за Варна ще престои в гара Търнак; Бързият влак № 9647 от София за Силистра ще престои в гара Самуил; Пътническият влак № 16101 от Септември за Добринище ще престои в гара Велинград; Пътническият влак № 30151 от Карнобат за Варна ще престои в гара Лозарево; Крайградският пътнически влак № 20200 от Мездра за София ще престои в гара Лакатник. Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2019.10.25", "title": "13 пътнически влака ще престоят час по гари в нощта срещу неделя"}
{"url": "https://www.24chasa.bg/novini/article/7729640", "text": "Буксува разследването на инцидент на пътя, след който почина велосипедист. Полиция и близки на загиналия 42-годишен мъж призовават свидетели на случилото се да съдействат на разследването, съобщава 42-годишният Константин Касабов най-вероятно е ударен от превозно средство, докато пресича кръстовището на бул. „Рожен” и ул. „Петър Панайотов” в понеделник сутринта. Засега обаче не е ясно как точно се е случил инцидентът, тъй като няма свидетели, нито записи от камери, които да насочат полицията. Назначена е автотехническа експертиза на велосипеда на мъжа. По него няма видими следи от друго превозно средство. Съпругата на загиналия се обръща към евентуалния втори участник в инцидента. „Бих му казала, че човек почина, с две деца, със семейство и бих го призовала просто да се обади на органите на реда, за да се види какво точно е станало. Може той да не е изцяло виновен, може да има част от вина и съпругът ми, нямам представа, никой не може да каже. Уви, той вече не може да разкаже какво е станало, но поне да се изяснят обстоятелствата. И ако е виновен, да си понесе вината, мисля, че това е нормалният ход на нещата. Той утре може да блъсне и друг по същия начин и безнаказано да си замине”, каза София, съпруга на Константин Касабов.", "date": "2019.10.25", "title": "Съпругата на убития велосипедист към шофьора, който го е блъснал: Предай се"}
{"url": "https://www.24chasa.bg/novini/article/7728452", "text": "Китайският телекомуникационен гигант „Хуауей\" представи последната си линия смарт устройства, работещи с 5G мрежа, включително дългоочаквания сгъваем 5G смартфон, предаде  . Ерата на 5G е свързана с високата скорост, но това не е всичко, което компанията обещава с второто си поколение 5G телефони. Огромните сензори ще променят опита на потребителите при снимането с допълнителни функции. „Добавили сме специален сензор за позицията на потребителите. Телефонът може автоматично да завърта екрана според ориентацията на лицето и да определи дали потребителят е собственик на телефона. Ако не е, то личните съобщение автоматично се скриват\", каза представител на компанията. „Хуауей\" пусна също 5G приложения за виртуална и добавена реалност.", "date": "2019.10.25", "title": "„Хуауей\" пусна най-новата си линия 5G смартфони в Китай"}
{"url": "https://www.24chasa.bg/novini/article/7729660", "text": "Фейсбук въвежда новинарски раздел в мобилното си приложение. В него ще има новинарски заглавия, подбрани от журналисти, а медиите ще получават пари за използването на техните материали, съобщи Асошиейтед прес, цитирана от БТА.  Социалната мрежа отдавна е в конфликт с медиите, които се оплакват, че тя се възползва от споделянето на техните материали, без да им плаща. Това може да се окаже голяма стъпка за платформа, която от дълго време се затруднява да се справи с дезинформацията. Новата секция, която ще бъде пусната днес, ще включва заглавия от \"Уолстрийт джърнъл\", \"Вашингтон пост\", \"Бизнес инсайдър\" и други. Когато потребителят кликне на някое от заглавията, той ще бъде отведен директно на уебсайта или приложението на медията - нещо, което издателите изискват от Фейсбук от години. Компанията не пожела да каже на кои медии ще се плаща и по колко, а само посочи, че ще се плаща на \"редица издатели за достъп до цялото тяхно съдържание\".", "date": "2019.10.25", "title": "Фейсбук пуска новинарски раздел и ще плаща на медиите за достъпа до тяхното съдържание"}
{"url": "https://www.24chasa.bg/novini/article/7729661", "text": "Министерството на финансите на САЩ обяви, че предприема стъпки, които да облекчат продажбите на храни и лекарства на Иран, предаде Асошиейтед прес, цитирана от БТА. От ведомството казаха, че са намерили начин за продължаването на хуманитарните доставки въпреки опитите на администрацията да изолира Ислямската република. Министерството ще позволи \"допустима търговия\" в подкрепа на иранския народ, но ще отстоява усилията за лишаване на правителството в Техеран от възможности да разработва ракети и да подкрепя военни действия в Близкия изток. Обявената днес мярка е в отговор на опасенията на хуманитарни и други групи, че санкциите срещу Иран спират доставки на храни и лекарства, които по традиция се разрешават за санкционирани държави, отбелязва АП.", "date": "2019.10.25", "title": "САЩ ще облекчат санкциите срещу Иран\nза доставки на храни и лекарства"}
{"url": "https://www.24chasa.bg/novini/article/7729130", "text": "Премиерът на Албания Еди Рама направи оценката, че ЕС е предал премиера на Северна Македония Зоран Заев, съобщават македонски информационни сайтове. В предаването \"Мнение\" по албанската телевизия Клан Рама каза, че обстоятелствата в Македония са различни от тези в Албания и заяви, че след неуспеха на Албания с незапочването на преговори с ЕС няма да подаде оставка. Ще подам оставка само ако не си свърша работата, заяви премиерът, предаде БТА. В случая със Заев нещата са различни и при такива обстоятелства всички други биха си подали оставката, защото от Заев бе поискано да смени името на държавата. А знаете ли какво означава да се смени името на страната? Това е като ти да си смениш името и вместо Февзиу да те наричат Сами, каза Рама. Той допълни, че една от забележките на ЕС за Албания е била, че Конституционният съд не функционира от две години. Според Рама това е успех, защото този съд е \"изчистен от реформата в правосъдието\".", "date": "2019.10.25", "title": "Премиерът на Албания Еди Рама: ЕС предаде Зоран Заев"}
{"url": "https://www.24chasa.bg/novini/article/7729187", "text": "Венецуелският президент Николас Мадуро заяви, че в Боливия протича опит за държавен преврат, имайки предвид протестите след спорните президентски избори, и призова към солидарност към боливийския президент Ево Моралес, предаде Франс прес, цитирана от БТА. \"Изразяваме нашата солидарност с боливийския народ и по-специално с нашия брат президента Ево Моралес\", заяви Мадуро на срещата на върха на Движението на необвързаните в азербайджанската столица Баку. Според Мадуро Ево Моралес \"е изправен пред кампания за дестабилизиране, пред опит за държавен преврат, воден от чужди сили, които се опитват да лишат боливийския народ и избиратели от техните демократични права\". \"Трябва да признаем легитимността на победата на Ево Моралес в Боливия\", заяви той. Самият Моралес определи обявената в Боливия обща стачка като планиран от десницата държавен преврат и призова привържениците си да се мобилизират.", "date": "2019.10.25", "title": "Мадуро: В Боливия протича опит за държавен преврат"}
{"url": "https://www.24chasa.bg/novini/article/7729201", "text": "Учениците в турския град Одрин няма да могат да носят мобилните си телефони в училище, съобщи турската телевизия НТВ, цитирана от БТА. Съответно решение е било взето от директорите на училищата в града, тъй като носенето на мобилни телефони (главно смартфони) от учениците пречи на учебния процес. Забраната за използване на мобилни телефони от децата в училищата влиза в сила от 28 октомври. Нареждането е изпратено до родителите на учениците в град Одрин. Телевизия НТВ информира, че повечето родители одобряват решението, тъй като са наясно, че децата им прекарват твърде много време в интернет и най-вече в социалните мрежи, като при част от подрастващите вече има развита зависимост.", "date": "2019.10.25", "title": "В Одрин забраняват носенето на мобилни телефони в училище"}
{"url": "https://www.24chasa.bg/novini/article/7729203", "text": "Испанското правителство разполага с информация, че някои радикални групи искат да държат Каталуня в състояние на криза, заяви премиерът социалист Педро Санчес, цитиран от Ройтерс. \"Те ще намерят твърд и добре обмислен отговор от държавните служби за сигурност\", каза Санчес за телевизия \"Ла Сеста\" на въпрос за протестите, понякога съпътствани от насилие, които избухнаха в Каталуня след като нейни сепаратистки лидери бяха осъдени на затвор миналата седмица, предава БТА.", "date": "2019.10.25", "title": "Испанският премиер: Някои радикални групи искат да държат Каталуня в състояние на криза"}
{"url": "https://www.24chasa.bg/novini/article/7729142", "text": "Ние не сме престъпници. Никога не съм се занимавал с купуването на гласове, няма логика да го правя. Това заяви кметът на Несебър Николай Димитров. Той бе задържан по обвинение, че е лидер на престъпна група, която се е занимавала с купуване на гласове за предстоящите избори. Освен него в ареста са Георги Георгиев, който е общински съветник в Несебър, кандидатът за общински съветник от БСП Петър Тодоров, Атанас Япаджиев - кандидат за кмет на \"Свети Влас\" от \"Движение 21\", и Константин Лефтеров - кандидат за общински съвет също от \"Движение 21\". \"В края на август дори още не бях решил дали да се кандидатирам. Освен това на територията на Несебър има поне 10 листи и защо да искам да работя само с една или две\", обясни още Николай Димитров. Той добави, че неговата кампания е различна от тази на общинските съветници и поиска да бъде пуснат на свобода. Същото поискаха и останалите задържани. Поради това прокуратурата подробно описа престъпна схема, по която според обвинението се е извършвало купуването на гласове. Оказа се, че има основен свидетел с фамилия Балинов, който е бивш служител на общинското предприятие за поддръжка и ремонт в Несебър, и според адвокатите на Димитров бил уволнен, защото системно идвал на работа в нетрезво състояние. Според обвинението около 20 август Петър Тодоров отишъл при Балинов, който е жител на Свети Влас да го попита дали би работил за тях. Балинов трябвало да осигури 400 гласа, като за това щял да получи 10 000 гласа за себе си и между 3000 и 5000 лева за 4-ма организатори, а пък самите гласоподаватели щели да взема по 100 лева. След дни Балинов се видял в Несебър с Тодоров и Николай Димитров. Петър Тодоров бил ядосан, защото щял да бъде поставен на четвърто място в листата и настоявал да му помогне. Основният свидетел имал и среща на 2 октомври с Георги Георгиев, който също настоявал Балинов да работи за Тодоров, но за себе си не поискал нищо. Георгиев смятал, че на първо време трябвало да дадат по 50 лева на избирател, а останалите 50 лева след изборите. Балинов дал имената на трима души от село Оризаре, които щели да бъдат организатори. Последвали още няколко срещи. На една от тях - на 11 октомври на бензиностанция, Балинов бил предал списъци със 114 имена и взел 3000 лева. Според адвоката на Николай Димитров Ина Лулчева - в началото на септември Балинов отишъл в ДАНС и им разказал, че му предлагат да купува гласове. Защитата също така твърди, че той е бил настоятелният и до 20 септември никой не го е търсил, а той звънял 4 пъти на телефона на Георги Георгиев. Те също така попитаха защо прокуратурата е решила, че точно 400 гласа са нужни на Николай Димитров, при положение, че на предишни избори той е печелил с над 7000 гласа. Съдът ще обяви своето решение след 16:00 часа.", "date": "2019.10.25", "title": "Кметът на Несебър пред съда: Никога не съм купувал гласове, няма логика да го правя"}
{"url": "https://www.24chasa.bg/novini/article/7729084", "text": "\"Ислямска държава\", известни още като ДАЕШ, ИДИЛ или ИД, са терористична организация, създадена от джихадисти в Ирак и Сирия, повлияни от уахабитското движение. Те имат за цел да въведат халифат в сунитските райони с мнозинство в Ирак и Сирия. През юни 2014 г. те превзеха градовете Мосул, Фалуджа и Тикрит. Абревиатурата ИДИЛ произлиза от \"Ислямска държава в Ирак и Леванта\", а ДАЕШ е арабското наименование на \"Ислямска държава”: al-Dawla al-Islamiya fi al-Iraq wa al-Sham. През 2014. \"Ислямска държава\" превзема и сърцето на планината Синджар, пленевяйки хиляди деца, жени и мъже от малцинството на язидите. Момичетата и жените са отвлечени за сексуални робини, а мъжете - убити. ИДИЛ счита язидите за поклонници на дявола, а ООН определи атаката на терористите като \"геноцид\", информира \"Ню Йорк таймс\". В моментите преди да изнасилят малолетните деца, бойците на терористичната организация отделят време, за да обяснят на момичетата, че това, което правят с тях, не е грях. Тъй като до преди да бъдат отвлечени, те са изповядвали друга религия, но според законите на джихадистите – изнасилването не се счита за грях, дори обратното – Коранът ги насърчава да го правят. Терористите сграбчват момичета, придърпват ги към себе си и тогава, коленичейки до леглото, се молят преди да обладаят невръстните девойки. Когато всичко приключи – те отново се молят, оправдавайки изнасилването с част от религията им. Една от жертвите споделя: \"Непрекъснато му казвах, че ме боли. Молих го да спре. Той ми заяви, че според исляма изнасилването е разрешено. Сподели ми, че дори по този начин се доближава до Бога.\" Систематичното изнасилване на жени и момичета от малцинството на язидите е дълбоко вплетено в организацията и радикалните разбирания на бойците от ИДИЛ. Търговията именно на тези жени и деца вече се е превърнала в нещо нормално. Те са отделени в специални помещения, някои от тях огледални, дори има паркинг с автобуси, откъдето тръгват на пазар, за да бъдат продадени. \"Ислямска държава\" имат специална разработена бюрокрация за сексуалното робство, включително договори за продажба, нотариално заверени от ислямски съдилища, които се управляват от джихадистите. Те дори имат наръчник сексуалното робство с интрукции за употреба, написан лично от тях. Те не само, че оправдават насилието, но и го издигат и празнуват всяко сексуално посегателство, като духовно и полезно. 15-годишно момиче, което беше пленено и продадено в долините на планина Синджар, казва пред \"Ню Йорк таймс\": \"Всеки път, когато идваше да ме изнасили, той се молеше. Той ми казваше, че това е ибада (ислямски термин - преданно служене на Аллах). Обясняваше ми как изнасилването ми е неговата молитва към Бога, но аз му заявих, че това, което прави, е грешно и няма да го доближи до Бог. Тогава той ми каза: \"Не, разрешено е.\" Официалното въвеждане на системното сексуално робство от ДАЕШ датира от 3 август 2014 г., когато бойците нахлуват в селата от южната страна на планината Синджар. Язидите представляват по-малко от 1,5% от приблизителното население на Ирак, което е около 41 млн. Офанзивата на планината е само 2 месеца след падането на Мосул, вторият по големина град в Ирак.  Експерт от Чикагския университет, изучаващ малцинството на язидите, заяви: \"Нападението в планината беше толкова сексуално завоевание, колкото и за териториално облагодетелстване\". Той е част от фондация, която осигурява психологическа подкрепа за избягалите.", "date": "2019.10.25", "title": "Бойците на \"Ислямска държава\": С изнасилването се доближаваме до Бог"}
{"url": "https://www.24chasa.bg/novini/article/7729212", "text": "Руският президент Владимир Путин не планира среща с осъдената за заговор за прокарване на руски интереси в САЩ рускиня Мария Бутина, когато тя се завърне в Москва, съобщи говорителят му Дмитрий Песков, цитиран от ТАСС. \"Не, не планира\", заяви Песков в отговор на въпрос възнамерява ли руският лидер да се срещне с Бутина след връщането й в Русия от САЩ, където беше осъдена за измами и легализиране на незаконни доходи, предава БТА. На 30-годишната Бутина бе повдигнато обвинение за участие в заговор с цел извършване на дейност в полза на чужда държава на територията на САЩ. Американските специални служби твърдяха, че рускинята е извършвала такава дейност, без да бъде регистрирана в американското министерство на правосъдието като агент на чужда държава. На 26 април Бутина беше осъдена на 1,5 години затвор. Предвид приспадането на времето, прекарано в ареста, тя трябва да излезе на свобода днес. Държавният департамент на САЩ съобщи, че днес Бутина ще излети от Маями за Москва, където ще пристигне утре сутрин.", "date": "2019.10.25", "title": "Путин не планира среща с Мария Бутина, когато тя се\nвърне в Москва"}
{"url": "https://www.24chasa.bg/novini/article/7729243", "text": "Творците на Варна заслужават ново пространство за култура. Затова предвиждаме да създадем модерна камерна зала, която ще приюти и музикални, и театрални спектакли, заяви кандидатът на ГЕРБ за общински съветник Даниела Димова, която ръководи Театрално-музикалния продуцентски център в морската столица, а през изминалия мандат бе начело на комисията по култура към местния парламент. \"Варна има нужда от нова сцена, позволяваща провеждането на различни музикални и сценични събития. Много подходящо за тази цел е свободното пространство под Основна сцена - бивше бомбоубежище, ползвано през годините като компютърен клуб и дискотека\", каза Димова, която е инициатор на идеята за възраждане на мястото и превръщането му в културен център. Предстои да се търсят възможности за финансиране на проекта, подкрепен от досегашния кмет и кандидат за нов управленски мандат Иван Портних. Предвижда се залата да бъде с капацитет до 200 места. За пространството с площ от близо 300 кв. м има идеен проект, изготвен от магистри по архитектура от ВСУ \"Черноризец Храбър\" под ръководството на доц. д-р арх. Станчо Веков. Освен зала, ще има гримьорни, технически помещения, санитарни възли. Достъпът ще се осъществява с асансьор, който ще е удобен и за хора с увреждания. \"Процедурата, чрез която бившето бомбоубежище ни беше прехвърлено от Министерството на отбраната, отне време, но съм щастлива съм, че това се случва в навечерието на 100-годишния юбилей на Варненския драматичен театър. Век след началото, стъпила здраво върху традициите, варненската сцена става все по-интересна и разнообразна, а пространствата за култура - още по-търсени\", коментира ръководителят на Театрално-музикалния продуцентски център. \"Създавайки новата зала, ще дадем поле за изява на различни таланти. В нея те ще могат да творят, да експериментират, да споделят вдъхновения, като от това ще печели целият град\", категорична е тя. Димова припомни, че в момента се извършва цялостна реконструкция на сцена \"Филиал\", след която Драматичният театър ще бъде с напълно променен сграден фонд. \"С обновяването и разширяването на културната инфраструктура Варна ще привлича не само нова публика, но ще бъде все по-притегателно място за творчески търсения и културен туризъм\", добави Димова, която е кандидат в листата на ГЕРБ за общински съветници с номер 43 в бюлетината.", "date": "2019.10.25", "title": "Даниела Димова: Готови сме с проект за нова камерна зала във Варна"}
{"url": "https://www.24chasa.bg/novini/article/7729235", "text": "Военнослужещ в ремонтно-техническа база в руския Забайкалски край е застрелял днес осeм свои колеги и е ранил двама, съобщи министерството на отбраната в Москва. Той е задържан на местопроизшествието и го грози доживотна присъда. В момента разследващите работят с военнослужещия. Пострадалите са ранени в тялото и крайниците. Те са били незабавно откарани във военна болница, където са получили цялата необходима квалифицирана медицинска помощ и няма заплаха за живота им, се казва в съобщението на министерството на отбраната. Действията на нападателя вероятно са следствие от \"нервен срив\" по лични причини и нямат връзка с \"отбиването на военната служба\", пише в още в съобщението. По предварителни данни стрелецът служи само четири месеца. Той е открил огън по колегите си по време на смяната на караула: първо стреля в капитана, когато останалите легнали на пода той започна да ги цели. Войникът насочил първо оръжието си към главите на жертвите си, след което ги застрелял. Според източник от Lenta.ru убити са били двама офицери и шестима наборници и професионални войници. Медията публикува първия списък на загинали и ранени във военното поделение. Комисия на министерството, начело със заместник-министър, е отлетяла до мястото на произшествието в Читинската област на Забайкалския край в Сибир. Води се следствие за установяване на всички обстоятелства около случилото се.", "date": "2019.10.25", "title": "Руски войник превъртя, застреля 8 в казармата си (Обновена)"}
{"url": "https://www.24chasa.bg/novini/article/7729277", "text": "Министрите на отбраната от НАТО приеха решение за обновяване на правилата за надеждност на далекосъобщителните мрежи, съобщи генералният секретар на пакта Йенс Столтенберг. Той уточни след края на двудневното министерско заседание, че промените предвиждат извършването на проверки за устойчивост на мрежите, включително по отношение на собствеността, управлението, чуждите инвестиции. По неговите думи целта е мрежите да бъдат в състояние да работят при всякакви обстоятелства. Министрите са обсъдили също обстановката в Сирия и в Афганистан. Те са потвърдили финансирането за афганистанските сили за сигурност. Столтенберг призова за спокойствие и сдържаност след президентските избори в Афганистан. Ще останем в тази страна толкова дълго, колкото е необходимо, защото цената за преждевременно изтегляне би била твърде висока, поясни той. \"Ислямска държава\" (ИД) се опитва да стъпи в Афганистан, допълни генералният секретар. Той призова талибаните да покажат воля за отстъпки в преговорите за постигането на мирно решение. Столтенберг отново отбеляза, че съюзниците засега остават на различни виждания за изхода в Сирия. Той приветства предложението на Германия за обособяването в северните части на Сирия на зона на сигурност с повишен международен принос. Приветствам предложения, които ще доведат до напредък, поясни той. По думите на генералния секретар Турция има голям принос в борбата с ИД. Няма искане НАТО да разположи сили в Сирия, посочи Столтенберг.", "date": "2019.10.25", "title": "Столтенберг: НАТО разширява правилата за надеждност на далекосъобщителните мрежи"}
{"url": "https://www.24chasa.bg/novini/article/7729279", "text": "Кораловото покритие около някои от туристическите острови от емблематичния Голям бариерен риф в Източна Австралия е намаляло с 40 до 50 процента за двете десетилетия от 1999 г. насам, предаде ДПА, позовавайки се на дългосрочно научно изследване. За целите му са анализирани данни от гмуркания, осъществени между 1999 и 2019 г. на 100 места край рифовете на някои от най-популярните туристически острови - Уитсъндей, Магнетик, Кепел, намиращи се централно и южно от най-голямата коралова екосистема в света, предаде БТА. Данните са сравнени с исторически документи и данни за околната среда. Живите, твърди корали - наподобяващи скали структури, които са от съществено значение за изграждането на рифове - са намалели почти наполовина, след като са били изложени на редица въздействия - топлинен стрес, циклони, лошо качество на водата, според проучването, публикувано в сп. \"Ecological Applications\". Авторите му от университета \"Джеймс Кук\" споделят, че са били до такава степен \"шокирани\" от \"тревожните\" данни, че са ги проверили отново и отново. \"Нормалните цикли на смущения и възстановяване са естествени. В исторически план рифът има добър възстановителен потенциал. Под въздействие на човека обаче се увеличава честотата на смущения като избелването на корали, и между събитията остава малко време за пълно възстановяване\", отбелязва ръководителката на изследването Даниела Чекарели. По думите й двете основни причини за изменения в коралите са топлинният стрес и колко добре всяко място се възстановява между смущенията. От значение за възстановяването е и качеството на водата. \"Ако можем да разрешим проблема с качеството на водата на локално ниво и климатичните проблеми на глобално, има надежда\", казва Чекарели. В миналото учените са смятали, че на коралите са необходими около 10 години, за да се възстановят от големи смущения, ако условията са благоприятни, и до 20 години за цялата коралова общност, включително бавнорастящите корали. Сега обаче има опасения, че подобни събития ще се случват на толкова кратки интервали, че за коралите ще бъде трудно да се възстановят в близко бъдеще, до голяма степен заради климатичните промени.", "date": "2019.10.25", "title": "Кораловото покритие около острови от Големия бариерен риф е намаляло наполовина"}
{"url": "https://www.24chasa.bg/novini/article/7729298", "text": "Всеобща стачка е обявена от няколко големи профсъюза в Италия. Засегнати са всички категории обществен транспорт, включително влаковете и самолетите. Това съобщиха от пресцентъра на Министерството на външните работи. По информация на българското посолство в Рим стачката засяга не само автобусния транспорт и метрото, но и сметосъбирането и училищата. Градският транспорт стачкува в интервала от 08.45 ч. до 17.00 ч. Спирането на влаковете на национално ниво ще продължи до 21.00 ч. От Държавните железници уточняват, че бързите влаков и регионалните влакове се движат по разписание в часовите зони от 6.00 ч. до 9.00 ч. и от 18.00 ч. до 21.00 ч. Осигурени са и връзки между централната гара „Термини“ и летище „Леонардо да Винчи“. Ръководителите на въздушното движение ще стачкуват до 17 ч. Към момента няма информация за отменени полети от и за България. Очаква се между 20.00 ч. и 24.00 ч. да спрат метрото, автобусите и локалните ж.п. линии. По информация на Генералното ни консулство в Милано там няма отменени полети за България. Транспортът в града функционира ограничено и частично, но се след 18:00 ч. се очаква той да преустанови движението си, в това число и метрото. Препоръчваме на българските граждани, които посещават Италия или постоянно пребивават в страната, да следят разписанието на транспорта и да се информират предварително за настъпили промени в графиците. При необходимост от съдействие българските граждани могат да се свържат с посолството на България в Рим на телефони: +39 06 3224640; +39 06 3224643, и с генералното консулство в Милано на телефони: +39 02 84942941; +39 333 7826043.", "date": "2019.10.25", "title": "Външно: Стачка блокира транспорта в Италия"}
{"url": "https://www.24chasa.bg/novini/article/7729170", "text": "Високоскоростният път от Русе ще преминава край западния вход на Велико Търново – на по-малко от три километра от Старата столица. Това става ясно от инвестиционния проект за стратегическия за цяла Северна България инфраструктурен обект, който постъпи в Община Велико Търново. В документацията е представено проектното трасе на територията на общината, предадоха от пресцентъра на местната администрация. От ситуационния план става ясно, че магистралният път ще пресече настоящото първокласно шосе преди село Момин сбор, където е предвиден голям пътен възел. По скоростното трасе за Русе ще се излиза и директно на автомагистрала „Хемус“, чиято връзка ще е на около 10 минути с автомобил северозападно от Велико Търново. Пътен възел е предвиден и в района на Дебелец, откъдето ще се осъществи връзка с шосето към Прохода на Републиката. Ситуационният план потвърждава както приоритетното значение на двата големи инфраструктурни проект за правителството, така и превръщането на Велико Търново и територията на общината в пресечна точка на два европейски коридора. В момента тече едномесечен срок за представяне на възражения по инвестиционния проект за пътя „Русе – Велико Търново“, в ход е и процедура по съгласуване с експлоатационните дружества и заинтересованите институции, съгласно разпоредбите на ЗУТ. Предстои утвърждаване на трасето в Комисията за земеделски земи /КЗЗ/ към Министерство на земеделието, храните и горите /МЗХГ/. Договорът за Издирване на археологически обекти ще бъде подписан началото на месец ноември 2019 г. За построяването на АМ „Хемус“ до Старата столица е осигурено гарантирано финансиране. В края на миналата година правителството на Бойко Борисов осигури целия необходим бюджет от 1,35 милиарда лева. Поставените срокове за строителство на всичките 134 километра са до началото на 2023 година.", "date": "2019.10.25", "title": "Скоростният път от Русе ще преминава край западния вход на Велико Търново"}
{"url": "https://www.24chasa.bg/novini/article/7729306", "text": "Премиерът на Албания Еди Рама обяви, че ще съди бившия премиер на Косово Рамуш Харадинай заради изявлението му, че е предотвратил подялбата на Косово и ограбването на 10 милиарда евро, които, както каза по-рано Харадинай, Рама, президентът на Косово Хашим Тачи и президентът на Сърбия Александър Вучич възнамерявали да си разделят, предаде Танюг. Рама обяви намерението си да съди Харадинай в телевизионно предаване. Харадинай каза в отговор, че албанският премиер има право да го съди и той ще уважи това право. Харадинай каза, че не е гледал интервюто на Рама и че позицията му против подялба на Косово е известна отпреди, информира БТА. По думите му една подялба би имала сериозни последици в политически план за Косово и би била голяма загуба. Позицията ми против подялба е легитимна, каза Харадинай и посочи, че работата му е била да защити Косово, земя на албанците и всички други. По-рано Харадинай обвини Рама, че оказвал върху него и президента Тачи натиск да премахне увеличените на 100 процента мита върху стоките от Сърбия. Рама каза по този повод, че Харадинай \"безскрупулно лъже\".", "date": "2019.10.25", "title": "Еди Рама ще съди Рамуш Харадинай за клевета"}
{"url": "https://www.24chasa.bg/novini/article/7729316", "text": "Отношенията между Турция и Русия през последните години преминаха на ново ниво. Това заяви днес турският вицепрезидент Фуат Октай, който държа реч на 21-ия Международен конгрес на руската преса, открит в Анкара, предаде ТАСС. През последните 15 години турско-руските отношения се развиват много активно и това има не само регионално, но и глобално значение. През последните години отношенията и сътрудничеството между Турция и Русия преминаха на \"много искрено и близко ниво\", посочи Октай. Той каза, че Анкара отделя особено внимание на разпространяването на новини и информация за Турция на руски език, предава БТА. Отдаваме на това особено значение, тъй като в международните организации освен английски език се използва и руски, и арабски език, подчерта турският вицепрезидент. 21-ият Международен конгрес на руската преса бе открит днес в Анкара и ще завърши на 27 октомври в Алания.", "date": "2019.10.25", "title": "Турският вицепрезидент: През последните 15 години отношенията ни с Русия станаха близки и искрени"}
{"url": "https://www.24chasa.bg/novini/article/7729329", "text": "Специализираният съд остави в ареста кметът на Несебър Николай Димитров и още трима задържани с него. Зад решетките ще бъдат Георги Георгиев, Петър Тодоров и Атанас Япаджиев. Без никаква мярка излиза само Константин Лефтеров, който е кандидат за общински съвет от Свети Влас. Ще преценим дали да протестираме неговото освобождаване каза наблюдаващият прокурор. Няма доказателства Николай Димитров да е лидер на престъпна група.", "date": "2019.10.25", "title": "Кметът на Несебър остава в ареста, няма доказателства да е лидер на престъпна група"}
{"url": "https://www.24chasa.bg/novini/article/7728857", "text": "В социалните мрежи беше разпространено видео, на което се вижда учителката да удря шамар на детето. „В началото на месеца, на 3-ти получих видеоклипа от група във фейсбук, в която си споделяме задълженията, класната пише какви домашни работи имат децата. Преглеждайки клипа видях, че това, което се случва на този клип е с участието на моето дете. Госпожата му крещи, удря го и му казва да отива ида си лекува нервите, ако не се чувства добре”, каза Иван Чаталски – баща на дете, което участва в клипа. „Когато се прибрах, го попитах какво се е случило днес и той каза, че госпожата го е ошамарила. В последствие ми каза и че това не е първият път, в който това се случва”, каза още той. Директорът на училището Даниела Игнатова знае за случая и е направила проверка. „Г-н Чаталски ме уведоми за случая още на другия ден. Показа ми клипа. След това аз предприех съответните действия и извърших проверка. Междувременно родителите не са сигнализирали на мен официално. Сигнализирали са официално в Регионално управление по образованието. Оттам също направиха проверка”, коментира тя.", "date": "2019.10.25", "title": "Бащата за учителката, която бие във Варна: Тя изпрати сина ми да си лекува нервите (Видео)"}
{"url": "https://www.24chasa.bg/novini/article/7728899", "text": "С благотворителна кауза и вяра в победата кандидат-кметът на Коалиция \"БСП за България\" в Сандански - Младен Тимчев, закри кампанията си. В четвъртък вечерта той и кандидатите за общински съветници събраха на пресконференция съмишленици, граждани и приятели, на която отново дискутираха развитието на общината. Тимчев избра нестандартен начин за закриване на предизборната си кампания, който обаче напълно отговаря на управленската му програма. Вместо гръмки концерти и митинги той реши да вложи средствата, спестени от тези събития, в специален фонд, в който ще се набират средства за книги в библиотеките на читалищата в цялата община. Първата вноска за благородната кауза ще бъде от Младен Тимчев и неговия екип. \"Ние гарантираме прозрачно управление на община Сандански, ако получим доверието на гражданите. Ще бъдем винаги с лице към хората независимо къде живеят - в града или селата. Ще отворим общината за гражданите. Те също ще имат думата при вземането на решения, които касаят публичните разходи и въпроси, свързани с тяхното бъдеще\", категоричен бе Младен Тимчев. Той призова жителите на общината да гласуват на 27 октомври по съвест и да не продават гласа си. Защото само по този начин ще демонстрират своята отговорност за развитието на община Сандански и за по-доброто бъдеще на своите деца.", "date": "2019.10.25", "title": "С кауза и вяра в победата Младен Тимчев закри кампанията си"}
{"url": "https://www.24chasa.bg/novini/article/7728914", "text": "За постоянно остава под стража  . Окръжният съд – Монтана взе най-тежката мярка за неотклонение задържане под стража на Ц. П. В. - обвинен за палеж на автомобил, след който е избухнала експлозия в жилищен блок в Монтана, нанесени са големи щети и е бил застрашен живота на много хора. През нощта на 7 октомври т. г. в гараж на жилищна кооперация в областния град избухна взрив, който разби автомобил „Волво ХЦ -60“ - собственост на лизингова фирма и ползван от К. И. Б. и нанесе щети на цялата сграда. На 23 октомври полицията арестува за престъплението Ц. П. В., а ден по-късно Окръжна прокуратура – Монтана поиска постоянна марка „Задържане под стража“ на 55 годишния мъж. Според прокуратурата от събраните в хода на досъдебното производство доказателства може да се направи обоснован извод, че Ц. П. В. е извършител на палежа - тежко умишлено престъпление, което е с висока степен на обществена опасност и е нанесло не само значителни материални щети по автомобила и сградата, но и е застрашило живота на много хора – обитатели на газифицираната кооперация. Задържаният мъж е многократно осъждан с трайно формиран престъпен начин на живот и, ако бъде оставен на свобода, може да се укрие и извърши друго престъпление, заявиха от прокуратурата. Според приложената към делото справка за съдимост Ц. П. В. е изтърпял 17 присъди за кражби, грабежи, изнасилвания, побои и посегателство на служител на МВР. Служебната защита на обвиняемия поиска от съда да не уважи искането на Окръжна прокуратура с довода, че от наличните доказателства не може да се направи извод, че е извършил престъплението. „Не съм извършил това престъпление!“, каза пред съда и Ц. П. В. и поиска по-лека мярка за неотклонение. След като обсъди събраните по досъдебното производство доказателства, съдът обяви, че са налице достатъчно основания, за да се направи категорично обосновано предположение, че обвиняемият е извършител на деянието.Направената ДНК експертиза на намерените на мястото на палежа кръв и биологични следи напълно съвпадат с профила на Ц. П. В., а записите на камери са установили движението на обвиняемия в района преди палежа, заяви съдията. Налице е както обосновано предположение, че Ц. П. В. е извършител на престъплението, за което е обвинен, така и опасността той да се укрие и извърши друго престъпление, обяви съдът и взе мярка за неотклонение „Задържане под стража“ на Ц. П. В. Определението може да се обжалва и протестира пред Софийски апелативен съд в тридневен срок.", "date": "2019.10.25", "title": "Задържаният за взрива в Монтана остава за постоянно в ареста"}
{"url": "https://www.24chasa.bg/novini/article/7728906", "text": "Новоизбраният председател на Европейската комисия Урсула фон дер Лайен все още очаква румънските власти да й предложат ново име за еврокомисар. Това съобщи говорител на ЕК. Той уточни, че в понеделник следващата седмица Фон дер Лайен ще разговаря с новите кандидати за еврокомисари от Унгария и от Франция. Говорителят добави, че Фон дер Лайен очаква Букурещ бързо да представи новото си предложение за член на комисията, информира БТА. Новоизбраният председател се надява броят на еврокомисарите мъже и жени да бъде поделен поравно и би съжалявала, ако в процеса на предложения, изслушвания и оценка този стремеж не бъде постигнат, добави говорителят. Той отбеляза, че от тримата отхвърлени досега от Европейския парламент кандидати за еврокомисари двама са били жени. Въпреки всичко в новата комисия ще има повече жени от всякога, уточни говорителят.", "date": "2019.10.25", "title": "Урсула фон дер Лайен още очаква предложението на Румъния за нов еврокомисар"}
{"url": "https://www.24chasa.bg/novini/article/7728943", "text": "За броени часове първомайски полицаи разкриха и задържаха автор на взломна домова кражба. Вчера сутрин в районното управление се явил 72-годишен жител на село Крушево и разказал, че през нощта от къщата му били задигнати близо 200 лева, съобщиха от пресцентъра на МВР. При предприетите незабавни оперативни и издирвателни действия малко по-късно в полицейския арест бил отведен 34-годишен съсед на потърпевшия, с множество криминални регистрации и осъждан за подобни посегателства. С постановление на Районна прокуратура - Първомай мъжът е привлечен като обвиняем, задържан е за срок до 72 часа.", "date": "2019.10.25", "title": "За броени часове хванаха крадец в Пловдивско"}
{"url": "https://www.24chasa.bg/novini/article/7728969", "text": "Френският финансов министър Брюно Льо Мер заяви днес, че обещаните суми за попълване на международния фонд за подпомагане на бедните страни да се справят с климатичните промени ще достигнат 11 милиарда долара, предаде Асошиейтед прес, цитирана от БТА. На конференция в Париж, посветена на попълването на така наречения Зелен фонд за климата, Льо Мер окачестви това като \"голям успех\". Той добави, че \"това е европейски успех\", и отбеляза, че само Франция, Германия и Великобритания предоставят почти половината от сумата. Решението на президента на САЩ Доналд Тръмп да не отпусне сумата от 2 млрд. долара от общо 3 млрд. долара, обещани от предшественика му Барак Обама, допринесе за недостиг на средства във фонда, който останалите страни се мъчеха да запълнят. Срещата в Париж се състоя малко повече от месец преди годишната конференция за климата на ООН, която тази година ще бъде в чилийската столица Сантяго.", "date": "2019.10.25", "title": "Обещаните суми за глобалния фонд за климата достигнаха близо 11 млрд. долара"}
{"url": "https://www.24chasa.bg/novini/article/7728987", "text": "Туристи пият вода в петзвезден хотел в Катманду, без да подозират, че зелените чаши в ръцете им някога са били бутилки, захвърлени от нетърпеливи катерачи, бързащи да се изкачат на връх Еверест. В домовете в непалската столица бавно си проправят път най-различни артикули - от тенджери до лампи, направени от отпадъчни продукти от Еверест като част от усилията на властите и бизнеса да се справят с пораженията, нанасяни с десетилетия от планинарството с търговски цели. Тонове бокулци, сред които празни метални кутийки и газови бутилки, шишета, пластмасови приспособления за катерене, обсипват планината, наричана \"най-високия контейнер за отпадъци в света\". \"Не е нужно боклукът да се пропилява\", казва Набин Бикаш Махарждан от местната рециклираща група Blue Waste to Value (BW2V). \"Получихме микс от материали от Еверест - алуминий, стъкло, пластмаса, желязо, много от които биха могли да се рециклират\", обяснява той и допълва: \"Трябва да ги използваме повторно и да им придадем добавена стойност\". След като бяха отправени остри критики за състоянието на един от великите природени ресурси, правителството на Непал и планинарски групи тази година организираха шестседмично почистване. Изкачвайки близо 8000 метра от базовия лагер до най-близкия до върха лагер, 14-членният екип събра над 10 тона отпадъци, които бяха изхвърлени или закарани до центрове за рециклиране в Катманду. Работниците там сортираха на ръка материалите, като всеки вид има различен път към възраждането си: желязото се изпраща на компании за производство на арматура, нарязаните алуминиеви кенчета - на производители на инструменти, а отпадъчните бутилки се превърнат в домакински предмети. \"Боклукът е табу в нашето общество, приема се за цинизъм\", коментира Уджен Вангмо Лепча от компанията Moware Designs, която превръща отпадъци в декорация и чаши. \"Когато видят тези продукти, хората ахват как е възможно да се правят такива неща\", разказва тя. Техни продукти вече се използват в луксозни хотели, ресторанти и домове край столицата. Лепча казва, че все повече се засилва интересът към стоки, направени от спасен скрап от Еверест. Аанчал Мала от Hotel Yak & Yeti, луксозен петзвезден хотел в Катманду, уточни, че изборът на рециклирани стоки се обуславя от преминаването на хотела към устойчиви и екологосъобразни продукти. \"Не само е по-добре за нас и за околната среда, но се стига доста по-далеч (...) стимулитащо е за всеки, който се опитва да се включи в усилията за превръщането на планетата в по-добро място, намалявайки боклука\", отбелязва Мала. Ново съоръжение за боклук, наречено Sagarmatha Next по непалското име на Еверест, се довършва в Сианбоче на надморска височина от близо 3800 метра, откъдето преминават планинари и алпинисти на път към базовия лагер. Съоръжението ще преработва боклук и ще си сътрудничи с хора на изкуството и новатори в направата на нови продукти в опит да навлезе на този процъфтяващ пазар на стоки \"Еверест\". Планинари обаче предупреждават, че при тазгодишното почистване е събраната само малка част от боклука на връх Еверест. По-високите и труднодостъпни лагери продължават да са обспивани с изоставени принадлежности. Ледниците, топящи се от глобалното затопляне, разкриват боклук от години, но с нарастване на броя на алпинистите, опитващи се да покорят върха, се увеличават и екологичните предизвикателства. Единайсет алпинисти загинаха през сезон 2019 на Еверест, като представители на бранша критикуват Непал за издаването на рекордните 381 разрешителни, което води до хаос и задръствания по пътя нагоре. Не всички тела могат да бъдат свалени, така че и трупове лежат изоставени по склоновете. Водите, стичащи се от 8848-метровия хималайски връх, са заразени с какво ли не - от човешки екскременти до празни газови бутилки. Местни твърдят, че някои скъпо плащащи чуждестранни алпинисти - поне 30 000 долара струва да тръгнеш към Еверест - почти не обръщат внимание на грозните следи, които оставят след себе си, дори когато имат финансови стимули за това. Преди шест години Непал въведе депозит \"боклук\" от 4000 долара на екип, който бива връщан, ако всеки алпинист свали най-малко осем килограма боклук. Само половината обаче се връщат с отпадъците си. През август общината в района на Еверест обяви, че от 2020 година ще забрани някои пластмаси за еднократна употреба и напитки в пластмасови шишета. Комитетът за контрол на замърсяването в Сагармата, който е неправителствена организация, заедно с рециклиращата група BW2V и други служби неотдавна пуснаха в ход кампания за транспортиране на боклук до рециклиращи центрове чрез впрягане на около 50 000 алпинисти и техните гидове, които посещават района всяка година. Не всички от тях се целят към върха, но мнозина се придвижват до базовия лагер. Всеки от тях бива помолен да носи по един килограм торба с преработен боклук до Лукла, входа към района на Еверест, или Катманду за рециклиране. \"Трябва да работим година след година, за да окажем истинско влияние\", казва Анг Дорждже Шепа от комитета, но предупреждава, че рециклирането само по себе си не е решение. \"В дългосрочен план трябва да сведем до минимум боклука при първоизточника и да държим замърсителите отговорни за почистването\". (БТА)", "date": "2019.10.25", "title": "В какво превръщат отпадъците от Еверест?"}
{"url": "https://www.24chasa.bg/novini/article/7728991", "text": "\"Аспарухово\" ще се отвори към морето, а уникалният парк край брега ще се съхрани и развие. Предстоят цялостни ремонти на улици и междублокови пространства, изграждане на детски и спортни площадки, нови тротоари, паркоместа и зелени зони. Това са част от приоритетите за района в управленската програма на Иван Портних, досегашен кмет и кандидат на ГЕРБ за нов мандат. Със средства на общината и с успешно защитени европейски проекти са обновени основните пътни артерии - ул. \"Мара Тасева\", бул. \"Народни будители\", бул. \"Първи май\". В момента тече ремонт на ул. \"Св. св. Кирил и Методий\". Изградени са нови тротоари, места за паркиране, комбинирано спортно игрище, кътове за отдих, детски площадки. С финансиране от фонд \"Солидарност\" на ЕС са изградени двата охранителни канала. Новата програма на Портних надгражда свършеното до момента. Аспаруховият парк ще се превърне във втората Морска градина на Варна и ще бъде разширен от Аспаруховия мост до местността Карантината. Предвиждат се мащабно озеленяване и залесяване, изграждане на детски и спортни площадки, сцена и музей на открито край Аспаруховия вал. Сред проектите за района е и басейн с олимпийски размери и минерална вода. Развитие предстои и на проекта за рибарското пристанище \"Карантината\". Средствата са осигурени като безвъзмездна финансова помощ от Програмата за морско дело и рибарство - 8 млн. лв., съфинансирането от Община Варна е 5,6 млн. лв. В проекта е включено изграждане на защитена акватория за безопасно акостиране на рибарски лодки, плаващи понтони за домуване, създаване на условия за разтоварване, съхранение, първа продажба и спедиция на уловите от риба. Капацитетът на пристанището, което ще е най-модерното в България, е общо 116 плавателни съда. Ще бъдат изградени две панорамни площадки, а основната сграда ще бъде със смесено предназначение - обществени, търговски и обслужващи площи. Най-атрактивната част ще бъде покривът на сградата, който ще се оформи като амфитеатър, с видимост към морето и града. Новото пристанище има за цел да съхрани рибарския занаят. След като общината стана стопанин на пристанището за рибарски кораби \"Варна\", предстои там да бъде създадена транспортна връзка по море - от \"Аспарухово\" до Морска гара. Така придвижването до центъра на града ще става по-бързо, като се избягва автомобилният трафик през моста. Подобряването на средата за живот ще продължи с още ремонти, а за двигател на градивните процеси в \"Аспарухово\" ГЕРБ издигна за кмет Ивайло Маринов - професионалист с административен опит, диалогичен и отговорен човек, който през последните две години беше зам.-кмет в района. Програмата на екипа Иван Портних - Ивайло Маринов включва проект за ремонт на пътя за \"Галата\". Предвидена е рехабилитация на всички малки улици и междублокови пространства в района, изграждане на фитнеси на открито, още нови детски и спортни площадки, нови тротоари и градинки, нови паркоместа и джобове за контейнерите. Търговците в района ще имат пазар на открито, а в читалищата в \"Аспарухово\" и \"Галата\" предстоят ремонти. Ще се възроди кино залата в района. Планирано е и обновяване на ДКЦ \"Св. Иван Рилски\", както и създаване на денонощен център за неотложна помощ. Започва работа и по изграждане на ВиК инфраструктура в Боровец - юг и Ракитника, а също и в Боровец - север, след приключване на процедурите за ПУП, предвижда още програмата на Иван Портних, кандидат на ГЕРБ за кмет на Варна, с номер 43 в бюлетината.", "date": "2019.10.25", "title": "В програмата на Иван Портних: Продължава ударното развитие на\"Аспарухово\""}
{"url": "https://www.24chasa.bg/novini/article/7728966", "text": "Вчера федералната прокуратура на Белгия, която се занимава със случаите на тероризъм и организирана престъпност, заяви, че е започнато разследване по случая с камиона ковчег. По първоначални данни той е минал през белгийското пристанище Зеебрюге, откъдето с ферибот е пристигнал във Великобритания, съобщи БТА. Белгийската прокуратура заяви, че в момента се установява кога и къде жертвите са качени в контейнера. Регионалната британска полиция заяви, че се подозира, че става дума за случай на трафик на хора. Това не е първият случай на транспортиране на мигранти с фатален край през Зеебрюге - през 2000 г. контейнер в английското пристанище Дувър, в който бяха открити телата на 58 китайци, също беше минал през белгийското пристанище. Но през последните години опитите на мигрантите да достигнат Великобритания се бяха насочили към френския порт Кале - намиращ се срещу Дувър на отсрещната страна на Ламанша. Кале им предлагаше ежечасни фериботни връзки и тунел под морето, което е най-краткият начин да се прехвърлиш в Обединеното кралство. Мигрантите в района на френския град бяха достигнали до около 6000, като повечето от тях стояха в намиращия се край града импровизиран лагер Джунглата. Това продължи, докато през октомври 2016 г. френските власти не го опразниха, заявявайки, че той представлява риск за здравето и сигурността. Изпаднали в безизходица и прогонени от Кале заради затварянето на Джунглата, много от мигрантите започнаха да се оглеждат за следващата най-близка точка, от която да се прехвърлят във Великобритания, и се насочиха на север към съседна Белгия, заяви Стеф Янсенс от белгийския федерален център за миграцията. \"Имаше пренасочване на миграционния маршрут от Кале към белгийската част на Европейски път Е40\", каза той. Престъпни групи, занимаващи се с трафик на хора, установили контрол над паркингите по магистралата Брюксел - Северно море (белгийската част на магистрала Е40), които служат за сборни пунктове на мигрантите. За разлика от Кале през Зеебрюге преминават основно товари и по-малко транзитни пътници. За откриването на нелегално пътуващи се използват кучета и термоскенери, но те може и да не бъдат засечени в запечатани, хладилни контейнери като този, в който бяха намерени 39-те тела. През 2014 г. афганистански мигрант беше открит мъртъв в контейнер, пристигнал в британското пристанище Тилбъри, а заедно с него имаше още 34 души, които бяха оцелели. И тогава контейнерът беше минал през Зеебрюге, но това било станало в момент, когато скенерът не е работил. \"Ако трябваше да се отваря всеки камион или всеки контейнер, опашката от камиони щеше да стига до Брюксел. Всеки ден на това пристанище идват 4000 камиона\", каза пред телевизията на Ройтерс Дирк де Фау, кмет на град Брюге /Брюж/ и прилежащата към него община Зеебрюге. На Е40 продължава да има каналджии, каза Янсенс, но през последните две години, в търсене на места с по-занижени пристанищен контрол и мерки за сигурност, те се насочиха още по на север. \"Това явление се измести и към Антверпен и пристанища като Хук ван Холанд в Холандия, защото тези пристанища са по-малко натоварени и там не се извършва чак такъв контрол\", заяви той. Прекарването на мигранти е доходоносно, продължи Янсенс, като по думите му мигрантите плащат до 6000 евро за \"гарантирано\" преминаване във Великобритания. Международната организация по миграцията, чието седалище е в Женева, заяви, че през последната година се наблюдава и тенденция на увеличение в броя на мигрантите, опитващи да се доберат до Обединеното кралство с малки лодки. От началото на годината в Ламанша са се удавили петима мигранти. С 39-те от тази седмица общият брой на смъртните случаи сред мигрантите, прекосяващи европейския континент, става 97 при 92 за същия период на 2018 г.", "date": "2019.10.25", "title": "Камионът с 39-те трупа дошъл от Белгия заради промяна в мигрантските маршрути"}
{"url": "https://www.24chasa.bg/novini/article/7729009", "text": "Турският президент Реджеп Тайип Ердоган е подал жалба днес пред турското правосъдие срещу директора на френския седмичник \"Поан\", който на корицата на последния си брой го определя като \"унищожител\" на кюрдите в Сирия, съобщават АФП и БТА. Адвокатът на Ердоган Хюсеин Айдън е внесъл жалба в главната прокуратура в Анкара за \"обида на държавния глава\", съобщи Анадолската агенция. Жалбата, в която се осъжда посегателство срещу \"честта и достойнството\" на турския президент, е насочена срещу директора на списанието Етиен Жернел, както и срещу главния редактор на международната рубрика Ромен Губер. Корицата на последния брой на списанието от 24 октомври предизвика възмущението на турското правителство. На нея Ердоган е обвинен в \"етническо прочистване\" срещу кюрдите в Сирия в рамките на турската военна операция в Североизточна Сирия, предприета на 9 октомври. Вчера турският президентски говорител Ибрахим Калън обвини в Туитър \"Франция, която е колонизирала множество африкански страни /.../, която е избила хиляди хора и е практикувала търговия с роби\". Турция редовно критикува западни страни и медии за това, че представят операцията й в Сирия като \"война срещу кюрдите\". Анкара подчертава, че нейната операция, която е прекратена от миналата седмица, е насочена единствено срещу кюрската милиция Сили за защита на народа /СЗН/, която Турция разглежда като терористична организация, свързана с Кюрдската работническа партия /ПКК/. Силите за защита на народа са подкрепяни от Запада, който вижда в тях съюзник в борбата срещу \"Ислямска държава\". Това не е първият случай, когато корицата на сп.\"Поан\" предизвиква гнева турските ръководители, отбелязва АФП. Миналата година седмичникът бе определил Ердоган като \"диктатор\", което породи множество протести в Анкара. Турция е редовно обвинявана от неправителствени организации, че нарушава свободата на медиите и свободата на словото.", "date": "2019.10.25", "title": "Ердоган с жалба за обида срещу френското сп. \"Поан\""}
{"url": "https://www.24chasa.bg/novini/article/7729021", "text": "За 12-и пореден път Камарата на строителите в България (КСБ) връчи наградите на най-добрите строителни компании в бранша. Престижната церемония се състоя по време на годишния бал по повод деня на строителя – 26 октомври, в НДК, Зала 3. 36 компании бяха отличени за своите постижения в строителната практика. За първи път КСБ даде и три специални награди в категориите \"Цялостен принос в строителството\", \"Най-динамично развиваща се компания\" и \"Инвеститор в човешкия капитал\". Домакините на тържественото връчване на наградите Петя Аврамова, министър на регионалното развитие и благоустройството, и председателят на Управителния съвет на КСБ инж. Илиян Терзиев приветстваха над 350 гости, сред които бяха вицепремиерът Мариана Николова, председателят на парламентарната комисия по енергетика Валентин Николов, министърът на транспорта, информационните технологии и съобщенията Росен Желязков, министърът на околната среда и водите Нено Димов, заместник-министърът на регионалното развитие и благоустройството Валентин Йовев, председателят на агенция \"Пътна инфраструктура\" Георги Терзийски, депутати, ръководители на държавни агенции и ведомства, на работодателските и браншови организации, на водещи строителни фирми. „През 2019 г. направихме много, преодоляхме предизвикателства и продължаваме напред. Доказахме, че когато сме единни и обединени, можем да определяме ясни правила в бранша - каза председателя на УС на КСБ Илиян Терзиев. - Само с общи усилия строителният бранш може да се противопостави на сивата икономика и нелоялната конкуренция.” „През тази година строителният сектор отбелязва ръст във всички дялове. Прогнозите ни за 2020 г. също са за растеж предвид навлизането на програмния период в най-активна фаза\", допълни Илиян Терзиев. „Безспорно 2019 г. ще бъде запомнена като успешна за бранша. Голямо предизвикателство пред строителния бранш за следващата година ще са предстоящите ВиК проекти. Ще се работи по близо 800 км водопроводна мрежа, 400 км канализация, пречиствателни станции за питейни и отпадъчни води“, заяви министърът на регионалното развитие и благоустройството Петя Аврамова. По думите й е започнала работа по много големи проекти, които трябва да се изпълнят качествено и в срок. Златни награди в първа група – високо строителство (жилищно, обществено-обслужващо, промишлено), прилежащата му инфраструктура, електронни съобщителни мрежи и съоръжения, получиха „Главболгарстрой“ АД, „Обонато Билд“ ЕООД и „ЗСК Монтажи“ ООД съответно в раздели „големи строители“, „средни строители“ и „малки строители“. При строежите от транспортната инфраструктура ценните отличия взеха „Трейс Груп Холд“ АД, „Симекс“ ЕООД и „Автомагистрали София“ ЕООД. Златните призове в трета група - строежи от енергийната инфраструктура, бяха връчени на „Дитсманн Енергоремонт Холдинг“ АД (големи строители), „Т и Д Инженеринг“ ЕООД (средни строители) и „Протех“ АД (малки строители). В групата на строежите от благоустройствената инфраструктура, хидротехническото строителство и опазването на околната среда златните статуетки са за „Пайп Систем“ AД, „Мико – Д“ ООД и „Коцеив и Цветанов“ ООД. За първи път в историята на професионалния празник на строителите КСБ определи и три специални награди. „Геострой“ АД получи наградата за \"Цялостен принос в строителството\". Ценното отличие беше връчено от изпълнителния директор на Конфедерацията на работодателите и индустриалците в България (КРИБ) Евгени Иванов. Наградата за \"Най-динамично развиваща се компания\" отиде при „Микс-Констръкшън“ ООД, а \"Инвеститор на годината в човешкия капитал\" е „Парсек груп“ ЕООД. В класацията участваха 5275 компании, които са вписани в Централния професионален регистър на строителя. По време на годишния бал беше проведен и тих търг с картини на художника Павел Митков. Част от събраните 18 500 лв. майсторът на четката ще предостави на КСБ за учредяването на фонд за подпомагане на студенти и ученици от висшите технически училища и професионални гимназии по строителство. Златен рекламодател на тазгодишния бал е „Каро Трейдинг“. Сребърни рекламодатели са „Пайп Систем“ АД, „Геострой“ АД, „Джи Пи Груп“ АД и „Рьофикс“ ЕООД. Бронзови рекламодатели са: „Виваком“ АД , „Главболгарстрой Холдинг“, „ИСА 2000“ ЕООД, „Мапеи България ЕООД“, „Хидромат“ ООД, „Планекс“, „Евро Алианс Тунели“ ЕАД, „Нелбо“ ЕАД, „Европейски Пътища“ АД и „Громахолд“ ЕООД.", "date": "2019.10.25", "title": "Камарата на строителите в България \nотличи най-добрите компании"}
{"url": "https://www.24chasa.bg/novini/article/7729039", "text": "Пекин реагира остро на присъдената от Европейския парламент награда \"Сахаров\" за човешки права на уйгурския интелектуалец Илхам Тохти, който е осъден на доживотен затвор в Китай за сепаратизъм, предаде Франс прес. \"Надявам се, че Европа ще може да уважава вътрешните работи и съдебната независимост на Китай и ще избягва да отдава заслуги на един терорист\", заяви говорителка на китайското външно министерство.", "date": "2019.10.25", "title": "Китай разкритикува ЕС за присъдената награда \"Сахаров\" на уйгурски интелектуалец"}
{"url": "https://www.24chasa.bg/novini/article/7729051", "text": "1 067 731 е броят на чуждестранните граждани, които са регистрирани през 2018 г. за временно пребиваване в Турция. Документът - вид временен паспорт, осигурява временно пребиваване на чужденците и на турски език се нарича тезкере. По данни на турската Дирекция за миграция, най-голям е броят на иракските граждани с временно пребиваване в Турция - 104 444 души. Следват тези от Сирия, Туркменистан, Азербайджан и Иран. Над половината от живеещите в Турция чужденци са регистрирани в Истанбул - 550 564 и най-малко в град Тунджели, Югоизточен Анадол. Тезкерето за временно пребиваване в Турция дава право на притежателите да живеят и работят в Турция със социална и здравна осигуровка, която е задължителна. Децата им имат право да учат в турските държавни училища. Те обаче нямат право на собственост на жилища и имоти, както и да теглят кредити от турските банки. Сирийските мигранти в Турция, чийто брой надхвърля 3,5 милиона души са със статут на гости. На 76 443 сирийци бе дадено турско гражданство през тази година.", "date": "2019.10.25", "title": "Над един милион чужденци са със статут на временно пребиваващи в Турция"}
{"url": "https://www.24chasa.bg/novini/article/7729062", "text": "Вече трябва да презентираме индустриални зони, защото много от инвеститорите искат готови халета - да вкарат машини и да започнат да работят. Това е целта ни и Плевен е приоритет - Плевен има своя потенциал. Това заяви днес пред журналисти в Плевен Емил Караниколов - министър на икономиката, цитиран от БТА. Той припомни, че преди година Министерството на икономиката е поискало от общините да изпратят предложения за терени, които могат да отговарят на изискванията за създаване на нови индустриални зони. Плевен - общината и областната администрация, изпратиха такива предложения, уточни министърът. Той поясни, че след като са направили анализ с екипа на Томислав Дончев в продължение на година, вече са почти готови със Закон за индустриалните зони. Този закон ще дава възможност на инвеститорите, които са в индустриални зони да получават повече преференции - и от държавата и от общините, както и от оперативните програми, т.е. европейско финансиране, изтъкна Караниколов. \"В Плевен съм, защото исках да видя конкретно терените, които са предложени. Те са около 130 декара, има възможност за окрупняване - общински и държавни терени, т.е. индустриалната зона да бъде около 200 декара. Тази или другата сряда ще бъде взето решение от МС за осигуряване на пари от държавния бюджет на общината за изграждане на един път, който ще свързва индустриалните зони\", поясни министърът. По думите му, предложението на държавата е в Плевен, по модела на Стара Загора, да се направи обща индустриална зона между общината и държавата. Това да стане и в други общини. \"Плевен е една от приоритетните ни общини. Тук очакваме скоро да имаме и път. Интермодален колектор за разтоварване на товари. Предложението, което правим, е общината по най-бързия начин да създаде общинско дружество, в което да апортира терена, който днес аз разгледах, а държавата през националната компания \"Индустриални зони\" ще влезе през увеличаване на капитала с пари, като те ще бъдат реализирани за изграждане на инфраструктура, тъй като в момента теренът е поляна, но инвеститорите не търсят това\", подчерта министърът. Второто нещо, за което съм в Плевен - правим анализ по ОП \"Иновации и конкурентоспособност\" - европейските средства, които се дават за бизнеса. Констатирахме за Плевен, че по тази програма има голям интерес - 207 одобрени предложения за последния програмен период, от тях 129 вече са реализирани и са платени, 71 са в процес на работа, 7 са прекратени поради искане на бенефициента - т.е. процентът на прекратените е изключително малък. От тази гледна точка мисля че е изключително важно - ще говорим и с областна управа и общинската администрация, да предоставят помещение, където ние ще изнесем офис на ОП \"Иновации и конкурентоспособност\" в Плевен. Целта е бизнесът да работи директно с представители от тази програма и по-бързо и по-лесно да му се случват проектите. Караниколов допълни, че през последните две години има одобрени инвестиционни проекти за около 130 милиона за региона на Плевен, като от тях са осигурени 3 хиляди работни места. Вече е открито едно от предприятията, в момента се сертифицира още един проект и има двама корейски инвеститори, които последният месец разглеждат един от терените в Плевен, където днес министърът е бил. Караниколов гарантира, че до две-три седмици ще има изнесен офис.", "date": "2019.10.25", "title": "Караниколов: Трябва да представяме индустриални зони, защото много от инвеститорите искат готови халета"}
{"url": "https://www.24chasa.bg/novini/article/7729070", "text": "Защитата на несебърския кмет Николай Димитров смята, че той е жертва на провокация за купуване на гласове. Според адвокат Ина Лулчева, Димитров нямал нужда от въпросните 400 гласа, за които прокуратурата твърди, че той е платил по поне 100 лева. В момента спецсъдът решава дали Димитров, който е кандидат за пореден мандат да остане за постоянно в ареста. По думите на Лулчева през 2011 г. Димитров е избран с над 60 процента, а през 2015 г. с над 53 процента от гласовете. От доказателствата на прокуратурата стана ясно, че срещу Димитров и останалите четирима Георги Георгиев, Петър Тодоров, Атанас Япаджиев и Константин Лефтеров, обвинени в купуване на гласове, показания са дали девет свидетели. По-голямата част от тях - сметосъбирачи. Разследването започнало, след като основният свидетел отишъл в ДАНС още през август. Разказал, че се страхува, защото му предлагали пари за купуване на гласове. Според защитата това нямало никакъв смисъл, защото листите с кандидатите не били регистрирани. Доста по-късно, на 24 септември, въпросният свидетел сам се обадил да пита какво става и дали ще се купуват гласове. За да обоснове искането си за постоянно задържане на петимата, прокуратурата обясни, че при 19-те обиска били намерени списъци с избиратели и тефтери. А след това преразказаха среща, на която било уговаряно как ще се дават визитки на избирателите, които да гласуват за конкретен кандидат. Групата, според обвинението, набирала и отговорници, които да плащат директно парите на избирателите. Освен пари за всеки глас, имало и обещания за по-добра работа. Съдебното заседание продължава.", "date": "2019.10.25", "title": "Защитата на кмета на Несебър: Той е жертва на провокация"}
{"url": "https://www.24chasa.bg/novini/article/7729047", "text": "Китайски банди, познати с името „Змиеглав“, са отговорни за трафика на 39-мата мъртви мигранти, открити в камиона с българска регистрация в Есекс, съобщава в. \"Сън\". Бандите се намират в източната провинция Фудзиен и склоняват милиони мигранти към робски труд и проституция. Печалбите им скачат през последните години, подклаждани от желанието на все повече отчаяни хора да избягат от бедността в селскостопанските райони на Китай. Членовете на бандите обещават на селяните добре платена работа и „безопасно“ транспортиране до Великобритания. Хиляди от тях обаче стават секс роби или работят в подземни фабрики за канабис. Междувременно трафикантите задължават роднините на жертвите си да плащат разходите за престоя им в чужбина. Самите роднини не знаят, че близките им са жертви на групи за трафик на хора. Един от заподозрените трафиканти е свързан с регистрираната в България компания, на която принадлежи камионът ковчег. Полицията разследва дали е имало и други замесени групи за трафик на хора от Централна Азия и Европа, които да са подпомогнали процеса по транспортиране на мигрантите. Към момента става ясно, че „Змиеглав“ използва крадени паспорти и фалшиви визи за трафика на хора. Жена на име Дзин Пин Чен, наричана Кръстницата на „Змиеглав“, е свързана с английска група за трафик на хора, виновна за смъртта на 58 китайски граждани през 2000 г. в град Доувър . Дзин умира в американски затвор през 2014 г. Смята се, че тя е отговорна за трафика на над 200 000 мъже и жени към Европа.", "date": "2019.10.25", "title": "Китайските банди „Змиеглав“ са отговорни за трафика на мъртвите мигранти в камиона ковчег"}
{"url": "https://www.24chasa.bg/novini/article/7728470", "text": "Стотици туристи се стекоха за последно на скалния монолит Улуру в австралийската пустиня, преди той да бъде забранен за посещение, съобщават световните агенции, цитирани от БТА. От събота влиза в сила постоянното затваряне за посетители на скалното образувание, считано за свещено от австралийските коренни жители. То вече няма да бъде достъпно за туристите по инициатива на неговите собственици - аборигените от племето анангу. Стотици желаещи изчакваха в продължение на часове разрешение, за да започнат последния щурм на скалата. Повечето туристи считат, че изкачването на Улуру, известна също като Ейърс рок, е част от нещата, които задължително трябва да се направят при посещението на страната-континент. Аборигените Анангу, които почитат скалното образувание от десетки хиляди години, решиха да забранят за туристи изкачването на Ейърс рок. Те дълго време изтъкваха, че това място е свещено за тях и не трябва да бъде превръщано в увеселителен парк.", "date": "2019.10.25", "title": "Туристите за последно посещават свещения скален монолит Улуру"}
{"url": "https://www.24chasa.bg/novini/article/7728469", "text": "Трупът на мъжа е транспортиран за аутопсия в МБАЛ „Д-р Братан Шукеров“ АД гр.Смолян. Местопроизшествието е посетено от дежурна оперативна група при ОДМВР и РУ-Смолян. Извършен е оглед и е образувано досъдебно производство за склоняване към самоубийство. Работата по случая продължава.", "date": "2019.10.25", "title": "65-годишен мъж скочи от трети етаж и почина в смолянско село"}
{"url": "https://www.24chasa.bg/novini/article/7728489", "text": "Кучешкият нюх е помогнал на хърватски археолози да открият погребения от желязната епоха, датиращи от преди близо 3000 години, пише британският \"Гардиън\", цитиран от БТА. Обучени кучета са надушили погребения, съдържащи човешки кости и артефакти, в района на праисторическо укрепление в планината Велебит на брега на Адриатическо море. \"Кучешкият нос очевидно не греши\", казва Ведрана Главаш, доцент по археология в университета в Задар и автор на проучване за този метод, публикувано в Journal of Archaeological Method and Theory. Главаш открила няколко гроба в некропол близо до праисторическо укрепление, датирано около 8 в.пр.н.е. Надявайки се да открие още, тя се свързала с Андреа Пинтар, която обучавала кучета за откриване на гробове при криминални разследвания. Кучетата били отведени първо да подушат погребенията, открити предишната година. Те открили местата, макар че костите вече били извадени, а обектът бил изложен на дъжд, слънце и вятър след разкопаването. След това кучетата били пуснати в района и открили нови шест погребения. Експертите смятат, че използването на кучета може да бъде добър начин за идентифициране на археологически находки, който е по-безвреден от много традиционни методи.", "date": "2019.10.25", "title": "Кучета помогнаха на хърватски археолози да открият погребения на 3000 години"}
{"url": "https://www.24chasa.bg/novini/article/7728468", "text": "„Българското правителство има нужда от адекватни, подготвени, почтени партньори в местната власт, които да оползотворяват всички възможности, които съществуват. Това е смисълът – да не се губи нито една възможност, а такива има много”. Това заяви вицепремиерът Томислав Дончев по време на официалното закриване на предизборната кампания на ГЕРБ-Елин Пелин. „За да има успешна местна власт трябва екип – и най-съвършеният специалист не може да се справи сам. Добър екип в администрацията и добри, подготвени, умни, разумни съветници в Общинския съвет. Това, без което обаче не може да мине нито един кмет, сте Вие – подкрепата на хората. Затова Ви моля, освен на 27-и да бъдете с този човек и след това – да искате от него, да му давате задачи, да го подкрепяте, защото това е Вашият представител – той трябва да работи от Ваше име, във Ваша полза и да върши неща, които са за благото на града”, изтъкна още заместник министър-председателят. Освен от него, кандидатът за кмет на Община Елин Пелин Стефан Стоилов, кандидатите за съветници и кметове на кметства категорично бяха подкрепени от народните представители Валентин Радев и Васил Цветков. Огромна подкрепа заявиха и жителите на общината, които спортна зала „Инж. Янко Янков” едва побра за представяне на управленската програма, кандидатите на ГЕРБ и заключителния концерт. Точна, ясна, конкретна и ненапудрена програма, която е подкрепена от Правителството. Така депутатът Валентин Радев определи програмата за управление на Стефан Стоилов за мандат 2019-2023 г. Радев, който е роден в Елин Пелин, подчерта, че вярва в нейното изпълнение, защото подготовката й стъпва върху реални възможности, обсъдени с държавната власт. Пълно съдействие за доброто управление на Община Елин Пелин пред присъстващите декларира и народният представител Васил Цветков. Кандидатите на ГЕРБ бяха посрещнати с бурни аплодисменти и пожелания за успех на изборите за местна власт, на 27-ми октомври, с номер 43 в интегралната бюлетина. Инфраструктура, образование и здравеопазване са трите главни приоритета в управленската програма на Стефан Стоилов. Тя е ориентирана към прозрачно управление, заедно с гражданите и справедливост при разпределението на общинските средства между населените места. Стоилов е подготвен с план за действие при решаване на най-наболелите проблеми в общината и е решен да действа още от първия си работен ден като кмет. Той разчита на сплотен и опитен екип от професионалисти в различни сфери, които ще работят за жителите на община Елин Пелин. Народният певец Иван Дяков и поп изпълнителят Владо Димов, който бе и водещ на събитието, поднесоха на жителите на община Елин Пелин завладяващ концерт.", "date": "2019.10.25", "title": "Вицепремиерът Томислав Дончев в Елин Пелин: За местната власт българското правителство има нужда от адекватни и подготвени хора, като Стефан Стоилов"}
{"url": "https://www.24chasa.bg/novini/article/7727624", "text": "В неделя се връщаме на зимно часово време въпреки плановете на Брюксел и многократните обещания смяната на часа да отпадне. Преместването на стрелките на часовника с един час назад ще стане в 4 часа след полунощ на 3 ноември. Зимното време, което ни подарява допълнителен час за сън, е нормалното астрономическо време, а лятното е извънредно. Много противници на смяната се надяваха Според мнозина специалисти преминаването от лятно към зимно часово време и обратното влияе зле на здравето. Проучване от 2016 г. установи, че честотата на случаите на инсулти се вдига с 8% в двата дни след завъртането на стрелките. При болните от рак вероятността от сърдечен удар или инсулт скача с 25%, а при хората над 65-годишна възраст - с 20%, посочва Си Ен Ен. Преговорите за прекратяване на сезонната смяна обаче са в застой в Съвета на ЕС, призна в четвъртък говорител на Еврокомисията. В началото на дебата ЕК проведе най-внушителната обществена консултация в Европа, която генерира около 4,6 милиона отговора. 84% от гласувалите европейски граждани се обявиха за край на смяната на часа, докато 16% искаха да го запазят. След като излязоха окончателните резултати, през септември 2018 г. ЕК представи предложение за прекратяване на сезонните промени на часа. Това трябваше да се случи през 2019 г. в целия ЕС. Възникнаха обаче допълнителни проблеми в редица държави от ЕС, затова Австрия предложи 2-годишно отлагане като компромисен вариант. Важно е да се избегнат “кръпки” от различни часови зони в ЕС, подчерта през октомври м.г. транспортният министър на Австрия Норберт Хофер, чиято страна по това време беше ротационен председател на ЕС. Две или три държави изразиха притеснения, че техническата подготовка в авиотрафика и други сектори може да отнеме поне 18 месеца. Белгия и Холандия бързо съгласуваха действията си и подкрепиха отлагането на промяната до 2021 г. На държавите членки бе дадена свободата сами да определят дали да останат на постоянно лятно или зимно часово време. Срокът е до април 2020 г. След това промени няма да бъдат възможни. Повторен беше съветът на Брюксел съседните страни да се договорят, за да не се окажат в различни часови зони. Това стана причина за нови разправии между Хърватия и Словения в началото на тази година. Любляна обяви, че предпочита зимното часово време. Загреб от своя страна е по-склонна да приеме лятното време, тъй като то е по-удобно за туризма, който в Хърватия се свежда главно до “слънцето и морето”. Литва, Латвия и Естония пък бързо се договориха да установят единно поясно време, когато ЕС отмени ежегодния преход, съобщи литовският премиер Саулюс Сквернелис. Естонският министър-председател Юри Ратас поясни, че страната му иска т.нар. единно поясно време да бъде съгласувано и с Финландия. Българското министерство на енергетката също проведе национално онлайн допитване през есента на 2018 г. В него В подкрепа на зимното своя глас дадоха 38% от участвалите. На 26 март 2019 г. Европарламентът прие своята позиция по предложението на ЕК, като подкрепи спирането на сезонните промени на часовника. Така евродепутатите окончателно отложиха края на практиката за 2021 г., което е 2 години по-късно от това, което ЕК предлагаше. Ако приемем, че отмяната се случи в края на 2021 г., то дотогава ще завъртим стрелките още 5 пъти. “Ние си свършихме работата, сега държавите членки трябва да намерят общ подход по този въпрос възможно най-бързо. Гражданите споделят, че са уморени да сменят часа два пъти годишно, не искат повече вмешателство в техния биоритъм. Трябва да приемем това много сериозно - особено предупрежденията на лекарите за опасностите за здравето, причинени от тази промяна на времето”, заяви след гласуването тогава чешкият евродепутат Павел Свобода, отговорник по въпроса от страна на ЕНП. Топката сега е в полето на Съвета на ЕС, който не е финализирал своята позиция, защото по въпроса. През лятото на тази година румънското председателство на ЕС пусна документ, който обясняваше, че повечето членки на ЕС имат нужда от още време, за да решат въпроса. Букурещ подчерта, че е необходим подход, засягащ целия ЕС, за да се избегне разпокъсване на часовите зони и да се запази доброто функциониране на единния пазар. Само няколко държави са предали позициите си, посочваше документът на румънското председателство. Ако бъдещото решение на Съвета на ЕС съвпадне с позицията на ЕП, въртенето на стрелките ще бъде окончателно изоставено. Единодушие трябва да се постигне между 27-те членки на ЕС, след като Великобритания напусне блока. Обединеното кралство обяви, че Европейските държави започват да изпълняват споразумението за въвеждане на лятното време, за да спестят енергия, особено във време на война или по време на петролната криза през 70-те години на XX век. От 2001 г. договореностите на ЕС за лятното часово време се регулират от Директива 2000/84/ЕО, която определя задължението на всички държави членки да преминат към лятно време в последната неделя на март и да се върнат към стандартното време в последната неделя на октомври. Сезонната смяна на времето неведнъж е била обект на дебати и в САЩ, където законодателите безуспешно са се опитвали да я премахнат. Засега само Хавай и по-голямата част от Аризона не следват практиката за смяна на стрелките, възприета след Втората световна война в САЩ. През 2011 г. Русия реши да премине към постоянно лятно време в опит да подобри благосъстоянието на гражданите си. През 2014 г. обаче след публични жалби Кремъл реши федерацията да мине на постоянно зимно време. На фона на разправиите в ЕС жителите на норвежки остров поискаха “безвремие” и по-гъвкави училищни и работни часове, защото слънцето не залязва през 69 дни от годината. Хората от остров Сомарьой настояват да се освободят от “конвенционалното отчитане на времето” през периода от 18 май до 26 юли, когато е денонощно светло. През юни местният жител Кйел Ове Хвединг представи петиция, подписана от десетки жители на острова, в подкрепа на идеята той да бъде обявен за “свободна от астрономическо време зона”. “Малко е налудничаво, но в същото време е много сериозно”, каза Хвединг. Сомарьой, който е разположен на север от Северния полярен кръг, е изцяло на тъмно от ноември до януари. Идеята зад “свободната от астрономическо време зона” е, че неспазването на часовото време ще улесни жителите на острова, особено студентите, служителите и работниците да се възползват от ценните месеци, когато е само светло. Да нямаме часовници “е чудесно решение, но ние вероятно няма да станем изцяло зона, свободна от астрономическо време, тъй като ще е твърде сложно”, заяви Хвединг. “Поставихме обаче времето като предмет на дискусии и можем да получим по-голяма гъвкавост, за да се пригодим към дневната светлина”, добави той. Разположен на запад от Тромсьо, островът има население от 350 души, а основен поминък са риболовът и туризмът. Миналата година Финландия лобира за отмяната на лятното часово време, след като гражданска инициатива събра над 70 000 подписа. За да се справи с последиците от прехода в часовото време, Националната фондация за съня на САЩ препоръчва да останем в леглото по-дълго в неделя сутрин и да подремнем за час-два същия следобед. Ето още какви съвети дават специалистите: l Повечето възрастни трябва да си осигурят между седем и девет часа сън, за да функционира организмът им правилно. l Оставете поне няколко часа между последното хранене и лягането. l Изключете мобилните устройства, преди да се отправите към леглото. Синята светлина от екрана може да повлияе на способността ви да заспите. l Направете спалнята си идеална за сън: използвайте удобен матрак, възглавница и спално бельо и поддържайте стаята си тъмна. l Създайте си ритуал преди лягане. Дишайте дълбоко, разтягайте се или практикувайте други релаксиращи упражнения като част от рутината си. l Дръжте лист хартия до леглото си. Записвайте всички грижи и притеснения, за които мислите, преди да заспите.", "date": "2019.10.25", "title": "Поне още 5 пъти местим стрелките на часовниците"}
{"url": "https://www.24chasa.bg/novini/article/7728493", "text": "Китай призова за общи усилия за борба с трафика на хора, след като в хладилен камион , предаде Асошиейтед прес. На редовен брифинг днес говорителката на китайското външно министерство Хуа Чунин заяви пред репортери, че Китай все още не може да потвърди националността на жертвите, нито самоличността им, но работи в сътрудничество с местните власти, съобщи БТА. С оглед на бързо растящата вътрешна икономика се предполагаше, че през последните години трафикът на хора от Китай е намаляло драстично. Въпреки това и въпреки значителния риск, който може да крие пътуването, за някои китайци, особено за тези с по-ниска степен на образование, Европа и Северна Америка продължават да са привлекателно място заради доста по-високите заплати там в сравнение с Китай. Някои части на Китай, особено югоизточната провинция Фуцзян, отдавна са източник на миграция към чужбина.", "date": "2019.10.25", "title": "Китай призова за обща борба с трафика на хора във връзка с откритите 39 тела в камион"}
{"url": "https://www.24chasa.bg/novini/article/7728410", "text": "Двайсетина души се събраха тази сутрин на протест срещу избирането на Иван Гешев за главен прокурор пред президентството. Вероятно са представители от сдружение БОЕЦ, сред тях е и Николай Колев - Босия, видя репортер на \"24 часа\". Двама от БОЕЦ са успели да влязат в сградата, но тъй като президентът Румен Радев е в чужбина, са предали посланията си на негов секретар. А с държавния глава се срещнат следващата седмица. Към 11:00 всички се разотидоха, входът на президентството беше отцепен от полицията. В 18:30 часа днес се очаква отново да има демонстрация пред сградата на президента.", "date": "2019.10.25", "title": "Двайсетина под прозорците на Радев, искат да не подписва указа за Гешев (Снимки)"}
{"url": "https://www.24chasa.bg/novini/article/7728538", "text": "Прокуратурата поиска постоянния арест на кмета на Несебър. Николай Димитров, който е кандидат за следващ мандат, беше арестуван по обвинение за купуване на гласове. Освен него бяха за държани още четирима - Георги Георгиев, Петър Тодоров, Атанас Япаджиев и Константин Лефтеров, които имат сходни обвинения. Част от тях са кандидати за общински съветници, други за кмет.", "date": "2019.10.25", "title": "Прокуратурата поиска постоянен арест на кмета на Несебър"}
{"url": "https://www.24chasa.bg/novini/article/7728573", "text": "Районната прокуратура във Варна задържа за срок до 72 часа двама, причинили средни телесни повреди на мъж. Това са 38-годишният Станимир Б. и съучастникът му 26-годишния Румен Д. Двамата са привлечени като обвиняеми за \"причиняване на средни телесни повреди на млад мъж, което е обусловило разстройство на здравето, временно опасно за живота\", посочиха от Апелативната прокуратура във Варна. На 20 октомври тази година в село Шкорпиловци в съучастие като съизвършители двамата обвиняеми влезли в дома на пострадалия Ю.С., който приготвял за сън тригодишното си дете и го пребили от бой. За да не гледа свирепия бой, нападателите хвърлили върху детето одеяло. Станимир и Румен пребили Ю., за да му отмъстят, че е ударил автомобила на единия. Пострадалият Ю.С. е в болницата със счупен череп и масиран хематом, който е засегнал центъра на говора му. Има опасност за живота му. Двамата обвиняеми са осъждани като членове на ОПГ за разпространение на наркотици. Днес Районната прокуратура във Варна внася искане в съда за вземане мярка за неотклонение „задържане под стража“ спрямо Станимир Б. и Румен Д.", "date": "2019.10.25", "title": "Двама пребиха млад мъж в дома му, докато приспива 3-годишното си дете"}
{"url": "https://www.24chasa.bg/novini/article/7728500", "text": "С цел да гарантира непрекъснатост на електроснабдяването по време на предстоящите местни избори в неделя, 27 октомври 2019 г., ЧЕЗ Разпределение удвоява броя на дежурните си екипи и преустановява планираните ремонти от 8:00 часа на 25.10.2019 г. до 08:00 часа на 29.10.2019 г. В подготовка за изборния ден екипи на дружеството извършиха огледи на всички съоръжения, от които се захранват избирателните секции и обектите, свързани с провеждането на изборите. Съоръженията са приведени в добро експлоатационно състояние. При необходимост, дружеството има готовност посредством агрегати да осигури електрозахранване на сградите, в които се провеждат избори. „Създали сме необходимата организация и сме взели всички мерки за нормалното протичане на изборния ден, така че гражданите да имат възможност да упражнят своя глас на обслужваната от ЧЕЗ Разпределение територия в Западна България“, каза Васил Василев, директор „Експлоатация и поддържане“ в дружеството. Сигнали, свързани с електроразпределителната мрежа, могат да се подават на телефонна линия 0700 10 010.", "date": "2019.10.25", "title": "ЧЕЗ повишава сигурността на електрозахранването по време на изборите"}
{"url": "https://www.24chasa.bg/novini/article/7728576", "text": "Пътна полиция в Гърция предупреждава за въведени извънредни мерки по контрол на трафика във връзка с предстоящите празници в страната, предаде  Отново е въведен силен контрол над трафика, за да се облекчат пътуванията от днес до понеделник включително. На места въведоха почасови ограничения или забрана за движение на камиони. Затруднено е навлизането на автомобили в центъра на Солун в навечерието на празника на „Свети Димитър Солунски“. Тържествата започват от днес. Утре в деня на празника няма да работят повечето търговски обекти. В неделя е ученическата манифестация във връзка с националния празник. В понеделник се отбелязва „Денят ОХИ“ с военен парад в Солун. Във връзка с празниците полицията предупреждава да се избягва паркиране в центъра на градовете. Шофьорите се приканват да карат със съобразена скорост. Контролните екипи налагат глоби за всички нарушения.", "date": "2019.10.25", "title": "Извънредни мерки за контрол на трафика в Гърция"}
{"url": "https://www.24chasa.bg/novini/article/7728586", "text": "Обвиняемият обработва земи в района на гр. Батановци и околните села. За целта той наемал земеделски земи, като сключвал договорите от името на управляваната от него фирма „С.Л.“ ЕООД. През 2016 г. обвиняемият наел нива с площ от 0,29 ха в местноста „Делниче“. Наемодателят бил Ц.М. (собственик). Впоследствие договорните отношения били продължени с наследниците му – Б.Ц. След многократни обаждания и невъзможност да се срещне със С.А., както и поради неспазване на обещанията от негова страна, Ц. направила справка в общинска служба „Земеделие“ в Перник. Жената разбрала, че са представени два идентични договора, подписани от обвиняемия А. - за 2017 г. и 2018 г., но като страна по договора не били вписани наследниците, а починалият им баща Ц.М. Б.Ц. подала жалба в прокуратурата. В хода на разследването е било установено, че на 24.05.2017 г. и на 12.05.2018 г. в Перник, в качеството си на управител на „С.Л.“ EООД, в подадените общи заявления за подпомагане за 2017 г. и 2018 г., ведно с приложените таблици за използвани парцели, депозирани от името на дружеството пред ОС „Земеделие“, обвиняемият С.А. представил неверни сведения относно правното основание за ползване на земя в местността „Делниче“. С действията си той целял да получи средства от фондове, принадлежащи на ЕС, като средствата, получени по Схемата за единно плащане на площ и за двете кампании са съответно 20 636,68 лева за 2017 г. и 21 452,61 лева за 2018 г. Предстои наказателното производство срещу А. да продължи в съда.", "date": "2019.10.25", "title": "Земеделски производител лъже със сведения, за да има европейско финансиране"}
{"url": "https://www.24chasa.bg/novini/article/7728589", "text": "Служители на ГДНП и СДВР откриха наркотици в столични заведения, предават от пресцентъра на МВР. Операцията е проведена вчера, а действията са били насочени срещу разпространение на акцизни стоки без бандерол. В нея са участвали служители на „Икономическа полиция“, ГДНП и колегите им от СДВР. В рамките на операцията са проверени две заведения в столицата. В едно от тях, в тайник в тоалетната, в полиетиленов плик криминалистите открили бяло вещество на бучки със съмнение за наркотик (кокаин, около 100 грама), а в другото - полиетиленов плик с около 100 г амфетамин. По случая е образувано досъдебно производство, работата по документирането му продължава, предстои докладване на материалите в прокуратурата.", "date": "2019.10.25", "title": "Откриха наркотици в две столични заведения"}
{"url": "https://www.24chasa.bg/novini/article/7728618", "text": "Централноафриканската република обмисля възможността за създаване на руска военна база в страната. Това заяви в интервю за РИА Новости президентът на ЦАР Фостен-Арканж Туадера, предаде агенцията, цитирана от БТА. \"Продължаваме да работим по въпроса с националното министерство на отбраната и с министерството на отбраната на Русия, за да проучим възможностите\", каза той. Създаването на руска военна база в ЦАР е възможно в рамките на двустранното междуправителствено споразумение за военно сътрудничество, подписано през август 2018 г., заяви през януари т.г. министърът на отбраната на африканската държава, Мари-Ноел Кояра.", "date": "2019.10.25", "title": "Русия може да се сдобие с военна база в ЦАР"}
{"url": "https://www.24chasa.bg/novini/article/7728608", "text": "Турция принудително изпраща сирийски бежанци в район в Сирия, близо до турско-сирийската граница, в който тя цели да установи \"зона за сигурност\", въпреки че конфликтът там още не е приключил, посочи Амнести интернешънъл в доклад, публикуван днес и цитиран от Ройтерс. В Турция сега живеят близо 3,6 милиона бежанци, които са избягали от войната в Сирия. Но със засилването в течение на времето на негативните обществени настроения към бежанците, Анкара се надява да пресели до два милиона бежанци в планираната зона за сигурност в Североизточна Сирия, предава БТА. Анкара казва, че над 350 000 сирийски бежанци вече са се завърнали доброволно в родината си. Амнести интернешънъл отбелязва в доклада, че бежанци, с които правозащитната организация е разговаряла, са се оплакали, че са били заплашвани или физически принуждавани от турската полиция да подпишат документи, удостоверяващи, че те доброволно се завръщат в Сирия. В действителност Турция излага на сериозна опасност живота на сирийските бежанци, като ги принуждава да се завръщат в зона на война, посочва правозащитната организация. Амнести интернешънъл изтъква в доклада, че предполага въз основа на интервюта, които е провела между юли и октомври, че принудителните връщания през последните месеци са стотици, но добавя, че може да потвърди 20 случая. Засега няма реакция от Анкара на доклада на Амнести интернешънъл, но по-рано Турция отричаше да е изпращала обратно сирийски бежанци в Сирия против волята им. Сирийците, които се депортират, в повечето случаи казват, че не са регистрирани или живеят извън турските окръзи, в които са регистрирани, се посочва в доклада, като се добавя, че се депортират и хора от окръзи, в които те са били регистрирани. Ана Ший, изследователка на Амнести интернешънъл по въпроса за правата на бежанците и мигрантите, казва, че Турция заслужава признание за това, че приема на своя територия толкова много сирийци в продължение на години. Но тя не може да използва тази щедрост като извинение за нарушаване на международното и вътрешно право с депортиране на хора към активна зона на конфликт, добавя изследователката. План, договорен тази седмица между Турция и Русия, предвижда бойците от сирийските кюрдски Сили за защита на народа /СЗН/ да бъдат изтеглени извън територия с дълбочина 30 километра по протежение на турската граница и да се даде възможност на бежанците да се върнат там \"безопасно и доброволно\". Проправителственият вестник \"Йени шафак\" пише днес, че сега животът в сирийските погранични градове Тал Абияд и Рас ал Айн ще се \"нормализира\", след като Турция е поела контрола над района от СЗН. Вестникът посочва, че Турция ще възстанови двата града, опустошени от войната, ще установи сили за сигурност и съдебни власти там и ще работи за икономическа стабилност на района.", "date": "2019.10.25", "title": "Турция депортира сирийски бежанци в планираната зона за сигурност в Североизточна Сирия"}
{"url": "https://www.24chasa.bg/novini/article/7728716", "text": "Специално електронно приложение ще помага на членовете на секционните комисии в София при отчитането на резултатите от вота в неделя. Целта е да се намалят грешките в протоколите и така да се ускори процесът по отчитане на данните в “Арена Армеец”, където ще се помещава ОИК - София. Приложението е разработено от ОИК - София. “Това са най-сложните и тежки избори, а в София ще е още по-сложно, защото ще се гласува с 3 бюлетини, а в 32 кметства - с 4. Това означава, че трябва да приемем над 4800 протокола. Само този за общински съветници е 18 страници. Затова разработихме ориложението и съветваме членовере на секционните комисии първо да въведат данните от гласуването в него, за да са сигурни, че няма грешки и след това - в самите протоколи. Приложението е достъпно на сайта на ОИК”, каза шефката на ОИК - София Полина Витанова. На проведените обучения са присъствали около 80% от членовете на СИК, които в неделя ще броят бюлетините. В столицата ще има 1609 секции. Над 4800 членове на секционни комисии ще се съберат в “Арена Армеец” след края на изборния ден. Те ще влизат през 3 входа. Осигурени са 140 технически сътрудници, които ще им помагат. В залата ще има обособени кътове с екрани, на които ще се прожектират български филми. Осигурени са и игри - табла, карти, “Не се сърди човече”, с които членовете на СИК да запълват времето си, докато чакат да отчетат данните. Ще има и 5 медицински пункта. “Никой няма да бъде заключван. Призовавам за търпение и спокойствие. Изчакване ще има със сигурност. Разбирате, че на един член на СИК се падат по 120 протокола. Но ще направим всичко възможно нещата да се случат по най-добрия възможен начин”, увери Витанова.", "date": "2019.10.25", "title": "Електронно приложение ще помага на секциите в София при броене на вота"}
{"url": "https://www.24chasa.bg/novini/article/7728703", "text": "Вандали подпалиха тази нощ подземните контейнери за смет на улица \"Христо Г. Данов\" до Римския стадион. Унищожена е наземната част на поставените наскоро съоръжения. От общинското предприятие \"Чистота\" са ограничили разрастването на щетите. Изпълняващият длъжността директор Николай Георгиев е сигнализирал в полицията, за да се установят извършителите, предаде \"Подземните контейнери са едно от постиженията в сметосъбирането в Пловдив. Те са много удобни и се вписват в изцяло обновената визия на емблематични градски пространства\", отеляза Георгиев. Съоръженията са закупени и монтирани след проведена обществена поръчка.", "date": "2019.10.25", "title": "Вандали подпалиха контейнери за смет до Римския стадион в Пловдив"}
{"url": "https://www.24chasa.bg/novini/article/7727834", "text": "Точно преди 4 години на местните избори на 25 октомври 13 областни града избират своите кметове още на I тур. 10 от тях са на ГЕРБ -  печели кандидатът на ДПС,  кандидатът на местната “Коалиция за Кюстендил”, а  - кандидат на коалиция “Заедно за Монтана”, подкрепен от РБ. Сред 10-те областни града, спечелени от кандидати на ГЕРБ, най-впечатляващ е триумфът на Димитър Николов в Бургас - цели 84% от жителите му гласуват за него. Безапелационна е победата и на Йорданка Фандъкова в милионна   - избрана е с гласовете на почти две трети от столичани - 60,17 на сто. Със 79,04% подкрепа Живко Тодоров от ГЕРБ печели в Стара Загора, с 68,38% - Таня Христова в Габрово, с 62,67% - Иван Портних във Варна, с 65,77% Даниел Панов във Велико Търново, с 58,3% Атанас Камбитов в Благоевград, с 52,4% Пламен Стоилов в Русе, с 54,84% Георги Славов в Ямбол. В Кюстендил Петър Паунов (“Коалиция Кюстендил”), когото РБ издигна, а ГЕРБ подкрепи, печели с 59,43%, а в Монтана, подкрепеният от РБ Златко Живков - с 54,56%. В Кърджали кмет става Хасан Азис от ДПС с 59,41%. Николай Димитров става кмет на Несебър от раз с 53,5% от гласовете. На предишни кметски избори най-много до 6 областни града са избирали кметовете си на I тур. През 2003 г. това са Русе, Варна, Силистра, Стара Загора, Търговище и Кърджали. Без балотаж през 2007 г. са избрани пък кметовете на Варна, Плевен, Смолян, Кърджали, Пловдив и Хасково, а през 2011 г. - на София, Бургас, Добрич, Шумен, Монтана, Пазарджик и Кърджали. Първият тур от кметския вот преминава при активност от 53,6%. Втори тур - на 1 ноември, имаше в 14 областни града: Видин, Враца, Добрич, Ловеч, Пазарджик, Перник, Плевен, Пловдив, Разград, Силистра, Сливен, Търговище, Хасково, Шумен. Активността на втория тур бе 40,83%. кандидатът на ГЕРБ Иван Тотев е с 39,5% вот на първи тур, а опонентът му от Патриотичния фронт Славчо Атанасов - с 21,12%. Тотев печели с 50,73%. Добри Беливанов от ГЕРБ е с 46,9% подкрепа на първи тур срещу 30,04% за тогавашния кмет Георги Иванов. Беливанов успява на втори тур с резултат 73,13%. В 7 от областните градове битката е между кандидати на ГЕРБ и БСП.  Калин Каменов от ГЕРБ (38,18%) се изправя срещу Николай Иванов от БСП (36,96%), като дистанцията между двамата е около 370 гласа Каменов печели балотажа с 52,96%. битката между Кольо Милев от БСП и Стефан Радев от ГЕРБ е на косъм - 32,66:33,95%. Делят ги 530 гласа. Стефан Радев надделява с 53,90%. кандидатът на ГЕРБ Любомир Христов води пред Иван Иванов от БСП с 37,95:17,51%. Христов печели убедително балотажа с 63,96%. резултатът на на Корнелия Маринова от ГЕРБ е на кантар с този на Минко Казанджиев от БСП - 35,21:35,17%. Маринова надделява с 51,74%. балотажът е между Юлиан Найденов от ГЕРБ (44,58%) срещу Станислав Стойков от БСП (23,61%). Найденов взема надмощие с 58,59%. Валентин Василев от ГЕРБ е с равен резултат с независимия Денчо Бояджиев, подкрепен от БСП - 28,28%:27,76%. В крайна сметка Василев побеждава с 57,82%. двубоят между Вяра Церовска от ГЕРБ и Ерик Рангелов от БСП завършва 41,08:21,03%. Балотажа печели Церовска с убедителните 62,31%. на балотаж е Детелина Николова от ГЕРБ, на която не достигат 1,95% да седне още след първия тур на кметския стол. Срещу нея се изправя Йордан Йорданов от Реформаторския блок, който на първи тур печели 19,31%. Обратът е в полза на Йорданов, който става кмет с 50,51%. кандидатът на ГЕРБ Огнян Ценков с 22,07% изостава след кандидатката на коалиция “Единни за промяна” Росица Кирова, която печели 26,03%. Ценков обаче печели на балотажа с 55,06%. Кандидатът на ГЕРБ  Найден Шопов печели 16,97% на първи тур, опонентът му Тодор Попов, подкрепен от инициативен комитет, го превъзхожда със своите 44,34%. В крайна сметка Попов, срещу когото се бяха обединили всички партии, печели с 58,98 балотажа. Борбата на първи тур  между Георг Спартански на местната коалиция, в която е РБ, и Димитър Стойков от ГЕРБ е почти на кантар 33,33:31,21%. Балотажа печели Спартански с 52,99%. ситуацията на първи тур също бе на кантар. Дарин Димитров от ГЕРБ срещу Емине Якубова от ДПС - 35,06:34,68%. Кандидатът на ГЕРБ спечели балотажа с 69,18%. В гласуването за общински листи ГЕРБ има мнозинство в общинските парламенти на Бургас (51,64%) и Габрово (53,04%). Във всички останали областни градове вотът за ГЕРБ в местните парламенти е по-нисък от този за кметовете им. Например в София листата на ГЕРБ в СОС е с 42,2% подкрепа. За първи път от 8 години 1 мандат не стига на ГЕРБ за мнозинство в столичния парламент, отчитат тогава политолозите. Но пък групата на ГЕРБ остава най-голямата в СОС За листата на Реформаторския блок са гласували 16,43%, а за кандидата за кмет Вили Лилков - 9,62%. За листата на БСП са гласували 9,48%, а за кандидата им за кмет Михаил Мирчев - 8,40%. В 8 столични района кметовете са избрани на първи тур. Във “Възраждане”, “Надежда”, “Люлин”, “Панчарево”, “Подуяне”, “Овча купел”, “Връбница” и “Банкя” печелят кандидатите на ГЕРБ. Само 3 гласа не достигат за победа от раз на кандидата на ГЕРБ в “Сердика” Тодор Кръстев, който има 49,98%. Във Варна листата на ГЕРБ печели 36,37%, във Велико Търново - 41,47%, в Русе - 36,8%, в Ямбол - 42,4%. Най-слаба е групата на ГЕРБ в общинския съвет на Благоевград - - 19,4%. Във Видин съветниците на ГЕРБ са под една трета - 29%, срещу 12,6% от БСП. Във Велико Търново и София тенденцията за кандидатите на Реформаторския блок за кметове и общински съветници е обратната - в местните парламенти Реформаторският блок е представен с двойно по-висока подкрепа. Близки резултати имат Хасан Азис, който печели от раз кметското място в Кърджали с 59,4%, и общинската листа на ДПС там - 54,7%. На местните избори през 2015 г. ГЕРБ печели 8 от 35-те районни кметства в София, Пловдив и Варна. В 16 столични района е имало балотаж, в 10 от които битките са между ГЕРБ и РБ. Равносметката за ГЕРБ от местни избори 2015 е спечелени 21 областни града, сред които столицата, Пловдив, Варна, Бургас, Стара Загора.", "date": "2019.10.25", "title": "2015 г.: ГЕРБ взе 21 областни града, РБ - 4, ДПС - 1, БСП - 0 и 1 срещу всички"}
{"url": "https://www.24chasa.bg/novini/article/7728749", "text": "Руският президент Владимир Путин се опита вчера да разшири влиянието на Москва в Африка, като предложи военна помощ и икономически проекти на първата в историята среща на върха Русия-Африка. Той дори предложи да посредничи в засилващия се спор между две от най-големите сили на континента, Египет и Етиопия. Говорителят на Кремъл Дмитрий Песков каза, че Путин е обсъдил въпроса с египетския президент Абдел Фатах ас Сиси и с етиопския премиер Абий Ахмед в отделни срещи в кулоарите на двудневния форум, в който взеха участие лидери от 43 от общо 54 африкански страни. Песков не каза дали Египет и Етиопия са приели предложението за посредничество, каквото САЩ също отправиха през последните дни, след като преговорите за строежа на етиопски язовир се провалиха този месец. Някои проправителствени медии в Египет твърдят, че струващият 5 милиарда долара язовир \"Възраждане\", който ще засегне египетския дял от водите на р. Нил, представлява заплаха за националната сигурност, която може да оправдае използването на военна сила. Сиси и Абий се срещнаха вчера. Египетски говорител каза, че са се споразумели за незабавно подновяване на техническите преговори за постигане на крайно предложение за пълненето и експлоатацията на язовира. В изявлението на Басам Ради не се каза нищо за посредничество. Етиопия каза, че Абий и Сиси са обсъдили \"въпроси от общ интерес\", но не даде подробности. Срещата на върха в Сочи, по време на която държавни глави посетиха оръжейно изложение, подчерта възродената амбиция на Русия за влияние в богатата на ресурси Африка. Путин изтъкна, че развиването на по-солидни връзки с континента е сред главните приоритети на руската външна политика. Той отбеляза, че африканските страни са станали \"един от важните стълбове в многополюсния свят\". Стокообменът на Русия с африканските държави се удвои през последните пет години и сега надхвърля 20 милиарда долара. Путин изрази увереност, че той може да нарасне още поне двукратно през следващите 4-5 години. По време на Студената война Съветският съюз предоставяше щедра икономическа и военна помощ на много африкански страни на фона на глобалното съперничество със САЩ. Влиянието на Москва отслабна след разпадането на Съветския съюз през 1991 г. и Русия все още изостава много от Запада и Китай в търговията и инвестициите в Африка. Тя обаче се възползва от останалите от съветската епоха връзки, за да разшири ролята си в делата на континента. Руският президент наблегна вчера на необходимостта Русия и африканските държави да засилят сътрудничеството си в борбата с екстремизма, включително в обмена на информация между службите за сигурност. Русия е най-големият доставчик на оръжия в Африка, а Путин посочи, че сега страната му има споразумения за военно сътрудничество с над 30 африкански страни. Той добави, че Москва може да разшири обхвата на тренировъчните си мисии за военни и служители по сигурността от африканските страни. \"Надяваме се, че. . . ще ни помогнете да изградим нашите въоръжени сили\", е казал на среща с Путин ген. Абдел Фатах Бурхан, ръководител на суданския преходен Суверенен съвет, посочи Кремъл. Той е казал това след споразумението за поделяне на властта между суданската армия и продемократичното движение, сключено през август след свалянето от власт на бившия президент автократ Омар ал Башир. Президентът на Нигерия, най-голямата по население страна в Африка, се съгласи да поднови военно споразумение с Русия. То се очаква да доведе до повече преки доставки на военно оборудване, каза канцеларията на президента Мухамаду Бухари. Нигерия съобщи освен това, че с Русия ще работят за повишаване на ефикасността на жизненоважния за африканската страна петролен сектор. Двете държави ще сключат рамкова спогодба за съвместно предприятие между нигерийската държавна нефтена компания и руската \"Лукойл\". То ще включва проучвания на потенциални петролни залежи дълбоко под морското дъно. Страните се споразумяха и да засилят сътрудничеството между Нигерийската национална петролна корпорация и руския газов гигант \"Газпром\". Други африкански лидери посрещнаха топло възродения руски интерес към континента. \"Нещото, което кара Русия да изглежда добре в очите на много африкански страни, е, че тя никога не е била колониална сила\", заяви южноафриканският президент Сирил Рамафоза, цитиран от своя говорителка. Той заяви това малко след като два руски ядрени бомбардировача кацнаха в неговата страна. Това безпрецедентно изпращане на руски ядрени бомбардировачи в Африка е отражение на новия порив на Москва да стане фактор на континента (БТА)", "date": "2019.10.25", "title": "Путин ухажва Африка, иска да посредничи между Египет и Етиопия за язовир"}
{"url": "https://www.24chasa.bg/novini/article/7728760", "text": "Триста килограма скънк е бил открит и иззет в сряда край босненския град Чаплина в Мюсюлманско-хърватската федерация, предаде информационният сайт \"Кликс\". Наркотикът е открит в рамките на разследване на прокуратурата на Босна и Херцеговина и агенцията за разследване и защита СИПА за дейността на международна мрежа за наркотрафик от Албания през Черна гора в Босна и Херцеговина, а оттам - в Хърватия и други страни от ЕС. В продължение на два месеца преди операцията службите за сигурност са следили заподозрените и мястото за складиране на наркотика. СИПА издирва безуспешно още двама заподозрени, съобщи БТА. Стойността на намерения скънк на черния пазар в страните от ЕС достига над 2 милиона евро. Т.нар. скънк е вид силен канабис, който съдържа по-голямо количество от психоактивното вещество тетрахидроканабинол.", "date": "2019.10.25", "title": "300 кг силен канабис заловиха в Босна и Херцеговина"}
{"url": "https://www.24chasa.bg/novini/article/7728773", "text": "В нея ще вземат участие бивши и настоящи правоохранителни лидери от цял свят. Ще бъдат обсъждани въпроси от актуалния дневен ред на правоохранителното сътрудничество: охраната на обществения ред и сигурността на гражданите; взаимоотношенията граждани – полицейски органи и изграждане на доверие помежду им; наркотиците и негативното им влияние върху обществените отношения; реакция на правоохранителните органи при непосредствени заплахи за обществения ред; значими предизвикателства пред лидерите на правоохранителната общност в САЩ и по света. По време на конференцията лекции ще изнесат ръководни представители на американските правоохранителни служби в състава на Министерството на правосъдието и Министерство на вътрешната сигурност на САЩ, ръководители на полицейски служби и специализирани звена от целия свят. Важна съпътстваща част от конференцията са семинарните сесии и научните дискусии между участниците, както и двустранните и многостранните работни срещи. Международната асоциация на полицейските началници (IACP) е най-старата (създадена през 1893 г.) и най-голямата правоохранителна професионална организация в света. След Чикаго Цветанов заминава за Вашингтон, където ще проведе работни срещи с водещи представители на американски научни центрове и институции.", "date": "2019.10.25", "title": "Цветанов участва в конференцията на Международната асоциация на полицейските началници в Чикаго"}
{"url": "https://www.24chasa.bg/novini/article/7728795", "text": "Средният лихвен процент по депозитите с договорен матуритет в левове на фирмите пада на годишна база през септември с 0.04 пр.п. до 0.06 процента, съобщава БНБ. Лихвата по депозитите на бизнеса в евро падат на годишна база с 0.07 пр.п. до минус 0.02 процента. Средният лихвен процент по депозитите на домакинствата с договорен матуритет в левове се понижава с 0.03 пр.п. до 0.14 процента, а по тези в евро - с 0.02 пр.п. до 0.16 процента. В сравнение с август 2019 г. средните лихвени проценти по депозитите с договорен матуритет в левове и в евро спадат с 0.01 процента. През септември 2019 г. средният лихвен процент по кредитите на бизнеса в размер до един милион евро, договорени в левове, се повишава на годишна база с 0.21 пр.п. до 4.23 процента, а по тези, договорени в евро, намалява с 0.37 пр.п. до 2.66 процента. Средният лихвен процент по кредитите на бизнеса, с размер над един милион евро, договорени в левове, се понижава с 0.01 пр.п. до 3.64 процента, а по тези, договорени в евро - с 1.02 пр.п. до 2.01 процента. През септември 2019 г. средният лихвен процент по кредитите за потребление в левове, вземани от домакинствата, се понижава на годишна база с 0.18 пр.п. до 8.24 на сто, а по тези в евро - с 0.56 пр.п. до 4.51 на сто. При жилищните кредити в левове той спада с 0.34 пр.п. до 2.98 процента , а по тези в евро - с 0.96 пр.п. до 3.44 процента.", "date": "2019.10.25", "title": "Фирмите у нас вече плащат лихва на банките, за да държат пари на депозит"}
{"url": "https://www.24chasa.bg/novini/article/7728423", "text": "Гигантският завод на американската компания Tesla, който бе построен за по-малко от десет месеца, започна пробно производство предсрочно, съобщи автопроизводителят тази седмица, предаде  . Според съобщението вече се произвеждат цялостни автомобили на временна основа, от каросерията, до боядисването и сглобяването. Заводът е около 65% по-евтин отколкото тези в САЩ, произвеждащи Модел 3. „Китай е най-големият пазар в света за средно големи седани. С Модел 3 предлаган на цена равна на автомобилите с бензинови двигатели, ние вярваме, че Китай ще се превърне в най-големия пазар за Модел 3\", каза компанията в съобщение. Автопроизводителят информира още, че Модел Y се очаква да бъде представен до лятото на 2020 г.", "date": "2019.10.25", "title": "Заводът на Tesla в Шанхай започна пробно производство"}
{"url": "https://www.24chasa.bg/novini/article/7728803", "text": "Патриарх Неофит прие днес на среща новия френски посланик у нас Флоранс Робин, която пое поста през септември тази година. Това съобщиха от Българската патриаршия. Приемът се е състоял в Софийската митрополия и в него са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, и иконом Николай Георгиев - началник на отдела \"Връзки с обществеността\" при Светия синод на БПЦ. Посланик Робин е изразила благодарностите си за приема и е споделила своите впечатления от посетените от нея манастири и църкви, като е допълнила, че е била особено впечатлена от Троянския манастир. В разговора са били повдигнати и темите, които вълнуват не само българското, но и цялото европейско общество - възпитанието на младото поколение, ценностите, както и бъдещето на Европа. Патриарх Неофит е изразил своите надежди, че грижата към младите хора ще се засилва. Той е отбелязал, че в България се забелязва обръщане на младите хора към църквата. Патриарх Неофит е пожелал успешен мандат на посланик Флоранс Робин и е изразил надежди за бъдещи срещи, така и за съвместна ползотворна работа в полза на обществото.    ", "date": "2019.10.25", "title": "Патриарх Неофит прие френски посланик у нас Флоранс Робин (Видео)"}
{"url": "https://www.24chasa.bg/novini/article/7728839", "text": "Левоцентристкият перонист Алберто Фернандес е смятан за безспорен фаворит във всички допитвания за президентските избори в Аржентина в неделя, но действащият президент, либералът Маурисио Макри мечтае да подобри позициите си в последния момент. През цялата предизборна кампания амбициите на Макри за втори мандат се сблъскваха със суровата действителност: продължаваща повече от една година рецесия, непреодолима инфлация, която през септември достигна 37,7 процента, увеличаваща се безработица (10,6 процента) и бедност, засягаща над една трета от аржентинците. Маурисио Макри трябва също да накара аржентинците да забравят програмата му за строги данъчни мерки, въведена след отпускането на финансовата помощ от МВФ в размер на 57 милиарда долара миналата година насред валутната бъркотия, когато аржентинското песо изгуби 70 процента от стойността си спрямо януари 2018 г. На финалната права на изборите обаче 60-годишният инженер се окопити, особено в събота с масовата мобилизация на въодушевени от лозунга \"Да, възможно е\" (еквивалентът на \"Да, можем\" на Барак Обама) негови привърженици в Буенос Айрес, неговата историческа крепост, чийто кмет той беше от 2007 до 2015 г. Той се представи добре и на президентския дебат следващия ден, макар и да не може да се получи потвърждение от анкети, които вече са забранени до изборния ден, и които дотогава показваха растяща разлика в полза на Фернандес. \"Мечтаната от нас Аржентина\" ======================== Маурисио Макри иска да обърне тенденцията от първичните избори от 11 август, на които Фернандес бе пръв със 17 пункта преднина и се очерта като фаворит за президентските избори. \"Ще обърнем изборите и бъдещето на Аржентина. Имаме нужда от вас, за да построим мечтаната от нас Аржентина\", каза той в събота и обясни, че иска да продължи реформите и да завърши оздравяването на държавните финанси. \"Трудностите не трябва да ви карат да се съмнявате във всичките ни успехи, в постигнатото от нас, в начина, по който искаме да живеем. Не им давайте да ви откажат от мечтите ви\", настоя той в сряда. Президентът и кандидатът му за вицепрезидент, десният перонист Мигел Анхел Пичето, закриха кампанията си в Кордоба, на 700 км на север от столицата, в благоприятна за тях територия. Именно в тази провинция Макри получи 72 процента от гласовете през 2015 г., което наклони везните в негова полза и той победи перониста Даниел Сиоли с 51,33 на 48,66 процента от гласовете. Двойка и единство =============== Алберто Фернандес може да разчита на положителни за него социологически проучвания, след като успя да обедини около себе си целия перонистки спектър, насърчен от силния имидж на подкрепата на бившата президентка Кристина Киршнер (2007-2015 г.), която е негов кандидат за вицепрезидент. Обичана от някои, мразена от други, Киршнер преди пет месеца изненадващо се отказа да се кандидатира за президентския пост и се присъедини към Фернандес, който беше началник на канцеларията й. Тази тактика им позволява да разчитат едновременно на симпатизантите на Киршнер без при това да губят вота на перонистите, които се бяха отдръпнали от бившата президентка. Тази предизборна двойка се раздели по време на кампанията. Киршнер, срещу която текат една дузина разследвания за корупция и които тя определя като съдебно и политическо преследване, представи из цялата страна автобиографичната си книга \"Искрено\", докато Фернандес в своите прояви изграждаше по-умерения си профил на политически строител. \"Идеята е да обърнем нова страница и да започнем да градим друга държава, по-справедлива, по-уравновесена\", заяви Фернандес в сряда. В една от най-коментираните им общи появи, Фернандес и Киршнер завършиха вчера кампанията в Мар дел Плата, на 400 км южно от Буенос Айрес. В неделя аржентинците ще гласуват за президент и вицепрезидент и ще сменят половината състав на Камарата на депутатите и една трета от състава на Сената. Те ще избират и губернатор на провинция Буенос Айрес, в която живеят една трета от гласоподавателите, както и кмета на столицата, която е най-богатият град в страната. За победа още на първи тур са нужни 45 процента от гласовете или над 40 процента и разлика от 10 пункта с кандидата на второ място. Евентуален втори тур ще се състои на 24 ноември. (БТА)", "date": "2019.10.25", "title": "Алберто Фернандес е фаворит\nза президентските избори в Аржентина"}
{"url": "https://www.24chasa.bg/novini/article/7728710", "text": "Единственото 360-градусово изборно студио с живи връзки от най-горещите точки в страната, ексклузивни срещи с най-авторитетните и любопитни гости от обществено-политическия живот и социологически данни, оживяващи с последно поколение добавена реалност, ще информират потребителите на всички bTV платформи за най-важното от изборния 27 октомври. Под мотото „ “, през целия неделен ден повече от 25 журналистически екипа на   ще направят зрителите съпричастни с хода на събитията в цяла България. Доказани разследващи репортери, сред които Росен Цветков, Теодора Трифонова, Петър Нанев и Глория Николова ще разкрият в ефир добре познати, но и нови, нестандартни схеми за търговия с вот. Традиционно, и на тези избори топ водещите Антон Хекимян, Лиляна Боянова и Светослав Иванов ще представят акцентите от деня в интересна компания. Този път - по още по-динамичен и достъпен начин от високотехнологичното интегрирано студио на телевизията. Точно в 16.00 ч. водещите ще дадат старт на специалното изборно предаване, като техни гости ще бъдат най-авторитетните анализатори, популярни политици, любими на поколения българи артисти и обичани лица от ефира на bTV. След като през последния месец редакцията на bTV Новините постави специален фокус върху  , на финала на кампанията изтъкнати експерти ще надградят дискусията по проблема. Различен поглед към събитията от най-мащабните избори у нас обещават и дамите със собствено мнение по всеки въпрос и отекващ възглас „Майко, мила!“ - Красимира Хаджииванова и Елисавета Белобрадова. А нестандартният анализ в студиото остава запазена марка на коментарното трио - Ивайло Нойзи Цветков, Мартин Карбовски и Любен Дилов-син. Със специалното издание на „ “, в 08.00 ч. Жени Марчева и Диана Любенова ще дадат начало на изборния маратон, а краят му ще бъде отворен. В постоянните и извънредни емисии на bTV Новините през целия ден Виктория Петрова и Юксел Кадриев, заедно с десетки репортери и кореспонденти, ще информират зрителите за всичко актуално и значимо от развоя на събитията. По традиция, обедните новини ще бъдат удължени и ще продължат до 13 ч. Първите резултати от екзит пола на независимите социологически агенции „Алфа Рисърч” и „Маркет Линкс“ ще станат ясни в 20.00 ч. в ефира на   и  . Данните за избирателната активност ще оживяват пред погледа на зрителите с помощта на най-ново поколение графични визуализации, представени от водещата на виртуалното студио – Лиляна Боянова. Всичко най-интересно от неделния ден може да бъде проследено и на  и   на bTV Новините. Своите въпроси към политиците и сигнали за нередности зрителите могат да изпращат във  и в специалната платформа на bTV „ ”.", "date": "2019.10.25", "title": "Антон Хекимян, Лиляна Боянова и Светослав Иванов представят „Местните 2019“ в първото по рода си 360-градусово изборно студио по bTV"}
{"url": "https://www.24chasa.bg/novini/article/7727847", "text": "Кого харесахте за кмет? На сайта си “24 часа” пусна електронна анкета, в която читателите отбелязват кандидата, когото харесват за кмет, във всеки един от 27-те областни града на България. След рекордното участие в допитването вижте резултатите към 10 часа на 24 октомври. Публикуваме данните за първите трима по резултати кандидати във всеки областен град, може да видите още на  92 800 бяха гласуванията в анкетата до вчера сутринта, което е внушително участие. И всеки гласуващ може да даде само един глас от един ip адрес. За разлика от истинските избори обаче човек от един град може да даде глас и за кандидати от други градове. Пак за разлика от реалните местни избори, при които ще се гласува само на територията на страната, в анкетата на сайта читателите на “24 часа” могат да кажат предпочитанията си и от чужбина. Резултатите, разбира се, са малко или много субективни и не могат да служат за прогноза за това, което ще се случи в изборния ден.", "date": "2019.10.25", "title": "Рекорден интерес на читателите към анкетата за кмет в сайта на “24 часа”, ето резултатите"}
{"url": "https://www.24chasa.bg/novini/article/7728888", "text": "Проливни дъждове предизвикаха наводнения в градове източно от японската столица и увеличиха тревогите в райони, където възстановяването от неотдавнашните тайфуни продължава, предаде Асошиейтед прес, цитирана от БТА. Кадри показаха калните води на излязла от коритото си река в Чиба, югоизточно от Токио, където пешеходците газеха през вода, стигаща до кръста им. Кабина за събиране на такси по магистрала край международното летище Нарита беше временно затворена от съображения за сигурност. Супермаркет в град Нарита беше наводнен, а персоналът му полагаше усилия да измете и подсуши от придошлата вода. До момента не се съобщава за жертви и щети. Тази сутрин метеорологичната служба прогнозира до 180 милиметра дъждовен стълб през следващото денонощие. Японската обществена телевизия Ен Ейч Кей съобщи, че средното количество валеж за целия месец е паднало днес само в рамките на половин ден. Пороите се дължат на навлизането на система от ниско атмосферно налягане, която се е установила над главния японски остров. Повече от 9000 домове, 6000 от които в префектура Чиба, а други 2500 в близката префектура Ибараки, са без електричество, според токийското електроразпределително дружество, което осигурява захранването в региона. Град Чиба издаде предупреждение към жителите на няколко района заради нарастващия риск от наводнения и кални свличания. Местни медии съобщиха, че от два язовира по горното течение на реката се очаква да бъде изпусната вода, което предизвика превантивна евакуация на селища по долното течение. Много райони в Чиба още се възстановяваха от щетите от септемврийски тайфун, когато тайфунът Хагибис доведе този месец до големи наводнения на север и взе повече от 80 жертви в страната. Жителите на Централна и Северна Япония, включително тези в Нагано и Фукушима, пострадали най-тежко от Хагибис, също бяха призовани да вземат предпазни мерки.", "date": "2019.10.25", "title": "Наводнения заляха части от Япония, които още се възстановяват от тайфуни"}
{"url": "https://www.24chasa.bg/novini/article/7729093", "text": "Русия подкрепя усилията на Движението на необвързаните за изграждане на многополюсен свят и развиването на равноправен диалог и сътрудничество между държавите, основани на \"общопризнати правни норми и отчитането на законните интереси на партньорите\". Това се казва в приветствено обръщение на руския президент Владимир Путин към участниците в срещата на високо равнище на Движението на необвързаните, която се провежда днес в Баку, Азербайджан, предадoха ТАСС и БТА. По думите на Путин форумът протича в сложна международна обстановка, когато на много места в света се наблюдава ескалация на въоръжени конфликти, което затруднява намирането на решение за много проблеми, вкл. бедността и глада. В обръщението си президентът на Русия изразява увереност, че по-нататъшното задълбочаване на сътрудничеството между Русия и Движението на необвързаните ще спомогне за укрепването на стабилността и сигурността в регионален и глобален мащаб. Движението на необвързаните е международна организация, обединяваща страни, които не участват във военни и политически блокове. В нея сега членуват 120 страни, а 17 държави и 10 международни организации имат статут на наблюдател. През 1970 г. беше въведен статут на гост, който дава право на участие във всички срещи и мероприятия на организацията с открит характер. Русия има такъв статут от 1995 г., отбелязва агенцията.", "date": "2019.10.25", "title": "Путин приветства участниците във форума на Движението на необвързаните"}
{"url": "https://www.24chasa.bg/novini/article/7729086", "text": "Китай остро разкритикува вицепрезидента на САЩ Майк Пенс, който вчера обвини Националната баскетболна асоциация (НБА) в снизходителност към китайския \"авторитарен режим\" и подкрепи демонстрантите в Хонконг, предаде Франс прес. \"Думите му са израз на абсолютната арогантност и лицемерие, които проявява, и са пълни с лъжи и политически предразсъдъци. Китай изразява дълбокото си възмущение и категоричното си несъгласие\", заяви говорителката на китайското външно министерство Хуа Чунин, предава БТА. От началото на октомври Китай и НБА са в силно обтегнати отношения заради туит на генералния директор на отбора \"Хюстън рокетс\" Дарил Мори в подкрепа на хонконгските демонстранти. Вчера Майк Пенс осъди прекалената според него снизходителност на НБА и на спортната компания Найки към Пекин от началото на тази криза и подчерта, че САЩ подкрепят хонконгските продемократични протестиращи. \"Някои от най-големите играчи и собственици на НБА, които упражняват ежедневно правото си да критикуват нашата страна, онемяват, когато става дума за правата и свободите на други народи\", заяви Пенс, имайки предвид звездата Леброн Джеймс, който беше реагирал критично на туита на Дарил Мори. \"Заставайки на страната на Китайската комунистическа партия и заглушавайки свободата на словото, НБА се държи като 100-процентен филиал на един авторитарен режим\", допълни той. \"Майк Пенс прави необмислени забележки и сочи с пръст другите страни, но нехае за тежките проблеми на САЩ\", заяви Хуа Чунин, изреждайки расизма, военните намеси на Вашингтон в чужбина и американската програма за електронно следене \"Призма\". Изказването на Пенс предизвика реакции и в САЩ, където бившата баскетболна звезда Чарлс Баркли, който остава силно влиятелен като медиен анализатор за НБА, му каза \"да си затваря устата\". \"Всички американски компании правят бизнес в Китай. Ако всички тия поучаващи ни политици толкова се тревожат за положението в Китай, защо не спрат всякакъв бизнес с Китай?\", попита той.", "date": "2019.10.25", "title": "Китай: Думите на Майк Пенс са израз на абсолютната арогантност и лицемерие"}
{"url": "https://www.24chasa.bg/novini/article/7728993", "text": "В столицата на Албания - Тирана, ще се състои 15-ата световна среща на българските медии, обяви генералният директор на БТА Максим Минчев. Най-вероятно това ще стане в периода от 21 до 25 ноември. \"Този път се забавихме поради една основна причина. Очаквахме с повишено внимание евентуалното решение на Европейския съвет дали ще отправи покана за започване на преговори за членство в ЕС на нашите партньори от Западните Балкани - Македония и Албания\", обясни Минчев. Въпреки че Европейският съвет не обявява официални дати за това, за срещата избират именно Тирана. Основната причина е, че там има многобройно българско малцинство, признато за такова преди 2 години. \"Според различни данни към днешна дата българите в Албания са между 60 и 170 хиляди\", каза генералният директор на БТА. Другата причина е, че срещата била приета с голям ентусиазъм от балканската страна. Албанската посланичка казала: \"Вие сте добре дошли там\". Партньори на събитието са Албанската телеграфна агенция и албанската национална телевизия. Темата на срещата е \"Медии и национални приоритети\". \"Националните приоритети ние не ги знаем. Това е голям дебат от гледна точка в кой момент кое е важно и съществено. Ние имаме няколко относително устойчиви приоритета, около които смятаме, че е добре да се води разговорът тази година - енергийната независимост, инфраструктурата в един свят без граници, туризмът, който има своите проблеми в момента и заедно с това е свързан с имиджовото строителство и построяването на образа на България, правото на информация и киберсигурност\", обясни Георги Лозанов, който ръководи дирекция \"Културни комуникации\" в БТА. \"Този формат се оказа устойчив във времето. С всяка изминала година той не помръква като съдържание и форма, а става все по-богат. Последната ни среща в Скопие миналата година бе определена от повечето хора като най-добрата\", допълни Минчев. Тя, както и всички останали, е финансирана изцяло от спонсори. \"Никога за тези срещи не сме харчили държавни пари\", уточни той. Минчев каза, че БТА е получила официално писмо от посланика на страна - членка на ЕС, която не се намира на Балканския полуостров, с молба световната среща на българските медии да се организира именно там.  \"Това ни зарадва, защото е едно признание\", допълни той.", "date": "2019.10.25", "title": "Тирана ще посрещне 15-ата световна среща на българските медии през ноември"}
{"url": "https://www.24chasa.bg/novini/article/7729097", "text": "Британският премиер Борис Джонсън каза, че правителството ще си следва собствения дневен ред за Брекзит, ако депутатите не подкрепят предложението за предсрочни избори, съобщи Ройтерс, като цитира негов говорител. Джонсън иска избори, за да излезе от патовата ситуация с Брекзит. Опозиционната Лейбъристка партия се заканва да не подкрепи предложението, ако не получи гаранции, че излизането от ЕС няма няма да стане хаотично, предаде БТА. Искаме да сме сигурни, че няма да излезем от ЕС без сделка, защото това ще бъде катастрофално, каза пред Би Би Си говорителката на лейбъристите Даян Абът, цитирана от Асошиейтед прес. Финансовият министър Саджид Джавид каза, че консерваторите ще внасят отново и отново предложението си, ако лейбъристите не гласуват в понеделник за предсрочни избори. Постоянните представители на страните членки в ЕС се споразумяха принципно да дадат на британците още една отсрочка за излизането, но тепърва трябва да се реши колко ще е тя. \"Работата ще продължи през следващите дни\", каза говорителката на Европейската комисия Мина Андреева след срещата на посланиците с главния преговарящ за Брекзит Мишел Барние. Според двама европейски източници решението ще бъде взето в началото на следващата седмица, съобщи Франс прес.", "date": "2019.10.25", "title": "Великобритания ще си следва реда за Брекзит, ако парламентът не гласува за предсрочни избори"}
{"url": "https://www.24chasa.bg/novini/article/7729121", "text": "„Положително е, че има спад в процента на грешки в ресори „Конкурентоспособност“ и “Природни ресурси“. Това заяви Цветелина Пенкова от Групата на социалистите и демократите в ЕП за Годишния доклад за 2018 г. на Европейската сметна палата. Тя изрази безспокойство от увеличението на грешки в ресора „Сближаване“, където Палатата подчертава неточности в декларираните разходите. Пенкова изтъкна и притесненията си относно изразените съмнения от страна на Сметната палата в данните, представени в годишните отчети на дирекциите по Регионална и селищна политика и Трудова заетост. „Тези заключения предизвикват безпокойство и изискват реакция от страна на Комисията. Това са проблеми, вече сигнализирани от Сметната палата, както и от Парламента в неговата резолюция за освобождаване от отговорност за 2017 г.“, допълни представителят на ЕП. В заключение Пенкова приветства пилотната инициатива на Сметната палата и Комисията, целяща да засили сътрудничеството между Палатата и държавите членки в процесите на одит.", "date": "2019.10.25", "title": "Цветелина Пенкова: Положително е, че има спад на грешки в ресори „Конкурентоспособност“ и “Природни ресурси“"}
{"url": "https://www.24chasa.bg/novini/article/7728459", "text": "Строежът на централата на Азиатската банка за инфраструктурни инвестиции (АБИИ) в Пекин завърши, съобщи компанията изпълнител. Централата се намира в Пекинския олимпийски парк в столичния район Чаоян. Комплексът се състои от пет офисни сгради с обща площ от 390 000 квадратни метра, поясни . Строежът започна през септември 2016 г. АБИИ, основана в Пекин през октомври 2014 г, е многостранна банка за развитие, чиято цел е да подкрепя изграждането на инфраструктура в азиатско-тихоокеанския регион.", "date": "2019.10.25", "title": "Завършена бе централата на АБИИ в Пекин"}
{"url": "https://www.24chasa.bg/novini/article/7729124", "text": "Британският премиер Борис Джонсън заяви днес, че от Европейския съюз зависи да реши за отсрочката за Брекзит, но Великобритания би трябвало да напусне блока на 31 октомври, предаде Ройтерс. \"В момента от ЕС зависи, както знаете, да реши, дали ще ни даде отсрочка или не. Както вървят нещата може да напуснем блока и на 31 октомври\", каза Джонсън и добави: \"Би трябвало да напуснем на 31 октомври\", предава БТА. \"Разбира се, че датата 31 октомври все още е възможна, може да напуснем на тази дата и за съжаление ЕС има решаващата дума\", допълни премиерът. Джонсън заяви, че ако опозиционната Лейбъристка партия се противопостави на предложението му за парламентарни избори на 12 декември, правителството му няма да се занимава с безсмислена \"брекзитология\" в парламента.", "date": "2019.10.25", "title": "Борис Джонсън: Великобритания трябва да напусне ЕС на 31 октомври"}
{"url": "https://www.24chasa.bg/novini/article/7729131", "text": "\"В последния ден от предизборната кампания искам да благодаря на всички за труда и енергията, които положихте в тази нелека надпревара. - това написа премиерът и лидер на ГЕРБ  Бойко Борисов в профила си във Фейсбук. - Благодаря за заряда, с който работихте във всяко едно село, квартал и град. И този път ние от ГЕРБ бяхме сред хората. Стиснахме ръцете им и чухме критиките им - лично очи в очи. Поздравявам и колегите от смесените региони, където се водеше най-тежката предизборна надпревара. Благодаря Ви, че не отстъпихте от принципите и позициите си. Още веднъж ще кажа, че ГЕРБ ни има, за да правим живота на хората по-добър. Постовете и привилегиите никога не са били важни за нас. Който не е работил в интерес на гражданите – разделяли сме се с него. И занапред ще е така! Винаги сме се учили от грешките, взехме си поука и от последните. Затова днес отново заставаме пред Вас, за да поискаме вашата прошка и подкрепа. Благодаря Ви!\"", "date": "2019.10.25", "title": "Борисов: От ГЕРБ чухме критиките на хората лично, очи в очи, искаме прошка и подкрепа (Видео)"}
{"url": "https://www.24chasa.bg/novini/article/7729134", "text": "Още двама души са били арестувани във Великобритания по време на разследването относно 39-имата мигранти, открити замръзнали в ремарке на камион, съобщи полицията в Есекс. Мъж и жена на 38 години от Уорингтън са заловените по подозрения, че са част от група за трафик на хора и са отговорни за смъртта на мигрантите, добавят още органите на реда. 25-годишният шофьор на камиона също бе задържан в ранните часове в сряда и все още е в ареста, пише \"Гардиън\". Според справка в търговския регистър 38-годишната Джоана Махер от Уорингтън е собственичка на превозното средство. Тя и съпругът й Томас, който също е на 38 години, твърдят, че камионът е бил техен, но са го продали на компания в Монаган преди 13 месеца. Маршрутът, по който се е движил ирландецът Мо Робинсън, ще е ключов фактор в хода на разследването. Източници посочват, че GPS данните показват, че той е напуснал Монаган на 15 октомври, пресича Северна Ирландия и след това отново се връща на юг в Ирландия. Данните също показват, че с камиона са извършени две пътувания през Обединеното кралство и континентална Европа между 17 и 22 октомври.", "date": "2019.10.25", "title": "Арестуваха още двама заради замръзналите мигранти в камион във Великобритания (Обновена)"}
{"url": "https://www.24chasa.bg/novini/article/7729137", "text": "Турция е изпратила нота до САЩ срещу евентуално посещение на ръководителя на считаните за терористична групировка кюрдски Сили за защита на народа /СЗН/ Мазлум Кобани в САЩ, съобщи външният министър Мевлют Чавушоглу, цитиран от БТА. \"Съобщихме с писмена нота на САЩ, че не можем да приемем съюзниците ни да провеждат среща с ръководителя на терористичната организация Мазлум Кобани. Особено пък той да има срещи с отговорни американски представители. Ако ние започнем да легитимираме терористите, значи утре да започнат да се срещат и с Багдади /водача на Ислямска държава Абу Бекир ал Багдади/, с ръководителите на Даеш или с други терористи. Всъщност всички - и ДАЕШ, и ПКК, и Фето са терористични групировки, както и Боко Харам и други\", заяви Чавушоглу. Според съобщения в турските медии американският сенатор Линдзи Греъм в писмо до Майк Пенс е настоял колкото се може по скоро да се уреди посещение на Мазлум Кобани в САЩ, за да обсъдят с него ситуацията в Сирия. Пак според турските медии Мазлум Кобани, чието истинско име е Ферхат Абди, е включен в списъка на най-издирваните терористи, с червен код. За залавянето му е определена награда от четири милиона турски лири. Турският президент Реджеп Тайип Ердоган заяви снощи пред турски медии, че САЩ трябва да предадат Мазлум Кобани на Турция.", "date": "2019.10.25", "title": "Турция изпрати нота до САЩ против евентуално посещение на Мазлум Кобани"}
{"url": "https://www.24chasa.bg/novini/article/7729182", "text": "Партия „ВОЛЯ” закри кампанията си в Добрич в присъствието на заместник-председателя на парламентарната група Кръстина Таскова и народният представител Боряна Георгиева. Партията се бори и за кмет, и за общински съветници. За кметското място е издигнат Ивелин Иванов. „Социолозите твърдят, че ще има балотаж. Очакваме да видим с кого от старите партии добричлии ще ни изпратят на втори тур. Това не знам. Но знам, че хората от родния ми град винаги силно са ни подкрепяли. На президентските избори в Добрич г-н Марешки беше на второ място. Знам също, че добричлии са упорити и последователни хора,умеят да се отблагодаряват. Те помнят, че Добрич беше първият град след Варна, освободен от картела в горивата. А преди повече от 15 години, когато Веселин Марешки направи революция на пазара на лекарствата, пак Добрич беше един от първите градове, където хората почувстваха разликата. Много политици се упражняваха да управляват моя град. Но резултати няма. Днес Добрич не е това, което всички ние искаме да виждаме. Затова правилният избор е номер 51 и „ВОЛЯ”, заяви Кръстина Таскова. Тя се обърна към всички кандидати с пожелание за успех в неделя. Зам.-председателятна ПГ на „ВОЛЯ” призова присъстващите в залата добричлии да обмислят внимателно на кого ще подарят гласа си. „ Какво е избор – осъзнато информирано решение. Има избори, които можеш да промениш още същия ден, ако си сгрешил. Но има и избори, които няма как да поправиш цели четири години. Информирайте се, мислете, доверете се на хора, които не носят вина за провалените управления през годините. Защото не можеш да направиш една и съща грешка два пъти. Вторият път е осъзнат избор!, заяви Кръстина Таскова. ВОЛЯ е с номер 51 в интегралната бюлетина.", "date": "2019.10.25", "title": "Кръстина Таскова от \"Воля\": Очакваме да видим с кого ще сме на балотаж в Добрич"}
{"url": "https://www.24chasa.bg/novini/article/7729090", "text": "Трагедията с  39 китайци, които бяха открити мъртви в хладилен камион в английското графство Есекс, породи много въпроси. Като един от тях е защо хора се транспортират изобщо при такива условия, несъвместими с живота. По този проблем експерт е говорил пред \"Дейли Мейл\". Той казва: \"При проверка с термокамера не може да се уловят живи същества в хладилен контейнер. При сканиране от нормален контейнер се забелязват силуети на хора (сиви сенки върху синия заряд). Докато в хладилен контейнер камерите за термично изображение не работят.\" Експертът, който е държавен служител, обяснява: \"Такива контейнери са просто твърде студени - и не може проверяващият да намери източниците на топлина, които са вътре в тях.\" \"Това знаят трафикантите на мигранти, което доказва, че те са умни. Те непрекъснато търсят нови вратички - както и в този случай, за съжаление завършил със смърт на невинни хора, те са били вътре като хванати в капан“. Полицията разследва на фона на зловещите открития - 39 трупа. Друг държавен служител потвърждава твърденията по-горе: \"Не можем да откриваме следи от хора в такива контейнери с помощта на нашето налично оборудване. Тези хора нямаха никакъв шанс да оцелеят. Дори ако охлаждането е изключено вътре, те са на практика херметически затворени и всеки, който стои там дълго време, се задушава и умира. В ковчезите има повече въздух, отколкото в такива контейнери\", пише Bild. Незаконната имиграция във Великобритания не е някакво ново явление. Местни жители са съобщавали в полицията за докери на мигранти. Нелегалните чужденци са били прехвърляни от камиони в минибуси и транспортирани по-нататък. Намирани са планини от изхвърлени паспорти. Мигрант си е търсил например обувките при подобен трансфер. Починалите през нощта в сряда около 2:30 часа на площадката на индустриален парк Waterglade в град Грейс. Полицията е била уведомена за случая час преди анонимен глас да подаде сигнала. Полицията арестува шофьора на камион Морис \"Мо\" Робинсън (25) в сряда по подозрение за убийство, което в четвъртък беше удължено на още 24 часа задържане под стража. Решаващо за разследването беше дали мигрантите са мъртви при пристигането си и дали той е замесен в обстоятелствата на смъртта - като част от трансфера на мигранти до крайната им цел. Днес стана ясно и че още двама души са били арестувани във Великобритания по време на разследването. Мъж и жена на 38 години от Уорингтън са заловените по подозрения, че са част от група за трафик на хора и са отговорни за смъртта на мигрантите, добавят още органите на реда.", "date": "2019.10.25", "title": "Защо трафикантите на мигранти използват хладилен камион"}
{"url": "https://www.24chasa.bg/novini/article/7729349", "text": "Миниатюрен бръмбар в кехлибарен цвят бе кръстен на активистката Грета Тунберг от открилия съществуването му ентомолог, се казва в информация на Лондонския природонаучен музей, цитиран от Франс прес. \"Избрах това название, защото съм много впечатлен от дейността на младата активистка и искам да почета невероятния й принос за разглеждането на екологични въпроси\", заяви Майкъл Дарби, който открил миниатюрния бръмбар от семейство Ptinidae сред 22 милиона екземпляра в колекцията на музея, предаде БТА. Насекомото Neloptodes gretae е с дължина по-малко от 1 милиметър и няма очи, нито крила. Открито е в почвата в Найроби през 60-те години на миналия век, се уточнява в комюнике на музея. Експертът Макс Баркли от музея поясни, че стотици видове предстои да бъдат открити в същата колекция и в света, някои от които ще изчезнат преди дори да бъдат идентифицирани заради намаляването на биоразнообразието.", "date": "2019.10.25", "title": "Грета Тунберг стана име на миниатюрен бръмбар"}
{"url": "https://www.24chasa.bg/novini/article/7729359", "text": "САЩ ще въведат санкции срещу Турция, в случай че турските въоръжени сили открият огън по отрядите на кюрдите, изтеглящи се от \"зоната за сигурност\" в Северна Сирия. Това заяви днес американският президент Доналд Тръмп, цитиран от ТАСС. Турция напълно разбира, че не трябва да се стреля по кюрдите, напускащи територията, която ще се нарича \"зона за сигурност\". Не е необходимо да се повтаря, че в случай на нарушения ще бъдат въведени широкомащабни санкции, написа Тръмп в Туитър, съобщава БТА.", "date": "2019.10.25", "title": "Тръмп: Въвеждаме санкции срещу Турция, ако откриe огън по кюрдите"}
{"url": "https://www.24chasa.bg/novini/article/7729363", "text": "Трябва да мотивираме повече деца и техните родители към професионалното образование - най-висок ръст на доходите ще имат тези професии, които изискват професионално и професионално техническо образование. Това заяви в Плевен министърът на образованието Красимир Вълчев, цитиран от БТА. Той посочи, че затова министерството увеличава приема в професионалните училища, предоставя допълнителни средства и въвежда дуална форма на обучение. Установихме, че тя е по-привлекателна за учениците, уточни министърът. Тази година имаме близо 3 хиляди ученици в дуалната форма, което е два пъти повече от миналата година, но все още е крайно недостатъчно, отбеляза той. Министърът допълни, че насърчават всички гимназии да се включат в дуална форма. Към нея проявяват интерес големите предприятия, но търсим начини тя да стане по-гъвкава и да достигне до малките и средни предприятия, каза Вълчев. През следващите 10 години ще имаме най-голям недостиг на технически кадри с професионално и висше образование според точни прогнози, изтъкна министърът. \"Ще има недостиг във всички професии, но най-болезнен ще бъде на технически специалисти, водни инженери, енергетици, в машиностроенето, механотрониката, електротехниката. Този период от 10 години ще бъде критичен да задържим повече млади хора, да ги стимулираме към професионално и висше образование, за да стигнем такова ниво на доходите, което да стопира миграцията\", подчерта Вълчев. По думите му в период над 10 години се очакват още по-мащабни дигитални трансформации в резултат на навлизане на машините с изкуствен интелект. \"След 2030 г. много ще зависи дали ще имаме достатъчно IT-специалисти. Затова сега въвеждаме дуалното обучение и стимулираме учениците. Бизнесът чувства, че трябва да се осигурява кадрово, тъй като следващите години ще бъдат ключови - най-големият ръст на заплатите ще бъде в позиции, които изискват професионално и професионално-техническо образование\", подчерта той. Министър Красимир Вълчев участва в Плевен в Кръгла маса с акцент професионалното образование и дуалното обучение. Домакин бе изпълняващият длъжността областен управител д-р Красимир Трифонов, с участието на бизнеса, професионални гимназии и РУО.", "date": "2019.10.25", "title": "Вълчев: Най-добре платени ще са професиите, които изискват техническо образование"}
{"url": "https://www.24chasa.bg/novini/article/7729381", "text": "Огнище на африканска чума по свинете (АЧС) е регистрирано в района на с. Мочуре, община Рудозем, съобщиха от Областната администрация в Смолян, цитирани от БТА. Поредният случай на АЧС е установен при глиган в района на Мочуре. За обявената инфектирана зона е издадена заповед за ограничаване на достъпа до горски територии, което включва забрана за дърводобив, лов и туризъм до 22 ноември. Инфектираната зона попада на територията на Държавното горско стопанство в с. Смилян. В района, в който е наложена забраната за достъп ще се разрешава извършването на неотложни дейности след разрешение от Областната епизоотична комисия. Ограниченията за останалите пет инфектирани зони в Смолянска област бяха отменени в началото на октомври. Всички случаи на установяване на заразата са при мъртви диви прасета.", "date": "2019.10.25", "title": "Поредно огнище на чума по свинете регистрирано в област Смолян"}
{"url": "https://www.24chasa.bg/novini/article/7729353", "text": "Виетнамка се притеснява, че дъщеря й може да е сред 39-те загинали в камиона в Есекс, Великобритания. Получила съобщения на телефона от нея, че умира, защото не може да диша. Семейството на 26-годишната Фам Ти Тра Май търси помощ, след като майката на момичето получила редица ужасяващи смс-и.  Предполага се, че младото момиче е сред осемте жени, които бяха открити замръзнали в ремаркето, заедно с още 31 мъже. В съобщенията, пратени във вторник в 22:28 часа британско време, Фам Ти Тра казва на майка си: \"Умирам, защото не мога да дишам. Обичам те много... съжалявам\". Майката споделя, че дъщеря й пътувала до Китай, за да стигне до Великобритания в търсене на по-добър живот. Докладът за случката се е появил във виетнамска гражданска мрежа \"Пространство на човешките права\", но все още не е извършена по-нататъшна проверка относно твърденията в него. По-рано бе съобщено, че всички загинали в камиона са китайци, но семейството на Фам Ти Тра се опитва да разбере дали и тя не е сред тях, тъй като часът, в който е пратила съобщенията, съвпада много и с този на трагичния случай в Есекс. Според източник на \"Дейли мейл\" има все повече данни, че в превозното средство може да е имало и виетнамски граждани. Говорителят на виетнамското посолство в Лондон потвърди, че от полицията са се свързали с тях. Разследващите трети ден разпитват младия шофьор, за да решат дали да го обвинят в убийство или да го освободят, което трябва да стане ясно по-късно днес. Телата на загиналите мигранти са преместени с линейка в моргата, където предстоят допълнителни експертизи през следващата седмица.", "date": "2019.10.25", "title": "Виетнамка се страхува дали дъщеря й не е сред 39-те трупа в камиона. Писала й смс: Умирам, не мога да дишам"}
{"url": "https://www.24chasa.bg/novini/article/7729419", "text": "Финландската компания “Патриа” дари ново оборудване на мемориалния комплекс край с. Горни Дъбник за 142 г. от героичното сражение, решаващо за победния ход на освободителната война. Местните жители и туристите ще разполагат с нови пейки за отдих, кошчета за отпадъци и информационни табели. Пред паметта на загиналите в историческите боеве от 24 октомври 1877 г. се преклониха посланикът на Финландия у нас Пайви Блиникка и Владимир Токтаев, аташе на Генералното руско консулство в Русе. Свещеник отслужи панихида пред черквата “Св. Георги Победоносец”, а за почит в мемориалния парк се събраха десетки. По време на Руско-турската война битката при Горни Дъбник е най-голямата с участието на финландски войници. 23-има от тях загиват, още 100 са ранените в октомврийските боеве преди 142 г. “По-рано бях военнослужещ и ясно си спомням марша, който разказва как финландската гвардия се връща вкъщи от Балканите и от Горни Дъбник. Винаги съм искал да видя това място”, каза представителят на “Патриа” Юха Юстиоки.", "date": "2019.10.25", "title": "“Патриа” с дарение за 142 г. от битката при Горни Дъбник"}
{"url": "https://www.24chasa.bg/novini/article/7729435", "text": "Президентът на Северна Македония Стево Пендаровски каза, че употребата на новото име на страната ще изчака, докато започнат преговорите с ЕС, предаде македонският портал Плус инфо. Президентът Пендаровски обяснява, че това, което ще остане на изчакване, докато започнат преговорите с ЕС за присъединяване, е част от Преспанското споразумение, която се отнася до вътрешната или външната комуникация и употребата на новото име на страната. Той добавя обаче, че след няколко месеца Северна Македония ще стане член на НАТО благодарение на постигането на Преспанското споразумение, предава БТА. \"Преспанското споразумение беше главна причина държавите членки на НАТО да одобрят приемането ни за член. Ако не през ноември или декември, то със сигурност през първите четири месеца на 2020 г. ще станем пълноправна членка на алианса и това е пряк резултат от Преспанското споразумение\", каза Пендаровски в интервю за гръцката телевизия Алфа. Коментирайки решението на европейските лидери за отлагане на началото на преговорите със Северна Македония и Албания, Пендаровски каза, че това е било истински шок за всички, не само за него и за гражданите, а и за целия политически елит на страната. Той добави, че всички политически лидери, както от редовете на управляващите, така и от опозицията, са съгласни, че Северна Македония е изпълнила всичко, което бе искано от нея, а ЕС изведнъж каза, че страната не е готова /да получи начало на присъединителни преговори", "date": "2019.10.25", "title": "Пендаровски: Употребата на новото име на Северна Македония ще изчака, докато започнат преговорите с ЕС"}
{"url": "https://www.24chasa.bg/novini/article/7729438", "text": "Извънредни мерки за движението по пътищата в Гърция се въвеждат за 26, 27 и 28 октомври, които са почивни дни за страната. Целта е безопасното пътуване на гражданите и предотвратяването на пътни инциденти, предвид очаквания засилен трафик, съобщи Дирекция \"Пресцентър\" на МВнР. Предвижданите мерки включват: - Охраняване на пътната мрежа по сектори, според пътните условия във всеки район; - Повишено полицейско присъствие и засилено охраняване на отсечки от пътната мрежа, където се наблюдават по-често пътно-транспортни произшествия; - Засилени мерки на \"Пътна полиция\" при влизане и излизане от големите градски центрове, където има оживено движение; - Засилени мерки на пътна полиция на места където има масово придвижване на пътници (летища, пристанища, гари и др.); - Специални мерки на места, където ще има празнични чествания. Забрана за движение на камиони с полезен товар над 1,5 тона от 25 октомври следобед до 28 октомври включително ще има на отделни пътни участъци на автомагирстралите ?8 (Атина - Патра), ?1 (Атина - Солун - Евзони), А11(Схиматари - Халкида) , А5 (Йониа одос), А7(Централен Пелопонес), А71 (Левктро - Спарта) , както и националните магистрали Солун - Неа Муданиа и Солун-Кавала. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 и с генералното консулство в Солун на телефони: +30 2310 829 210, +30 2310 869 510, +30 2310 854 004", "date": "2019.10.25", "title": "Въвеждат извънредни мерки за движението по пътищата в Гърция"}
{"url": "https://www.24chasa.bg/novini/article/7729382", "text": "Фотографски проект показва каква част от себе си са загубили ледниците на Исландия. Екип от \"страната на ледовете\" и Шотландия са повторили кадри, направени от 80-те, този път с дронове. Те са съсредоточени върху южната страна на глетчера Ватнайокул, която обхваща около 7 700 кв. км земя, разказа Би Би Си. \"Вижда се поразителна разлика за много кратко време“, коментира д-р Кииран Бакстър от университета в Дънди. Проектът, в който участват и университетът на Исландия, и Исландската метеорологична служба, използва въздушни снимки, направени от самолет в проучване през 80-те години. Тогава са направени хиляди изображения, често на припокриващи се участъци. Сега чрез специален софтуер екипът ги трансформира в 3D-модел с висока резолюция. Чрез определени настройки кадрите могат да покажат терена от различни ъгли. Сега тези кадри могат да се напаснат към снимки, направени с дрон. Екипът се надява кадрите, които са направени преди близо 40 десетилетия, да бъдат показвани на света и обществото, за да видят колко бързо изчезват ледниците на Исландия. Те са изгубили около 750 кв. км от 2000 г. насам и губят около 40 кв. км всяка година. Това лято исландците се събраха, за да отбележат загубата на ледника Окьокул - един от 400-те в страната. През 2014 г. той дори загуби статута си на ледник, когато ледът стана прекалено тънък, за да се движи. Проблемът с топенето на ледниците, причинен от изменението на климата, е глобален проблем. Последният доклад на Междуправителствената група по изменението на климата (IPCC) предупреди, че до 2100 година по-малките ледници в Европа, Африка, Андите и Индонезия ще загубят повече от 80% от сегашната си ледена маса, ако въглеродните емисии останат високи. В резултат на това ще се покачи нивото на морското равнище, което може да доведе до огромни последици за милиони хора, предупреди ООН.", "date": "2019.10.25", "title": "Защо Исландия е все по-малко \"страната на ледовете\" (Снимки)"}
{"url": "https://www.24chasa.bg/novini/article/7729463", "text": "І. МЕТЕОРОЛОГИЧНА ОБСТАНОВКА: в източните райони ще се образува мъгла или ниска слоеста облачност. Минималните температури ще са предимно между 3° и 8°, по-високи по Черноморието. Утре до обяд мъглите в източните райони ще се разсеят и над страната ще бъде слънчево. Ще се появи слаб север-североизточен вятър. Дневните температури ще са малко по-ниски и максималните ще са между 21° и 26°, по морския бряг, където мъглата най-късно ще се разсее - около 20°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г; Движението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.; Област Перник: Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Приморски“ - забранен за МПС над 12 т.; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.; Движението в участъка Ботевград – Скравена от км 194+164 до км 194+700 се осъществява с повишено внимание поради строителни дейности. Участъкът е сигнализиран с пътни знаци. Срок до 26.10.2019 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път III-907: Движението по път III-907 Босна – Папазова нива км 0+000 до км 24+000 се осъществява с повишено внимание поради частични ремонтни дейности на асфалтова настилка. Участъкът е сигнализиран с пътни знаци. Срок до 28.10.2019 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път II-35: Движението по път II-35 Лешница – Троян от км 67+055 до км 67+715 се осъществява с повишено внимание поради полагане на електрозахранваща линия за временно захранване на автоматичните устройства записващи пътния трафик. Водачите да се движат със съобразена скорост. Срок до 26.10.2019 г.; Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 Пещера – Батак се осъществява в една лента от км 156+000 до км 158+000 поради частичен ремонт на асфалтовата настилка в дясна лента. Движението се осъществява в лявата лента и се регулира с пътни знаци. Срок 26.10.2019 г.; Път III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.10.2019 г.; Път III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 28.10.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 29.10.2019 г.; Път ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. Път ІІІ-3501: Движението по път III-3501 Одърне – Каменец от км 20+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.10.2019 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.11.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: Път III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; Ремонтни дейности: Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т поради ремонтни дейности на асфалтовата настилка. Обходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; Път II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; Път II-18 Движението по път II-18 Софийски околовръстен път в района на Герман при км 39+200 се извършва с повишено внимание поради оборудване на електронна система за ползване на републиканската пътна мрежа. Срок до 26.10.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд/. Срок до 26.10.2019 г.; Път II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: Път III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 31.10.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.10.25", "title": "Вижте състоянието и ограниченията по пътищата за събота"}
{"url": "https://www.24chasa.bg/novini/article/7729453", "text": "САЩ ще засилят военното си присъствие в Сирия, за да продтвратят достъп на бойци от \"Ислямска държава\" до петролни находища, заяви днес на пресконференция в Брюксел министърът на отбраната Марк Еспър, който участва в срещата на министрите на отбраната от НАТО, предаде Ройтерс, цитирана от БТА. \"Ще поддържаме ограничено присъствие в Сирия, за да предотвратим достъп на ИДИЛ до приходи от петрол\", каза Еспър, като уточни, че то ще включва \"някои механизирани сили\" в Дейр аз Зур - петролния регион на Сирия, източно от река Ефрат. Еспър добави, че турските сили в Северна Сирия са заловили някои избягали джихадисти. Коментирайки предложението на Германия за международна мироопазваща операция в североизточна Сирия, Еспър, цитиран от ТАСС, заяви: \"Искам да кажа пределно ясно, че САЩ не разглеждат възможността за участие на свои сухопътни сили в каквато и да било международна операция. Но ние поддържаме инициативите на европейските страни от НАТО\". ", "date": "2019.10.25", "title": "Пентагонът: САЩ ще запазят военно присъствие около петролните находища в Сирия"}
{"url": "https://www.24chasa.bg/novini/article/7729471", "text": "Най-малко трима души станаха жертва на проливните дъждове, които се изляха се днес в Централна и Североизточна Япония, предаде ТАСС, като се позова на японската обществена телевизия. Стихията е взела жертви в съседната на Токио префектура Тиба, която още не се е възстановила напълно от последствията на тайфуна Хагибис. Днешните валежи в Централна и Североизточна Япония днес надвишиха нормата за денонощие и повече от 200 000 души получиха препоръка за евакуация. Само преди две седмици тези райони пострадаха от мощния тайфун Хагибис, който предизвика наводнения и свлачища. Жертвите на стихийното бедствие са вече 86, а осем души са безследно изчезнали. Щетите за селското стопанство и риболова на Япония от тайфуна вече възлизат на близо един трилион йени (над 9,2 млрд. долара). Причинени са щети на оризища, овощни градини, риболовни пристанища и крайбрежни фабрики за преработка на морски продукти. В 20 префектури са нанесени щети от свлачища, на 139 места на 71 реки са разрушени крайбрежните и защитни съоръжения. Властите предупреждават, че сегашните валежи могат да влошат още повече положението в засегнатите райони.", "date": "2019.10.25", "title": "Проливните дъждове в Япония взеха 3 жертви"}
{"url": "https://www.24chasa.bg/novini/article/7729674", "text": "САЩ все още водят преговори с Турция с цел да я убедят да се откаже от руските зенитно-ракетни системи С-400. Това заяви днес високопоставен представител на Държавния департамент, цитиран от Ройтерс, предаде БТА. По думите му засега остава възможността Вашингтон да въведе санкции спрямо Анкара заради купуването на системите С-400. САЩ бяха обявили, че може да наложат санкции на Турция в рамките на приетия през 2017 г. закон \"за противодействие на противниците на Америка чрез санкции\" (CAATSA) заради купуването на руските зенитно-ракетни комплекси С-400.", "date": "2019.10.25", "title": "САЩ все още опитват да убедят Турция да се откаже от руските С-400"}
{"url": "https://www.24chasa.bg/novini/article/7729681", "text": "Заради разпространен в социалните мрежи клип с участието на двама служители от РУ в Тутракан, директорът на ОД на МВР в Силистра - старши комисар Юлиян Караславов, е разпоредил незабавна проверка, съобщиха от дирекцията. Със заповед на началника на РУ в Тутракан е образувана дисциплинарна проверка на двамата служители \"по смисъла на чл.205, ал.2 от Закона за МВР\", се посочва в съобщението. Целта е изясняване на постъпилите данни и установяване на дисциплинарното нарушение. След приключването на проверката в законно установения едномесечен срок ще бъдат наложени съответните дисциплинарни наказания, посочват от ОД на МВР.", "date": "2019.10.25", "title": "Проверяват служители от РУ в Тутракан заради клип в социалните мрежи"}
{"url": "https://www.24chasa.bg/novini/article/7729698", "text": "БСП има решение за несправедливостта по отношение на средствата за районите, заделяни от Столична община, нужно ни е само доверието на гражданите, каза Милка Христова Нека да сложим край на това порочно управление - в неделя с №56 в интеграланта бюлетина. Това призова лидерът на БСП - София и водач на листата на социалистите за общински съветници Калоян Паргов по време на заключителното събитие от кампанията преди местния вот на 27 октомври в \"Младост\". На митинга-концерт присъстваха председателят на БСП Корнелия Нинова, втората в листата на социалистите за общински съветници Милка Христова, кандидатът за кмет на \"Младост\", издигнат от инициативен комитет и подкрепен от БСП, арх. Стефан Стефанов, както и други кандидати за общински съветници, районни кметове и кметове на кметства от БСП, а обичаният български изпълнител Орлин Горанов зарадва присъстващите с най-големите си хитове. Калоян Паргов благодари на всички, включили се в кампанията в последния месец, кандидати, членове и симпатизанти на БСП, доброволци и граждани на София. \"Това, което виждам у нашите опоненти, е страх, заяви лидерът на БСП - София. - Страх от онова, което може да се случи в неделя. Страх от промяната. Страх от края на тяхното 10-годишно управление в София. Този страх те го подплатяват с опити за манипулации, за фалшификации, за купен вот, за корпоративен вот. Ще им позволим ли да опорочат за пореден път нашия вот?! Не! Защото ние ще бдим. Ще бдим, както призовава Юлиус Фучик. За пореден път ще призова да сложим край на това порочно управление. На 27 октомври с №56 в бюлетината! Нека не позволяваме да ни отнемат победата, която заслужаваме всички ние, софияците, искащи промяна за една нова перспектива\". Калоян Паргов добави, че в неделя изборът ще бъде между статуквото и промяната и поиска доверието на гражданите. \"През последния месец видях, че софиянци искат, търсят и ще направят всичко възможно, за да поставят началото на промяната с избора им на 27 октомври, каза той. - Гласувайте с №56 за листата на БСП и за районните кметове и кметове на кметства, с №87 за арх. Стефан Стефанов за кмет на \"Младост\" и с №75 за гражданския кандидат за кмет на София, подкрепен от БСП, Мая Манолова. Подкрепете ни, за да може всичко онова, за което си говорихме в кампанията, че имаме решения - инфраструктурата в кварталите, чистотата на въздуха, трафика и задръстванията, недостига на места в детските градини - да ги реализираме. За една по-чиста, по-зелена и просперираща София\". Досегашният заместник-председател на СОС от БСП и втора в листата на социалистите за общински съветници Милка Христова отбеляза, че гражданите от \"Младост\" бяха едни от първите в София, които проявиха смелост и непримиримост и се противопоставиха на модела на развитие, налаган и позволен от управляващите от ГЕРБ в Столична община в последните 10 години. \"Организацията на БСП в \"Младост\" направи своя избор, като реши да подкрепи кандидатурата на арх. Стефан Стефанов за кмет на района. Това не е случаен избор, а премислено даване на доверие на човек, който не само има желание, а и конкретни решения, за да стане нашият район по-добро място за живеене, каза тя. - Всичко това с активното и пряко участие на гражданите, живеещи в \"Младост\". Милка Христова призова на 27 октомври хората от района да гласуват с номер 56 за листата с общински съветници на БСП, с номер 87 за арх. Стефан Стефанов и с номер 75 за гражданския кандидат за кмет на София Мая Манолова. \"В голямата битка за промяната обаче не само арх. Стефанов, но и всички кметове на райони от БСП ще имат нужда от подкрепата на общинските съветници от групата на социалистите, както и от нов столичен градоначалник, каза тя. - През изминалия мандат район \"Младост\" беше наказан от Йорданка Фандъкова и от ГЕРБ заради позицията на неговите граждани. Наказанието се изразяваше в средствата, отделени за неговото развитие от Общинския бюджет\". Милка Христова беше категорична, че БСП има решение за несправедливостта по отношение на средствата за районите в София. \"Решението е в децентрализацията на инвестиционната програма на бюджета на СО, заяви тя. - 20% да бъдат предоставени директно на районите, съобразно размера на приходите, които техните граждани реализират чрез данъци и такси. А районните кметове, заедно с гражданите, да решават какво да бъде построено или ремонтирано с тези средства\". Арх. Стефанов добави, че неговата цел е да направи от \"Младост\" по-хубав, по-подреден, по-уреден и по-чист район. \"Аз също живея в този квартал и разчитам, че с подкрепата и активното участие на гражданите ще започнем да променяме \"Младост\", да го направим по-добро място за живеене. Районът ни трябва да има културни средища, театър, места за концерти, ремонтирани тротоари, достатъчно паркоместа, улици без дупки, нови детски площадки... Всичко това е възможно! Ако гласуваме с номер 87 в неделя\".", "date": "2019.10.25", "title": "Паргов: Нека да сложим край на това порочно управление - в неделя с №56 в бюлетината"}
{"url": "https://www.24chasa.bg/novini/article/7729704", "text": "Страните от Евразийския икономически съюз и Сърбия подписаха днес споразумение за създаване на зона за свободна търговия, съобщи ТАСС, цитирана от БТА. Споразумението бе подписано в рамките на заседанието на Евразийския междуправителствен съвет в Москва с участието на премиерите на Русия и Сърбия Дмитрий Медведев и Ана Бърнабич, както и премиерите на останалите членки на ЕАИС - Армения, Беларус, Казахстан и Киргизстан. Новото търговско споразумение не само напълно хармонизира условията за търговия на Беларус, Казахстан и Русия със Сърбия, с която те вече имат двустранни договорености за свободна търговия, но и създава аналогичен режим за арменските и киргизстанските стоки, за които досега нямаше преференции за достъп до сръбския пазар, съобщи пресслужбата на руското правителство. Постигнатите договорености съдържат икономически изгоди за страните от ЕАИС и Сърбия както в краткосрочна, така и в средносрочна перспектива във връзка с реализирането на възможностите за износ в условията на разширяване на обхвата на режима на свободна търговия. Заместник ръководителят на руската правителствена администрация Сергей Приходко каза по-рано пред журналисти, че подписването на споразумението няма да нанесе вреди на интересите на ЕС.", "date": "2019.10.25", "title": "Сърбия подписа с Евразийския икономически съюз, правят зона за свободна търговия"}
{"url": "https://www.24chasa.bg/novini/article/7728182", "text": "Ако се направи класация за компании, които имат добър успех на легалния и нелегалния пазар, то на челните места там почти сигурно ще попадне гръцката “Карелия”. Нейните цигари се оказват любими както на търговците и пушачите, така и на контрабандистите. Мерките срещу черния пазар на цигари са сред приоритетите на държавата през последните години. И резултатите го показват ясно - от близо 35% дял на контрабандата през 2010 г. в момента тя падна на 3,4 на сто според данните на цигарената индустрия. Най-очевидните ползи са събиране на повече приходи от акциз в бюджета - за 2018 г. парите в хазната от облагането на цигари стигнаха 2,5 млрд. лв., което е рекорд за последните 10 г. Свива се и криминалният елемент – незаконно производство и продажба, неплащане на данъци, потенциал за създаване на корупция от играчите на всички нива на контрабандата. През последните 2 години бяха разбити и рекорден брой нелегални фабрики за цигари у нас. На фона на всичко това прави силно впечатление, че цигарите “Карелия” без български бандерол остават все така популярни. В изследването на контрабандата в последните 5 години, марката на едноименния гръцки производител най-често е в топ 3. От 2014 г. досега в 5 изследвания цигарите “Карелия” са с най-голям дял на черния пазар, а на второ място са попадали също 5 пъти. Изследванията показват, че едни марки изчезват, появяват се нови, после те изчезват, за да се заменят от други. Но “Карелия”, независимо дали цигарите без бандерол имат дял от 20, или 4%, винаги е на върха на класацията. Според запознати това става чрез канали през Турция и Гърция. На граничния пункт Капитан Андреево – Капъкуле между България и Турция минават годишно близо 5 млн. пътници и стотици хиляди превозни средства. От турска страна в магазините за безмитна търговия могат да се купят легално, но без акциз и ДДС, цигари на ниски цени. Това е предпоставката за контрабанда, която е трудна за пресичане, тъй като се осъществява в по-малки количества, но от много хора. Пренесените цигари се пласират директно на черния пазар на дребно или на прекупвачи. Предпочитаните за пренасяне по този канал са тънките цигари от марките Karelia slims и ОМЕ, тъй като от тях може да бъдат скрити в тайници по-голям брой кутии. Освен това тези марки са разпознаваеми за българския потребител. От началото на годината обемите на нелегалните цигари по това направление вече захранват не само черните пазари на пограничните области като Кърджали, Хасково и Бургас, но стигат и до Централна и Северна България. През Гърция вървят канали за индустриални количества нелегални цигари. Те минават през места на границата с България, където няма официален контролно-пропускателен режим, или т.нар. зелени граници, както и през ГКПП Кулата – Промахон и Капитан Петко Войвода. Цигарите се произвеждат в нелегални фабрики в Гърция, но има и количества, отклонени от заводите на легални гръцки производители. Оттам се товарят на камиони, включително автовози, както и в по-малки транспортни средства. Големите камиони преминават през ГКПП Кулата с маршрут към складове в покрайнините на София, откъдето най-често се преразпределят из страната. По-малките бусове и пикапи минават предимно през зелена граница в труднодостъпни райони, в обезлюдените родопски общини, граничещи с Гърция. “Карелия” е известна и с предлагането на едни от най-евтините легални цигари на пазара, независимо от увеличенията на акциза, които имаха за цел да доближат облагането и цените до минималните в ЕС. Акцизът бе повишен през 2016, 2017 и 2018 г., но въпреки това марката увеличи цените си минимално. В резултат на измененията на акциза и през 2019 г. голяма част от марките на пазара повишиха цените си, но “Карелия” отново задържа своите. Погледнато чисто математически компанията “поглъща” част от увеличението на акциза като планирана загуба. Това е напълно законно, но когато се прави от марка, която е много популярна, възниква въпросът как се финансира покриването на тези загуби. И дали приходи от продажби на цигари без бандерол, предназначени за магазини за безмитна търговия, не играят ролята на финансова компенсация. Ниската цена на популярна марка създава предпоставка и за ценова война на пазара. А тя би свалила значително приходите за бюджета от данъци върху цигарите, тъй като облагането е и според цената на кутия. Поддържането на ниски цени, движено от маркаталидер на пазара, може да стимулира създаването на контрабандни канали към Западна Европа, където цените са значително по-високи. Това създава репутационен риск за страната ни и поставя под въпрос успехите в борбата с контрабандата в България, които държавата промотира и в чужбина, коректно посочвайки че сме държавата в ЕС с най-нисък процент нелегална търговия с цигари. Но може да се окаже, че успоредно с това се създават условия страната да се окаже източник на цигари за пазарите на ЕС. Така могат да бъдат компрометирани досегашните усилия за максимален контрол на тютюневата индустрия и увеличаване на приходите, след като България вече изпълни всички изисквания в ЕС за повишаване на акциза и въведе успешно всички евродирективи в сектора.", "date": "2019.10.25", "title": "“Карелия” - любима на търговци и контрабандисти"}
{"url": "https://www.24chasa.bg/novini/article/7729731", "text": "Най-малко четири са до момента жертвите от поройните дъждове, които се изсипаха над източна Япония през последните часове, предаде Ройтерс, цитирана от БТА.  Редица придошли реки наложиха да бъдат евакуирани стотици хиляди души само две седмици, след като страната бе връхлетяна от тайфуна Хагибис, чиито последствия все още се преодоляват. Четирите жертви са в префектура Чиба източно от Токио, съобщи обществената телевизия Ен Ейч Кей. Още двама души са изчезнали и се издирват. Там са издадени нареждания за евакуация на 80 000 души. В много райони на префектурата е прекъснато електричеството. На някои места то не е възстановено още от предишния тайфун. Има редица земни свличания върху подгизналите от вода терени. В някои места за половин ден се изсипа цялата средномесечна норма валежи. В град Ушику в същата префектура са паднали 283,5 л за 12 часа. Властите предупредиха, че има риск от нови земни свличания и наводнения, особено в райони със скъсани диги и бентове, които все още не са поправени след Хагибис. Правителството поиска да бъдат евакуирани от домовете им над 340 000 души и в префектура Фукушима поради опасност от свлачища. Над Токио също валя обилно през по-голямата част от днешния ден, преди облаците да се изнесат на север. Това наложи да бъдат пренасочени някои полети от столицата към други летища, съобщи Ен Ейч Кей.", "date": "2019.10.25", "title": "Четири са вече жертвите от новите порои,\nизсипали се над Япония"}
{"url": "https://www.24chasa.bg/novini/article/7729740", "text": "В деня, когато сръбският премиер Ана Бърнабич подписа в Москва споразумение за създаване на зона за свободна търговия между Сърбия и Евразийския икономически съюз, от Брюксел официално заявиха, че Сърбия може да бъде част от споразумения с други страни и организации, докато не стане член на ЕС, предаде Танюг, цитирана от БТА. В деня, в който Сърбия влезе в ЕС, ще трябва да се оттегли от двустранните споразумения за свободна търговия, заяви говорителката на ЕС Мая Коциянчич. Тя обясни, че не става въпрос за ново условие, а това е общо правило, което се отнася за всички страни кандидатки за членство в ЕС.", "date": "2019.10.25", "title": "Щом Сърбия стане член на ЕС, ще трябва да се оттегли от споразуменията за свободна търговия"}
{"url": "https://www.24chasa.bg/novini/article/7729644", "text": "“Електроразпределение - север”, дъщерно дружество на “Енерго-Про”, ще инвестира 1 млн. лв. в следващите три години за защита живота на птиците при кацане или гнездене по съоръженията от електроразпределителната мрежа в Североизточна България. През този сезон дружеството ще постави нови 1250 защитни устройства и 100 платформи. През последните години “Електроразпределение - север” монтира над 5000 птицезащитни устройства и 500 платформи за щъркелови гнезда. Близо 400 стълба бяха изолирани и обезопасени. Поради склонността на птиците да изменят прелетния си маршрут обезопасителните дейности на електроразпределителните дружества са ежегоден процес, който протича през периода преди пролетната и след есенната миграция. ", "date": "2019.10.25", "title": "“Енерго-Про” пази птици с 1 млн. лв."}
{"url": "https://www.24chasa.bg/novini/article/7729655", "text": "Разширяването на ролята на финансовите инструменти в новия програмен период 2021-2027 г. и бизнес развитието на Европейския инвестиционен фонд – това са сред водещите теми на Годишната среща на акционерите във Фонда, която се провежда на 24 и 25 октомври в София по покана на Българската банка за развитие. „ЕИФ е най-големият пул с финансови инструменти в Европа. Днес се фокусираме върху ползите за развитието на бизнеса от прилагането на досегашните програми за финансиране и как опитът от настоящия програмен период може да намери приложение в следващия“, заяви Стоян Мавродиев по време на официалното откриване на форума. В стратегическия диалог по общи приоритети участваха висши мениджъри на 26 частни и публични финансови институции от 16 държави, както и представители на Европейския инвестиционен фонд (ЕИФ) и мажоритарните акционери – Европейската инвестиционна банка (ЕИБ) и Европейската комисия (ЕК). „Преди 4 години, когато бе създаден Европейският фонд за стратегически инвестиции, имаше много критици, защото беше иновационен финансов инструмент“, каза депутатът в Европейския парламент Ева Майдел, която беше сред участниците във форума. Днес става ясно, че ЕФСИ е устойчиво решение, довело до увеличение на БВП на ЕС с 0,9% и до създаване на допълнителни 1,1 млн. работни места. „Затова ще продължим тази формула и от 2021 година в европейския бюджет, като Програмата “InvestEU” ще бъде водещият инструмент за подкрепа на инвестициите на ЕС“, допълни Майдел, която бе докладчик за групата на ЕНП по доклада за прилагането на ЕФСИ. 25% от средствата по “InvestEU” са заделени за прилагащи партньори като националните банки за развитие. Според г-жа Майдел това ще улесни местния бизнес, който може да кандидатства за финансиране директно към тях, вместо към Европейската инвестиционна банка. Българската банка за развитие е акционер в ЕИФ от 2003 г, когато е подписано и първото гаранционно споразумение между банката и Фонда. Групата на ББР има няколко успешни съвместни програми с ЕИФ: микро-финансиране по Програма „Прогрес“, контра-гаранция по Програма „КОСМЕ“/План „Юнкер“ за ББР и Националния гаранционен фонд, гаранция за Микрофинансиращата институция „Джобс“ по Програма „Прогрес“ и участие в Инициативата SIA (Social Impact Accelerator). Мажоритарни акционери на ЕИФ са ЕИБ с 58,53 % от капитала и ЕС, представляван от ЕК, с 29,71%. Миноритарният дял от 11,76% се държи от 34 финансови институции от публичния и частния сектор, сред които и ББР.", "date": "2019.10.25", "title": "ББР събра 26 европейски финансови институции на среща в София"}
{"url": "https://www.24chasa.bg/novini/article/7729656", "text": "В средносрочната бюджетна прогноза, публикувана на сайта на Министерството на финансите /МФ/, се запазва целта за достигане до балансирана бюджетна позиция през 2020 г. и запазването й през следващите години. Растежът на БВП ще достигне 3,3 на сто през 2020 г., движен от вътрешното търсене, и ще достигне 126 769 млн. лева, смятат в МФ. Икономическият растеж ще се запази на ниво от 3,3 на сто в периода 2021-2022 г. и в края на 2022 година БВП ще достигне 143 355 млн. лв. Вътрешното търсене ще остане водещо за растежа на БВП по линия както на потреблението, така и на инвестициите, пише в средносрочната прогноза. Изразени като процент от БВП, и при приходите, и при разходите за периода 2020-2022 г. се наблюдава тенденция на спад от 36,9 на сто до 35,0 на сто, а в номинален размер параметрите на тези показатели се увеличават, като от 46 826,5 млн. лв. за 2020 г. се очаква да достигнат 50 142,9 млн. лв. през 2022 г. При отчетено положително салдо на сектор \"Държавно управление\" (на начислена основа) за 2018 г., през 2019 г. се очаква бюджетното салдо също да бъде положително в размер на 0,05 на сто от БВП. В средносрочен план се очаква дефицит за 2020 г. в размер на 0,1 на сто от БВП и излишък съответно от 0,5 на сто и 0,1 на сто от БВП за 2021 г. и 2022 г., се посочва в средносрочната бюджетна програма. Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряването на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица. През 2020-2022 г. ще продължи реализирането на мерките, насочени към повишаване на привлекателността на учителската професия и мотивацията на действащите учители и за насърчаването на зрелостниците с високи образователни резултати да получат педагогическо образование и да постъпват на работа в образователната система. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система. Ще продължи реализирането на мерки по оптимизиране на структурата на разходите за различните видове медицински дейности, лекарствени продукти и медицински изделия на базата на договаряните обеми и стойности. Изграждането на Национална здравна информационна система посредством използване на нови технологии в областта на електронното здравеопазване е сред приоритетите, с които се цели подобряване на качеството и ефективността на процесите в системата на здравеопазването. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 г., одобрен с РМС нр. 3/04.01.2018 г., като освен за увеличение на средствата за персонал са предвидени и допълнителни средства за изпълнение на международните договори във връзка с придобиването на нов тип боен самолет (транспорт и застраховки) и за изграждане на интегрирана система и инфраструктура за усвояване, експлоатация и осигуряване на новия тип боен самолет. Пенсионната политика в периода 2020-2022 г. предвижда от 1 януари на всяка календарна година да продължи увеличаването на възрастта за придобиване на право на пенсия с по 2 месеца за жените и с по 1 месец - за мъжете, както и на необходимия осигурителен стаж за придобиване на право на пенсия с по 2 месеца и за двата пола. Тежестта по чл. 70, ал. 1 от КСО за всяка една година осигурителен стаж, която ще се прилага при изчисляване на размерите на новоотпуснатите пенсии, се запазва на достигнатото през 2019 г. ниво от 1.2 пункта. От 1 юли 2020 г. всички пенсии, отпуснати до 31 декември 2019 г., се увеличават с 6,7 процента. За 2021 и 2022 г. тежестта на една година осигурителен стаж в пенсионната формула се запазва в размер на 1.2, като от 1 юли на съответната година пенсиите, отпуснати до 31 декември на предходната календарна година, се осъвременяват по т.нар. швейцарско правило. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. - за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 г. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лв. Максималният осигурителен доход за всички осигурени лица се запазва в размер на 3000 лв. Очакванията на Министерството на финансите е да се запази тенденцията към намаляване на съотношението на държавния дълг спрямо прогнозното ниво на БВП от 18,6 на сто към края на 2019 г. до 17,0 на сто - в края на 2022 г. Нивото на консолидирания дълг на сектор \"Държавно управление\" се очаква да продължи да спада, движейки се между 25,1-26,1 млрд. лева.", "date": "2019.10.25", "title": "Министерството на финансите предвижда ръст на БВП от 3,3%"}
{"url": "https://www.24chasa.bg/novini/article/7729782", "text": "Близо 7000 души няма да могат да гласуват в изборния ден заради интелектуални затруднения и поставянето им под запрещение от техните близки и съда. По този начин правото им да взимат решения е отнето. Това се случва въпреки конвенция на ООН за хората с увреждания, която България се е съгласила да спазва, предаде  Може да звучи недопустимо за света, но у нас има близо 7000 души, чийто подпис не значи нищо. И желанията им не значат нищо. Те са никой за държавата, защото някой им е поставил диагноза \"запретени\" - хора, които не могат да избират нито покупките, нито кмета си, защото се смята, че не го правят правилно. \"Запрещението като мярка законова е нещо, което вече е остаряло като форма и затова ние настояваме то да бъде премахнато\", казва Иво Борджиев, социален работник, Фондация \"Светът на Мария\". И ООН отдавна настоява за същото - \"на хората с увреждания трябва да бъде дадена възможност за активно участие в процеса на вземане на решения относно политиките и програмите, включително тези, които пряко ги засягат\". Въпреки че страната ни се е съгласила с това изречение, тя все още позволява правата на хора с интелектуални затруднения да бъдат отнети и тези хора да бъдат пращани в институции, в които никой да не ги чува.", "date": "2019.10.25", "title": "7000 души с интелектуални затруднения няма да могат да гласуват"}
