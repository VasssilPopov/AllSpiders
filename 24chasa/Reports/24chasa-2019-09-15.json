{"url": "https://www.24chasa.bg/novini/article/7656024", "text": "Първата по конституция държавна фигура у нас - председателката на Народното събрание Цвета Караянчева, пострада в катастрофа в неделя сутринта. Парламентарната шефка е добре, има само фрактура на рамото, успокои самата тя със съобщение във фейсбук профила си, докато все още се вихреха догадки за реалното ѝ състояние след сблъсъка между колата на Националната служба за охрана и друг лек автомобил на пътя Силистра - Шумен. В събота Караянчева бе в Силистра, за да участва в отбелязването на празника на града, в неделя е пътувала оттам.  Инцидентът е станал около 10,30 ч до разклона за село Върбак. Зелено “Ауди А4”, управлявано от жена на 31 г., излизало от ляв завой. Шофьорката видяла кортежа на НСО, който точно приключил изпреварване и се връщал в лентата си. Опитала се да направи път на гардовете, но попаднала на опесъчен терен. Автомобилът е поднесъл и се блъснал в банкета. Така жената зад волана на аудито изгубила контрол над колата и тя навлязла в насрещното платно. но колата на председателката била ударена в лявата част. От сблъсъка Караянчева пукнала дясната си ключица, бе първоначалното съобщение.  В 13 ч в неделя това бе потвърдено и от пресцентъра на НС, по-късно стана ясно, че счупването е в ставата. В колата, участвала в сблъсъка с лимузината на НСО, пътувало семейство - майката зад волана, съпругът ѝ, на 33 г., и 10-годишното им дете. В автомобила на НСО заедно с Цвета Караянчева са пътували още трима души, допълни той. Веднага след инцидента на място пристигнали линейки, шефът на полицията, окръжният прокурор на Шумен Маргарита Георгиева. Пострадалите - Караянчева, мъжът и детето, били откарани в болницата в Шумен. съобщиха шуменските медици и от МВР. Шофьорите са тествани за алкохол и дрога, пробите им са отрицателни. “Тя е правоспособен водач, не е употребила алкохол”, каза за шофьорката на аудито още от мястото на произшествието старши комисар Ялчън Расим, директор на ОДМВР - Шумен. Малко по-късно от София изпратиха хеликоптер, който да докара председателката на парламента в столицата. Следобед стана ясно, че тя е приета в болница “Лозенец”, бивша Правителсвена. “Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Добре съм и ви благодаря за загрижеността. Имам счупена раменна става. Изказвам своите Доколкото съм информирана, и останалите участници в катастрофата са добре”, публикува в социалната мрежа самата Караянчева, след като бе прегледана. Заради удара участъкът бе затворен за 3 часа, докато течеше оглед, а движението се осъществяваше по обходен маршрут. “Провежда се оглед по започнало досъдебно производство. Огледът е първото действие, което се наблюдава от районната прокуратура в Шумен. Към настоящия момент няма да изнасяме повече данни, защото не разполагаме с такива, в процес на събиране на доказателства сме. Делото се води за престъпление по транспорта”, каза окръжният прокурор Маргарита Георгиева. От прокуратурата назначиха Взети са показания от водачите им. “След като бъдат разпитани свидетелите, след като бъде изготвена експертизата, можем да кажем как точно е настъпило пътното произшествие и съответно кой е виновният водач”, каза и районният прокурор Соня Александрова. От МВР съобщиха за инцидент на пътя Силистра - Шумен още час след катастрофатата, но лаконично и без да се споменава участието на автомобила на НСО с парламентарната шефка в него. Бе посочено, че аудито е навлязло в насрещното. От службата за охрана пък изтъкнаха в съобщението си, че благодарение на бързата и точна реакция на шофьора на НСО са ограничени щетите при удара. Оттам добавиха, че виновникът за инцидента ще стане ясен след приключване на разследването. “Г-жа Караянчева пристигна тук в стабилно състояние. Имаше силни болки. Предстои ѝ операция, за да оправим фрактурата в лявата ѝ раменна става.” Това разказа пред журналисти вчера вечерта директорът на Университетска болница “Лозенец” проф. д-р Любомир Спасов. Когато пристигна, бяха направени всички видове изследвания - скенер, магнитен резонанс, ехография на коремни органи и др., обясни д-р Спасов. На въпрос какво е наложило транспортирането с хеликоптер, той заяви: “Никой не може да се ориентира какво е било състоянието след катастрофа, дали има вътрешен кръвоизлив, или не. Тук направихме скенер на главата, шийните прешлени. В спешни ситуации това се преценява на място. Аз я видях тук. Тя беше в стабилно състояние, но с много силна болка по време на транспорта. Обезболихме я и я изследвахме.” Възстановяването на г-жа Караянчева сега зависи от много фактори, но предполагам, че до рамките на един месец тя ще бъде абсолютно възстановена и трудоспособна, изрази увереност шефът на болницата. По мои данни тя е единственият пострадал в катастрофата, добави той. Катастрофата с кортежите на президента Първанов, премиерите Бойко Борисов и Сергей Станишев, малтийския президент и няколко инцидента, докато возят първата дама Десислава Радева, са част от историята на транспортните произшествия на Националната служба за охрана. Само за последната година драмите с Радева бяха две. Първо колата ѝ карала без включени специални светлини и патрулка ги преследва няколко километра, тъй като автомобилът минал на червено при хотел “Хилтън”. Заключението на МВР бе, че униформените не са нарушили правилата. После шофьорът ѝ от НСО навлезе обратно на движението в еднопосочната ул. “Фритьоф Нансен” в София, за да паркира пред бутик, а буден гражданин разпространи кадри във фейсбук как мъжът спори с катаджия. В крайна сметка шофьорът бе глобен с 30 лв. Преди няколко години пък кола на НСО, ползвана от шефа на Върховния касационен съд Лозан Панов, се оказа с липсващи болтове на дясната задна гума. Те били разхлабени и изпаднали. Панов сам съобщи за случката, а до инцидент не се стигна. През 2013 г. се оказа, че службата вози тогавашния премиер Пламен Орешарски в кола без задължителната застраховка “Гражданска отговорност”. Тя изтекла през 2010 г. и не била подновена. През 2011 г. пък НСО признаха, че са виновни за удар. Тогава кортежът на президента при излизане от паркинга на театър в Хасково отнел предимство на друга кола. Същият месец “Фолксваген Пасат” бе ударен от кола от кортежа на премиера Бойко Борисов на връщане от Годеч към София. И в двата случая колите с президента и премиера не са били замесени в инцидента. През септември 2010 г. автомобили от ескорта на президента Първанов предизвикаха пътен инцидент в района на Ловеч, когато държавният глава бе на посещение в Севлиево. Автомобилите от кортежа са навлезли в насрещното движение и засекли бус, като го изтласкали от пътя. Проблемна ситуация се създаде и с кортежа на премиера Сергей Станишев - блъсна кола през 2008 г. на магистралата, докато отиваше към Варна. Станишев не бе в ударилата се кола. В София пък кола на НСО блъсна пешеходец пред парламента пред очите на катаджия. При инцидента автомобилът опитвал ляв зявой. Кола на службата удари и катаджия през 2010 г. на бул. “Цариградско шосе”, докато проверявал друга кола. Размина се с охлузвания. Има и случай на магистрала, когато се удариха автомобил на държавните гардове и кола, в която се возела бременна жена. Най-тежък бе инцидентът с кортежа на малтийския президент Гуидо де Марко близо до Дупница през 2001 г. При катастрофата почина 31-годишният служител на НСО Стефан Янчулев. На пътя до село Мурсалево камион поднесъл в насрещното. Оперативната кола се ударила в него в опит да предпази основната, в която е пътувал малтийският президент. Още няколко коли от кортежа влезли във верижната катастрофа. ", "date": "2019.09.15", "title": "Караянчева с извадено рамо, шофьорът на НСО избегна трагедия с дете (инфографика)"}
{"url": "https://www.24chasa.bg/novini/article/7655807", "text": "Учителската професия е съзидателна професия. Много професии ще изчезнат в бъдещето, но смятам, че учителската ще остане.Това заяви министърът на образованието Красимир Вълчев в предаването по \"120 минути\" по  . \"Смятам, че средната учителска заплата трябва да бъде 120% над средната за страната. Младите хора са най-важните в тази сфера. Другото, което е необходими, е уважението към учителя. Винаги апелирам към родителите да учат децата си да уважават учителите\", каза той. \"\"Основната задача на учителя е да се подготви за час, да мотивира децата за учене, т.е. чисто учебната и възпитателната част. За съжаление, живеем в свят, в който има мащабни предизвикателства, свързани с възпроизводството на неграмотността. Записахме над 40 хил. деца отново в училище. В повечето случаи говорим за липса на отношение към образованието. Социално-културните причини са основните. Чрез общите усилия на институциите се опитваме да го предотвратим\", обясни Вълчев. \"За съжаление сме изтървали няколко поколения. Имаме редица училища, в които има проблем и не се полагат достатъчно усилия. Рискуваме да станем съучастници на поредното поколение неграмотници\", смята министърът. По думите му в това трябва да се включат както родителите, така и институциите, но вече са изтървани няколко поколения. \"Ограничихме отпускането на семейни и социални помощи, за по-дълго време се спират дори и енергийните помощи. Помощите за първи клас ще се дават на две части, като втората ще бъде обвързана с посещаемостта в училище. Назначили сме и над 200 медиатори\", обясни още министърът на образованието. Той съобщи още, че тази година първокласниците ще са над 60 000. За външното оценяване министърът посочи, че това не е матура или елиминаторен изпит. Той служи само за целите на анализа на системно ниво – на ниво училище и отделен ученик, обясни министърът.", "date": "2019.09.15", "title": "Вълчев: Средната учителска заплата трябва да бъде 120% над средната за страната"}
{"url": "https://www.24chasa.bg/novini/article/7655818", "text": "Дъщерите на Наим Сюлейманоглу Сезин и Есин Сюлейманоглу са подали иск в съда срещу чичо си Мухаррем Сюлейманоглу и филмовата къща, която снима игрален филм за живота и спортната кариера на покойния щангист под заглавие \"Джобният Херкулес: Наим Сюлейманоглу\". В исковата молба дъщерите на Наим твърдят, че \"според сключения договор между Мухаррем Сюлейманоглу и продуцентската къща, хонорар за филма щял да получи само чичото. А ако филмът, който се планира да бъде пуснат по екраните през октомври или ноември т.г. има касов успех, тогава сестрите щели да получат по един апартамент\". В същия иск дъщерите обвиняват чичо си, че предоставил три броя от медалите /вероятно става дума за олимпийските медали/ на Наим за ползване и снимане във филма, без да е получил разрешение от тях като негови наследници. \"Според сценария на филма, в него ще бъдат показани някои моменти, които би трябвало да останат семейна тайна и ако бъдат показани може да се окажат унизителни за нас. Настояваме да се вземат отсега мерки и да бъде спрян филмът, за да не се допусне това, както и да получим обезщетение за евентуални негативни последици за нас\", поискали дъщерите на Наим, се отбелязва в публикация във в. \"Стар\". От продуцентската къща Дижитал япъм еви публикуваха опровержение на тиражираните твърдения. \"Съществува договор между Дижитал япъм еви и Мухаррем Сюлейманоглу, според който той предоставя правата за снимане и разпространение на игрален филм, тв сериал, документален филм по авторската му книга \"Брат ми Наим: Джобният Херкулес Наим Сюлейманоглу\", която предстои да бъде издадена. В договора няма негативни моменти, както се твърди. Сценарият на филма е изготвен според тази творба, ползвани са информации, репортажи и интервюта, правени приживе с легендарния щангист. Няма никакви критични моменти, които да са семейна тайна и биха били унизителни за дъщерите му, ако се покажат на екрана. Филмът е изграден около детските години, състезателната кариера на щангиста и борбата, която води за запазване на етническата си идентичност, която го въздига в кумир за обществото в Турция, усилията, които полага за престижа на турската тежка атлетика в света\". По въпроса за медалите, от продуцентската къща твърдят, че не са им предоставяли оригинали. \"При снимането на трите олимпийски медала на покойния легендарен щангист не се ползват оригиналните медали, а техни копия, поради което твърденията за каквато и да било незаконно ползване са абсолютно неверни\", се посочва в съобщението на продуцентската компания. До кончината на Наим двете му дъщери Сезин и Есин, а също и майка им, която няма сключен брак с Наим, поддържаха здрави връзки с роднините - с чичото Мухаррем, с бабата - майката на Наим и т.н. В завещанието си обаче Наим поиска от брат си Мухаррем да открие първородната му дъщеря Секаи Мори, която е японка, и тя да бъде включена като негова наследница. Мухаррем успя да открие Секаи Мори, но това развали отношенията в родата. Дъщерите и майка им се обявиха против. Стигна се до съдебен процес. В рамките на процеса бе направена ексхумация на тялото на Наим, взеха се ДНК проби, с които се доказа бащинството му на Секаи Мори.", "date": "2019.09.15", "title": "Дъщерите на Наим Сюлейманоглу съдят чичо си\nи продуцентите на биографичния филм за щангиста"}
{"url": "https://www.24chasa.bg/novini/article/7655831", "text": "България счита Индонезия за приоритетен партньор в Югоизточна Азия с нарастваща икономическа и политическа тежест и с добър пример за това как различни религии могат да живеят в разбирателство, мир и толерантност. Това каза министърът на външните работи Екатерина Захариева в изявление след срещата си с индонезийския външен министър Ретно Марсуди, предаде БТА. Захариева поясни, че това е първа визита на външен министър на Индонезия в България от 25 години насам. Марсуди утре ще открие бизнесфорум, на който ще бъде подписано споразумение за сътрудничество между двете търговско-промишлени палати. Тя ще открие и индонезийски кът в Националната галерия. Захариева и Марсуди са се разбрали да се засили секторното сътрудничество в областта на инвестициите, високите технологии, търговията, културата и образованието. Около 222 млн. щ. д. е търговският обмен между двете страни за 2018 г., отбеляза Захариева и посочи, че търговията между двете страни се е увеличила със около 190 процента, а за първите месеци на 2019 г. - с над 300 процента. Министрите са обсъдили и увеличаването на туристическия обмен. През миналата година страната ни е посетена от около 6000 индонезийци, което представлява ръст от 24 процента. Захариева и Марсуди са говорили и за подобряване на визовите услуги за индонезийските граждани. Обсъдена е била възможността за отваряне на офиси за предоставяне на визови услуги, каза българският външен министър. България е един от най-силните приятели на Индонезия в ЕС и можете винаги да разчитате на нас за подкрепа по отношение на европейските въпроси, отбеляза още Захариева. Ретно Марсуди посочи, че България и страните от Централна и Източна Европа имат огромен потенциал за сътрудничество и ангажиментът на Индонезия е да се подобрят още двустранните отношения със страната ни. Имали сме много добър обмен както по регионални, така и по международни въпроси, през следващата седмица предстои срещата на Генералната асамблея на ООН в Ню Йорк, където също ще обменим информация по въпросите, които представляват интерес за страните от Южния Пасифик, така че диалогът между нашите страни продължава и той е много важен както за Иноднезия, така и за България, каза още тя.", "date": "2019.09.15", "title": "Захариева: Считаме Индонезия за приоритетен партньор в Югоизточна Азия"}
{"url": "https://www.24chasa.bg/novini/article/7655837", "text": "Възрастен мъж от Русе загина при пожар в дома си. Огънят пламнал на четвъртия етаж в жилищен блок в квартал „Дружба” 1 днес по обяд. Мъжът живеел сам, предаде  . Съседи разказаха, че след като видели силния дим, се опитали да му помогнат, и дори разбили вратата. Мъжът обаче отказал да излезе. От страх да не пострадат, живеещите във входа напуснали сградата. Три пожарни автомобила гасиха пламъците. Има нанесени щети и върху съседните апартаменти. Причините за инцидента тепърва ще се изясняват.", "date": "2019.09.15", "title": "Възрастен мъж загина при пожар в дома си в Русе"}
{"url": "https://www.24chasa.bg/novini/article/7655875", "text": "В понеделник по обед “Биовет Пещера” официално отваря врати на новия завод за производство на фармацевтични продукти и фуражни добавки. Общият размер на инвестицията е 300 млн. лв., от които 200 млн. лв. са финансирани със заем по плана “Юнкер” през 2018 година. Производствените мощности разкриват над 200 нови работни места за висококвалифицирани работници и специалисти в сферата на биотехнологията, химията и инженерството. Този проект е част от стратегията на дружеството за растеж като фармацевтична компания, базирана в ЕС. Успешното реализиране на тази инвестиция води до 50% увеличаване на производствения и ферментационния капацитет на дружеството. На събитието се очакват да присъстват много официални лица, представители на централната и местната власт, народни представители и чуждестранни гости. ", "date": "2019.09.15", "title": "“Биовет” отваря  новия  си завод за лекарства  и фуражни добавки"}
{"url": "https://www.24chasa.bg/novini/article/7655847", "text": "Локализиран е пожарът в Рила, в района на Сухото езеро, предаде  . Днес в гасенето се включиха и доброволци, които вървяха километри пеша, за да стигнат до мястото на стихията, над 2000 метра надморска височина. Два дни пожарникари, паркови служители, служители на ЮЗДП и доброволци носиха на гръб пръскачки, за да гасят огъня, обхванал клек и хвойна в скалите. Трудности създаваха и паднали клони на дървета. В борбата с огъня се включи и хеликоптер.", "date": "2019.09.15", "title": "Пожарът край Сухото езеро в Рила е локализиран"}
{"url": "https://www.24chasa.bg/novini/article/7655850", "text": "Най-малко 12 души загинаха, а десетки други се водят за изчезнали след преобръщането на туристическа лодка в река Годавари в югоизточния индийски щат Андхра Прадеш, съобщава  . На борда на плавателния съд е имало 63 души, голяма част от тях туристи. Тече спасително-издирвателна акция, в която са се включили водолазни екипи и хеликоптери. Открити са телата на 12 души, 17 души са спасени, съобщиха от полицията. Река Годавари е особено пълноводна през последната седмица, а течението й е доста бързо. Предполага се, че причина за инцидента е претоварването на лодката и занижените стандарти за безопасност.", "date": "2019.09.15", "title": "Туристическа лодка се преобърна в Индия, най-малко 12 загинаха"}
{"url": "https://www.24chasa.bg/novini/article/7655877", "text": "Първи сняг заваля в планината Ерджийес в Централна Турция, съобщи турската телевизия СиЕнЕн-Тюрк. Снегът е завалял през нощта, след като преди това е валял силен дъжд и градушка, предаде БТА. Дебелината на снежната покривка в планината достига до десет сантиметра. Температурите в района са около 5 градуса по Целзий. Планината Ерджийес (в окръг Кайсери) е известна със ски курортите си.", "date": "2019.09.15", "title": "Първи сняг в Турция (Снимки)"}
{"url": "https://www.24chasa.bg/novini/article/7655884", "text": "Голяма площ треви между селата Ягодово и Крумово в община Родопи е обхваната от пламъци. Огнената стихия е достигнала и до фургон, както и лозов масив. Четири екипа на пловдивската пожарна са на място, съобщи дежурният в пожарната, предаде  Малко по-рано днес огнеборците потушиха и пожар на сухи треви край село Белащица. 5 екипа гасиха пожара там, като е засегната и изоставена барака. И на двете места няма данни за пострадали хора.", "date": "2019.09.15", "title": "Пожар между Ягодово и Крумово, стихията достигна до фургон и лозов масив"}
{"url": "https://www.24chasa.bg/novini/article/7655888", "text": "Стотици хора бяха евакуирани заради наводненията в Югоизточна Испания, съобщиха днес испанските спасителни служби, цитирани от Франс прес. Два къмпинга бяха евакуирани в провинция Аликанте, съобщи говорител на регионалните спешни служби на Валенсия. В община Алморади бе наредена частична евакуация на населението, след като преминаващата през района река Сегура преля, предаде БТА. По последни данни на испанското вътрешно министерство общо 3500 души са евакуирани заради буреносното време, което нанесе сериозни материални щети в Югоизточна Испания. Проливните валежи доведоха до наводнения, отнели живота на шестима души. Нарушено бе движението по пътищата и железопътните линии. Най-сериозни са наводненията в регионите на Валенсия и Мурсия и в Андалусия. Телевизиите разпространиха кадри как военните евакуират с лодки и хеликоптери хора, озовали се в капана на придошлата вода. Опасността все още не е преминала, заяви пред журналисти испанската министърка на отбраната Маргарита Роблес.", "date": "2019.09.15", "title": "Стотици евакуирани заради наводненията в Испания (Снимки)"}
{"url": "https://www.24chasa.bg/novini/article/7655913", "text": "Екипи на пожарната помагаха да се извади шофьор, катастрофирал в дърво, предаде  Инцидентът е станал край село Васил Друмев. От полицията посочиха, че водачът на \"Ивеко\" е самокатастрофирал. Той е 20-годишен, правоспособен, транспортиран е в болница. Има фрактури на двата крака, травми, в тежко състояние е.", "date": "2019.09.15", "title": "Пожарникари вадиха шофьор, забил се с бус в дърво"}
{"url": "https://www.24chasa.bg/novini/article/7655951", "text": "Външният министър Екатерина Захариева с първи коментар в предаването  за шпионския скандал. Екатерина Захариева обясни, че няма нищо общо между изложбата, организирана на 9-ти септември, която изостри отношенията между България и Русия и разследването по шпионския скандал. „Беше тежка седмица за хората, които работят срещу българските интереси. Те нямат нищо общо с тези, които обичат Русия. Става въпрос за обвинения срещу конкретен човек. Това няма нищо общо с българското външно министерство. Очаквам ДАНС и прокуратурата да си вършат работата и когато някой работи срещу интересите на страната ни, те да го разследват. Надявам се отношенията между България и Русия да не пострадат”, заяви Захариева. Тя допълни, че страната ни се опитва да развива партньорски отношения с Русия на базата на зачитане на взаимните интереси.", "date": "2019.09.15", "title": "Захариева: Няма нищо общо между изложбата за 9 септември и шпионския скандал"}
{"url": "https://www.24chasa.bg/novini/article/7655954", "text": "Приключиха изследванията на г-жа Караянчева. Сега я качваме в операционната. Има фрактура на лява раменна става и тя трябва да бъде оправена. Това каза днес на брифинг директорът на Университетска болница “Лозенец” проф. д-р Любомир Спасов. По-рано днес автомобилът, в който председателят на парламента Цвета Караянчева пътува по пътя Шумен-Силистра, катастрофира. Караянчева бе транспортирана от шуменската болница с хеликоптер. Когато пристигна ѝ бяха направени всички видове изследвания- скенер, магнитен резонанс, ехография на коремни органи и др., обясни Спасов. На въпрос какво е наложило транспортирането ѝ с хеликоптер, той заяви: Никой не може да се ориентира какво е било състоянието ѝ след катастрофа, дали има вътрешен кръвоизлив или не. Тук направихме скенер на главата, шийните прешлени. В спешни ситуации това се преценява на място. Аз я видях тук. Тя беше в стабилно състояние, но с много силна болка по време на транспорта. Обезболихме я и я изследвахме. Възстановяването на г-жа Караянчева сега зависи от много фактори, но предполагам, че до рамките на един месец тя ще бъде абсолютно възстановена и трудоспособна. По мои данни тя е единственият пострадал в катастрофата, каза още той.", "date": "2019.09.15", "title": "Караянчева влиза в операционната, състоянието й е стабилно"}
{"url": "https://www.24chasa.bg/novini/article/7655965", "text": "Протестиращите в Хонконг се изплъзнаха на полицията и се движат из вечерния град след протеклото предимно мирно шествие по-рано днес, предаде ДПА. Протестиращите, облечени в черно, се сблъскаха с облечени в бяло жители на Фортрес Хил и Норт Пойнт - два квартала, често свързвани с триадите и с неотдавна пристигнали мигранти от континентален Китай. Полицейското присъствие в града е засилено, водни оръдия и части на полицейските сили за борба с безредиците ги следват отблизо. Три станции на метрото бяха затворени днес, след като протестиращи разбиха входовете им. Мнозина бяха принудени да избягват полицията пеша в продължение на няколко километра. С напредването на вечерта много протестиращи се отделиха, изхвърляйки дрехите, които ги идентифицират като участници в протестите. Те се преобличат в тениски, дадени им от случайни наблюдатели, в опит да избягват полицейски обиски. При протестите близо до местния Законодателен съвет и централното правителство днес следобед полицията използва водно оръдие и гранати със сълзотворен газ, а протестиращи хвърляха камъни и коктейли \"Молотов\" над загражденията. Протестиращи подпалиха няколко барикади, докато се оттегляха от административния комплекс.", "date": "2019.09.15", "title": "Протестите в Хонконг продължават и вечерта"}
{"url": "https://www.24chasa.bg/novini/article/7655971", "text": "Лично аз съм много горд с Договора от Преспа, договор, който ще остане в историята, заяви лидерът на гръцката опозиционна партия СИРИЗА Алексис Ципрас, отговаряйки на пресконференция в рамките на международния панаир в Солун, цитиран от кореспондента на Македонската информационна агенция (МИА) и македонското електронно издание “МКД“ Бившият гръцки премиер коментира политическата цена, казвайки, че въпреки че е огромна, той не се колебае и се гордее, че е направил това, тъй като това е крачка напред за Гърция и за укрепване на доверието в страната, съобщава кореспондентът на МИА от Солун. \"Споразумението от Преспа е споразумение, което ще остане в историята. Аз лично съм много горд с него, два пъти горд, защото не отстъпих въпреки очевидната политическа цена, която бих платил, след като видях абсолютно лицемерната позиция на тогавашния опозиционен лидер. Два пъти съм горд. Веднъж съм горд, че разсякох Гордиевия възел във външната ни политика, поставяйки основите и предпоставките за мир и добросъседство, като създадох съюзник, който за съжаление имахме като враг срещу нас в предишни години. Ние запазихме гръцкия характер, културното наследство на Македония “, каза Ципрас. По отношение на реакциите на гражданите, особено от северната част на страната, бившият гръцки премиер ги призова да седнат и да помислят трезво дали Гърция с Договора от Преспа спечели или загуби позиции, особено дали страната спечели или загуби, когато спечели съюзник в регионът не е оставил отворена вратата за, както каза Ципрас, „трети страни да играят решаваща роля в Балканския регион, и по-специално на границата“. Успоредно с това той отново критикува „Нова демокрация“ за лицемерната им позиция по сделката, предаде \" \". „Нека седят трезво и като цяло направят собствени изводи за онази лицемерна позиция, лицемерието на тогавашната опозиция, която говореше за предателство, и сега казва за тази иначе „коварна сделка“, че не само ще се придържа към нея, но и ще следи за нейното изпълнение, както Дора Бакояни каза. Нека всички стигнат до заключение за това кое е популизъм и кое не е популизъм “, каза Ципрас на днешната пресконференция в Солун, отговаряйки на въпрос на журналист.", "date": "2019.09.15", "title": "Ципрас: Горд съм с договора от Преспа"}
{"url": "https://www.24chasa.bg/novini/article/7655990", "text": "Британските либералдемократи обещаха да отменят Брекзит, ако дойдат на власт на следващите избори, предаде Би Би Си. Позицията бе одобрена днес на партийна конференция в Борнемут, предаде  . По-рано партията подкрепяше нов референдум или „Народен вот“, заявявайки, че е води кампания в подкрепа на оставането в Европейския съюз. Лидерката на партията Джо Суинсън заяви след вота: „Ще направим всичко по силите си да се преборим за нашето място в Европа и да спрем Брекзит“. Тя потвърди, че преди свикването на избори либералдемократите ще продължат работа с други опозиционни партии в подкрепа на нов референдум и осуетяване на „опасния“ вариант за Брекзит без сделка.", "date": "2019.09.15", "title": "Британските либералдемократи искат отмяна на Брекзит"}
{"url": "https://www.24chasa.bg/novini/article/7655480", "text": "Колата на председателя на Народното събрание Цвета Караянчева е претърпяла пътен инцидент, потвърдиха за БТА от пресцентъра на парламента. Цвета Караянчева не е пострадала при инцидента. Очаква се компетентните органи, МВР и НСО да дадат повече информация по случая. По първоначална информация отсрещната кола е виновна за катастрофата. Сблъсъкът е станал край Хитрино на позволено за изпреварване място, информира от МВР.                                                                                                                                                                                                                                                                                                                                 ", "date": "2019.09.15", "title": "Катастрофа с кортежа на Цвета Караянчева"}
{"url": "https://www.24chasa.bg/novini/article/7655483", "text": "Канадски палеонтолози са открили фосили на хищник на 500 милиони години, смятан за прадядото на скорпионите и паяците, съобщи Си Би Ес, позовавайки се на публикация в сп. \"Нейчър\". Въпреки дребния си размер - не повече от 2,5 сантиметра, древното създание, наречено Mollisonia plenovenatrix, изглежда страховито - изпълкнали яйцевидни очи, глава като швейцарско армейско ножче, черупка, наподобяваща брониран щит, многобройни крайници, способни да улавят, мачкат и дъвчат, предаде БТА.  Учени от Кралския музей на Онтарио в Торонто са открили фосилите на хищното водно създание в шистите Бърджис в Британска Колумбия - седименти отпреди повече от 500 милиона години. Една от най-впечатляващите характеристики на древния хищник са неговите хелицери - устни придатъци, наподобяващи остри резци и предназначени да улавят плячка. Наличието им свидетелства, че Mollisonia plenovenatrix спада към отделен подтип членестоноги, известен като Хелицерови, към който се числят паяците и скорпионите. Находката показва, че представителите на този подтип са се появили по време на Камбрийската експлозия и вероятно са заели празна екологична ниша.", "date": "2019.09.15", "title": "Кой е прадядото на паяците и скорпионите"}
{"url": "https://www.24chasa.bg/novini/article/7655490", "text": "Води се досъдебно производство за инцидента на бензиностанция в Добрич, при който газовата уредба на таксиметров автомобил при зареждане с метан се е взривила. Това съобщи пред медиите временно изпълняващият длъжността административен ръководител на окръжната прокуратура Златко Тодоров. По думите му при произшествието, сигналът за което е подаден около 20 часа на 14 септември, са пострадали две жени - майка и дъщеря, като по-възрастната - около 60-годишна, по-късно е починала. Направен е оглед на мястото на инцидента, разпитани са свидетели, назначени са съдебно-медицинска и техническа експертизи, каза Тодоров. Той добави, че след като излязат резултатите от експертизите, ще може да се посочи и причината за взрива. Бензиностанцията е затворена, заяви временно изпълняващият длъжността окръжен прокурор.", "date": "2019.09.15", "title": "Разследват инцидента на бензиностанция в Добрич, при който загина жена"}
{"url": "https://www.24chasa.bg/novini/article/7655492", "text": "С пукната ключица е председателката на Народното събрание Цвета Караянчева, разбра \"24 часа\". Тя пострада при катастрофа край Шумен. Новината бе потвърдена и от пресцентъра на НС. По първоначални данни на главен път Шумен–Силистра, на около 150 м след разклона за село Върбак, 31 – годишна водачка на лек автомобил при ляв завой навлязла в опесъчен участък, губи контрол над колата и се ударя в насрещно движещ се лек автомобил. В него се е возила Цвета Караянчева. Шофьорът на НСО видял какво се случва и успял с маневра да завърти колата така, че уъдарът да е встрани, а не челно. В момента Караянчева е в хеликоптер, който я транспортира от Шумен към София, каквато е процедурата.", "date": "2019.09.15", "title": "Караянчева с пукната ключица, шофьорът извъртял автомобила, за да е страничен удар"}
{"url": "https://www.24chasa.bg/novini/article/7655501", "text": "Стотици протестиращи блокираха главния вход към международното автомобилно изложение във Франкфурт, предаде ДПА, цитирана от БТА.  Демонстрантите бяха в бели облекла и държаха табели с искания \"да се изключат автомобилните компании\" и надписи като \"улицата е окупирана - сега е повратната точка за транспорта\". Екоактивистите критикуват автомобилостроителите, че бягат от отговорността си за замърсяването на въздуха. Целта е да се наруши провеждането на изложението с мирни блокади, казаха организаторите. \"Заемаме ясна позиция срещу разрушителната транспортна система, която продължава да е представлявана от най-голямото автоизложение в света\", казаха те. Според организаторите вчера около 25 000 души са се събрали пред изложението, а според полицията те са били 15 000.", "date": "2019.09.15", "title": "Стотици протестиращи блокираха входа към автомобилното изложение във Франкфурт"}
{"url": "https://www.24chasa.bg/novini/article/7655509", "text": "Заради опит да направи път на кортежа на НСО, ескортиращ Цвета Караянчева, е станала катастрофата, разбра \"24 часа\" Жената, която била зад волана на \"Ауди А4\" обаче се ударила в банкета, изгубила контрол над немското возило, навлязла в насрещното и се ударила в колата с шефката на парламента. Шофьорът на Караянчева видял ситуацията и извъртял служебната кола така, че да се получи страничен удар, а не челен. Заради инцидента шефката на парламента е с пукната ключица, а хеликоптер я кара към София.", "date": "2019.09.15", "title": "Шофьорката, ударила Караянчева, опитала да направи път, блъснала се в банкета"}
{"url": "https://www.24chasa.bg/novini/article/7655506", "text": "На посещение във Варна пристигна учебният кораб \"Санджактар\" (TCG Sancaktar) от състава на Военноморските сили на Република Турция, предаде  Старши на похода е капитан І ранг Ерол Кючук, а командир на турския военен кораб - капитан І ранг Серхан Атеш. Ръководител на учебната практика на групата курсанти от турските Военноморски сили е капитан ІI ранг Кадир Атасевен. В програмата за посещението във Варна са предвидени протоколни визити, посещения и разглеждане на ВВМУ \"Н.Й. Вапцаров\" и Военноморския музей, както и спортни срещи между отбори на българските и турските курсанти. Корабът ще напусне пристанище Варна на 18 септември.", "date": "2019.09.15", "title": "Огромен турски боен кораб акостира във Варна"}
{"url": "https://www.24chasa.bg/novini/article/7655516", "text": "Бившият образователен министър и настоящ червен депутат Анелия Клисарова ще е кандидат за кмет на БСП във Варна. Това реши Националният съвет на партията след бурна дискусия.  По предложение на ръководството Клисарова ще води и червената листа за общински съветници във Варна, а Борислав Гуцанов отпада от нея. Това е предизвикало бурен спор сред червените на пленума. През юли политическото ръководство, начело с Корнелия Нинова сне доверието си от Гуцанов, но в понеделник структурата във Варна отказа да подложи оставката му на гласуване. Националният съвет отхвърли решението на структурата в морския град кандидатът за кмет да е лидерът на партия \"Възраждане\" Костадин Костадинов. Самият Гуцанов напусна заседанието и оспори легитимността на взетото решение. Това е грубо погазване на устава и правилата, отнемат се правомощията на варненската организация и листата се пренарежда от НС по предложение на ръководството, обяви Гуцанов. Обмислям жалене в съда, за да бъде защитено достойнството на структурата, допълни той. Но бе категоричен, че няма да бламира изборите, ще се работи за Клисарова и листата. Гуцанов е със свалено политическо доверие и за Националния съвет няма как той да води листата на БСП във Варна, категоричен бе обаче зам.-шефът на партията Кирил Добрев. Гуцанов е явление в БСП, което това ръководство се опита да прекрати, това явление е влязло много сериозно, то е тумор в партията, обясни той. Досега никой социалист не си е позволявал да се обръща към съда, затова имаме контролна комисия, коментира Добрев намерението на Гуцанов да жали в съда пренареждането на листата. Това няма да се отрази на резултатите на БСП във Варна, с нова листа и нови лица ще имаме по-добър резултат, убеден бе Добрев.", "date": "2019.09.15", "title": "Анелия Клисарова - кандидатът на БСП във Варна"}
{"url": "https://www.24chasa.bg/novini/article/7655520", "text": "Катастрофата с колата на шефката на парламента Цвета Караянчева далеч не е първи транспортен инцидент с кола на НСО. Само за последната година драмите с кола, возеща първата дама Десислава Радева са две. Първо колата й кара без включени светлини и патрулка ги преследва няколко километра. Заключението на МВР бе, че униформените не са нарушили правилата. После шофьорът й навлезе в насрещното, а гражданин разпространи кадри във фейсбук акк мъжът спори с катаджия. Бронираният мерцедес на НСО в се е движил обратно на движението по еднопосочната улица \"Фритьоф Нансен\", за да закара съпругата на президента Румен Радев Десислава до магазин в центъра на София. В крайна сметка шофьорът бе глобен с 30 лв. Преди няколко години пък кола на НСО с липсващи болтове на една от гумите возеше шефа на Върховния касационен съд Лозан Панов. До инцидент не се стигна. Преди това се оказа, че службата вози тогавашният премиер Пламен Орешарски в кола без задължителната застраховка Гражданска отговорност. В София пък кола на НСО блъсна пешеходец, а на магистрала се стигна до блъскане между автомобил на службата и на граждани, в който се возила бременна жена. През 2011 г. пък имаше инцидент с кортежа на президента Георги Първанов, както и с този на премиерите Борисов и Станишев. Те обаче не бяха в колите, които се удариха. Катаджия пък бе блъснат от кола на НСО през 2010 г.", "date": "2019.09.15", "title": "Вижте предишните катастрофи на НСО, сред тях с президентски и премиерски кортежи"}
{"url": "https://www.24chasa.bg/novini/article/7655524", "text": "През тази учебна година всички училища в Сърбия ще бъдат оборудвани с малки роботи и определен борй дронове. Те ще бъдат предназначени за ученици, които да ги използват да програмират, да събират знания и да учат чрез игра, обяви сръбският министър на просветата Младен Шарчевич в интервю за вестник \"Курир\" миналата седмица. Тъкмо това е един от процесите на дигитализация, както и част от програмата по информатика, посочи Шарчевич, предаде БТА.  \"Вече 25 процента от училищата имат такива роботи, които служат на децата да упражняват уменията си в сферата на информатиката, тоест да програмират. Учениците програмират работата на този робот, така наречения М-бот, да се движи по зададена линия или по подобен начин\", добави той. По думите му, най-добър сътрудник в това е Британският съвет. \"Над четири милиона лири стерлинги, които те ни даряват, ще бъдат разпределени в шест училищни управления в Сърбия\", каза Шарчевич. Министърът съобщи, че е създаден екип с цел информатиката да се въведе като задължителен предмет за учениците от първи до четвърти клас.", "date": "2019.09.15", "title": "Сръбските училища оборудвани с малки роботи"}
{"url": "https://www.24chasa.bg/novini/article/7655555", "text": "Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Добре съм и ви благодаря за загрижеността. Имам счупена раменна става.  Изказвам своите благодарности на екипа в болницата в Шумен. Доколкото съм информирана и останалите участници в катастрофата са добре. Това написа във фейсбук Цвета Караянчева след информация, че е претърпяла катастрофа.  Временно се ограничава движението по път I-7 Шумен – Хитрино в района на с. Върбак поради катастрофата с кортежа. Движението се осъществява по обходен маршрут: Шумен – Струйно – Тимарево – Хитрино и обратно. Трафикът се регулира от пътна полиция.", "date": "2019.09.15", "title": "Караянчева: Имам счупена раменна става, добре съм"}
{"url": "https://www.24chasa.bg/novini/article/7655559", "text": "Целта е да променим политиката на управление в София, а не да я оцветяваме в червено, синьо или лилаво. Това каза лидерът на БСП - София Калоян Паргов в предаването \"Опорни хора\" по телевизия Bulgaria ON AIR. Според него в последните години хората изпитват отвращение от политическите партии, а европейските избори са им ударили шамар. И по тази причина всички трябва да си направят съответните изводи. \"През последните две години ние си извадихме доста поуки от кампаниите, които водихме, и специално от последната, коментира той. - Това, за което аз винаги съм държал, е дори да сме критични, да бъдем позитивно критични. Крайностите отблъскват. Крайностите не са присъщи за Градската организация на БСП в София. Никога не сме водили този тип политика. ГЕРБ не са ни врагове, те са наши опоненти. Имаме различни политики и спорим с тях за политики, за посоките, в които да се развива София. Очевидно е, че София не може да се развива по техния начин повече\". Калоян Паргов не отрече онова, което е направено в града през последните 10 години. \"Ние също подкрепихме изграждането на метрото, което започна още през 70-те години на миналия век и беше реализирано в мандата на кмета Фандъкова с решителната помощ на нашите европейски партньори, на европейската солидарност, коментира той. - Очевидно е обаче, че промяната чука на вратата. Още през януари обявих, че 2019-та ще е година на ново начало. Виждам, че и кметът Фандъкова е приела присърце това мое твърдение. И също говори за промяна. Но въпросът тук е за последните 10 години какво направи с екипа си. И защо не го смени по-рано, а се стигна до протестите и гражданските недоволства, до тази ниска оценка за работата на общината. Защо инфраструктурните проекти тръгват-спират, променят ги в движение, защо беше ремонтът на ремонта, контролът на контрола... Това показва липса на професионализъм и експертиза в общинската администрация\". Лидерът на БСП - София призова за пореден път кметът Фандъкова да излезе в отпуск по време на кампанията, която започва на 27-ми септември. \"В нейни ръце и на нейно разположение е целият ресурс на Столична община. За да бъде честна, позитивна и прозрачна кампанията, тя трябва да излезе в отпуск, каза Калоян Паргов. - Само така ще бъде честно състезанието и ще бъдат създадени равни условия. Колкото до работата на действащия кмет - гледаме я вече 10 години\". Водачът на листата с кандидати на БСП за общински съветници в София се обърна и към строителите. \"Чух, че от ГЕРБ повтарят постоянно една мантра и се опитват да я внушат на хората от строителния бизнес. Едва ли не, ако Мая Манолова и БСП спечелят изборите в София, строителството спирало, инвестициите секвали..., коментира Калоян Паргов. - Не! Нищо не спира! Продължава, но по друг начин, с друга регулация. Защото София има нужда от отваряне, а не от вклиняване - грешка, която допусна 30-годишната дясна политика\".", "date": "2019.09.15", "title": "Калоян Паргов: Целта е да променим политиката на управление в София, а не да я оцветяваме"}
{"url": "https://www.24chasa.bg/novini/article/7655577", "text": "Учени от университета в Манчестър, Англия, идентифицираха нов метод за защита на космените фоликули при химиотерапия, чрез който се предотвратява косопадът по време на лечението, съобщава сайтът MedicalXpress, цитиран от БТА.  Специалистите са използвали инхибиторите CDK4/6, които блокират клетъчното делене, като не оказват токсично въздействие върху фоликулите. При това космите стават по-малко уязвими към таксаните - противоракови препарати, които се приемат в борбата с рака на млечната жлеза. Било установено, че таксаните въздействат върху стволови клетки в корените на космите. От тези стволови клетки се образуват специални делящи се клетки. Учените обаче не са наясно какъв е свързаният с увреждането на фоликулите механизъм. Не е ясно също защо у едни хора косопадът е по-силен, а други - по-слаб, при положение че приемат еднакви дози от препарата. Понастоящем хиляди пациентки в САЩ се готвят да съдят фармацевтичната компания \"Санофи\" заради липсата на предупреждение за риска от постоянен косопад при лечение с препарата й \"Taxotere\".", "date": "2019.09.15", "title": "Специалисти откриха метод за защита на косата\nпри химиотерапия"}
{"url": "https://www.24chasa.bg/novini/article/7655589", "text": "Благодарение на бързата и точна реакция на шофьора на НСО са ограничени щетите при удара, при който пострада шефката на парламента Цвета Караянчева. Това съобщиха от НСО. Ето цялото им съобщение: На 15 септември 2019 г. около 10.30 часа на главен път Шумен-Силистра, след разклона за с. Върбак, автомобил на Националната служба за охрана е ударен от лек автомобил, управляван от 31-годишен водач. Благодарение на бързата и точна реакция на водача на НСО, са ограничени щетите от удара. Мястото на произшествието е било незабавно обезопасено. При инцидента г-жа Цвета Караянчева е получила нараняване и незабавно е транспортирана в болнично заведение. Национална служба за охрана не разполага с информация за други пострадали от инцидента. Причина за пътния инцидент и вината за причиняването му ще бъдат установени в рамките на текущото разследване.", "date": "2019.09.15", "title": "НСО: При удара с Караянчева шофьорът е реагирал бързо и щетите са ограничени"}
{"url": "https://www.24chasa.bg/novini/article/7655584", "text": "Гръцката полиция е задържала на о-в Крит камион, в който са открити четири автомата Калашников и над 122 хиляди патрони, внесени нелегално от Албания, предаде ТАСС, като се позовава на информационния портал Newsit.gr. По данни на портала 16 души са обвинени в съучастие при контрабандата на оръжие, предаде БТА.  Престъпната групировка, занимавала се с контрабанда на оръжие и боеприпаси, е била разбита при полицейска операция на о-в Крит, извършена вчера. Полицията е открила оръжията и патроните при обиск на камиона, пристигнал в Ханя с ферибот. По случая са повдигнати обвинения срещу 11 гърци и петима чужденци. В рамките на разследването срещу престъпната групировка е било установено, че от ноември 2018 г. контрабандистите четири пъти са внесли оръжия и боеприпаси от Албания.", "date": "2019.09.15", "title": "На о-в Крит задържаха камион, в който имало\nавтомати Калашников и 122 хиляди патрони"}
{"url": "https://www.24chasa.bg/novini/article/7655591", "text": "Жена на 42 години и мъж на 50 години пострадали при инцидент с газова бутилка в събота в Кърджали, причинен от техническа неизправност. След теч на газ пропан-бутан около 9,20 часа избухнал пожар в жилище в кв.”Възрожденци” и двамата обитатели получили изгаряния по тялото. На мястото на инцидента били изпратени екипи на Центъра за спешна помощ, на пожарната служба и полицейски автопатрул. Пострадалите били транспортирани в Спешното приемно отделение, а след това в болница в Пловдив. Пожарникарите загасили огъня, които унищожил газовата бутилка и комарник.", "date": "2019.09.15", "title": "Жена и мъж пострадаха при инцидент с газова бутилка в Кърджали"}
{"url": "https://www.24chasa.bg/novini/article/7655342", "text": "Най-малко шестима души загинаха вследствие на наводненията, причинени от започналите в сряда вечерта проливни валежи в Югоизточна Испания, предаде ДПА, цитирана от БТА. Тялото на шестата жертва бе намерено вчера от полицията в провинция Аликанте. Мъж на 41 години изглежда е управлявал мотоциклет в сполетения от сериозни наводнения район. Испанският премиер Педро Санчес изказа съболезнованията си към близките на загиналия в \"Туитър\", отбелязва ДПА. Премиерът подчерта солидарността си с всички, засегнати от наводненията. В петък един мъж е загинал, озовал се в капана на придошлата вода в подлез в Алмерия. Друг мъж е намерил смъртта си в Ла Хамула, близо до Гранада. В района на Аликанте мъж се е удавил, след като навлязъл с автомобила си в наводнен тунел, съобщи завчера испанският вестник \"Паис\". Най-засегнати от буреносното време са провинциите Малага, Гранада, Алмерия, Мурсия, Аликанте и Валенсия. Към настоящия момент в засегнатите от лошите метеорологични условия райони са евакуирани 3500 души.", "date": "2019.09.15", "title": "Загиналите в наводненията в Испания станаха шестима"}
{"url": "https://www.24chasa.bg/novini/article/7655328", "text": "Китайската регулаторна комисия за ценни книжа (КРКЦК) даде зелена светлина за две компании да осъществят първоначално публично предлагане на местния пазар на А-акциите. Това са HES Technology Group Corp., Ltd. и Hangzhou Onechance Tech Corp. В съобщението на комисията обаче не се дават детайли за размера на капитала, който компаниите ще се стремят да съберат от листването си на борсата. Датите на първоначалното публично предлагане също ще бъдат потвърдени по-късно, проспектите на компаниите също предстои да бъдат публикувани за потенциалните инвеститори след дискусии с борсите. Според действащата в Китай система за първоначално публично предлагане, новите акции трябва да бъдат одобрени от КРКЦК. Страната обаче постепенно преминава към механизъм за листване, основан на регистрация.", "date": "2019.09.15", "title": "Борсовият регулатор одобри листването на две компании"}
{"url": "https://www.24chasa.bg/novini/article/7655338", "text": "БСП ще подкрепи кандидатурата на Мая Манолова за кмет на София. Това обяви пред   Весела Лечева, кандидат за кмет във Велико Търново. Тя описа Манолова като борбен човек, който избира трудния път за справяне с решенията. На въпрос дали Манолова ще изпълни условието на БСП за подкрепата, а именно - да застане зад платформата на партията, Лечева заяви, че няма как Манолова да не хареса принципите на БСП, защото са създадени в полза на държавата. \"Не е вярно, че партията изгони Мая Манолова. Тя искаше да решава проблемите на държавата и позицията на омбудсман я удовлетворяваше\", каза още Лечева.  \"Бяха разписани правила, по които се даваше свобода и възможността на всяка колаиция да определи партньорите. Единственото условие е без коалиция с ГЕРБ. В последните 10 години носи само негативи и пропуснати ползи. Даже във Велико Търново сформирахме коалиция АБВ и \"Движение 21\" - онези които искат да променят модела.  \"Трябва да спечелим доверието на великотърновци, че можем да реализираме решенията, да развием възможноститена града. Велико Търново е в сърцето на всеки един българин\", коментира кандидатурата си за кмет Весела Лечева. ", "date": "2019.09.15", "title": "Весела Лечева: Няма защо Мая Манолова да не подкрепи платформата на БСП"}
{"url": "https://www.24chasa.bg/novini/article/7655347", "text": "435 училища, детски градини и комплекси, както и 13 университета в 112 български общини получават нова модерна визия и оборудване. Ремонтите дейности са за 624 млн. лв., които се осигуряват от управляваната от Министерството на регионалното развитие и благоустройството Оперативна програма „Региони в растеж“ 2014-2020 г. Над 203 000 ученици, студенти, деца от детски заведения, преподаватели и непедагогически персонал ще се обучават и работят в обновена учебна среда. По този начин МРРБ подпомага учебните заведения да станат иновативни и подкрепя професионалното образование, което да модернизира учебната си база към съвременните изисквания за професиите. С близо 54 млн. лв. се реновират сградите на 13 висши училища. Ремонтите са завършени напълно в три от тях - Технически университет – София, Лесотехническия университет и Медицински университет - София. В 39-те най-големи български града по програмата се инвестират близо 387 млн. лв. 121 училища и 104 детски градини се преобразяват в Столична община, Варна, Пловдив, Бургас, Русе, Стара Загора, Плевен, Благоевград, Велико Търново, Видин, Добрич, Хасково, Пазарджик, Шумен, Сливен, Габрово, Ямбол, Перник, Враца, Ловеч, Кърджали, Смолян, Разград, Казанлък, Асеновград, Монтана, Горна Оряховица, Гоце Делчев, Дупница, Кюстендил, Силистра, Димитровград, Търговище, Лом, Петрич, Свищов, Велинград, Карлово, Панагюрище. В тях освен нови фасади, покрив и дограма, се подменя и оборудването, внедрят се модерни системи за енергийна ефективност, обучение и преподаване. В повечето от тях са ремонтирани и училищните дворове, на места са изградени нови физкултурни салони, спортни площадки, както и асансьори за лица в неравностойно положение. В учебните заведения учат и работят 120 хил. лица. Напълно приключени са проектите в 38 образователни институции с 25 735 ученици и преподаватели. В 28-те по-малки общински центрове, бенефициенти на програмата, се ремонтират 37 училища, 19 детски градини и 5 общински детски комплекса с 23,6 млн. лв. Дейности текат в общините Попово, Генерал Тошево, Самоков, Пещера, Тутракан, Провадия, Разлог, Поморие, Нова Загора, Севлиево, Девин, Крумовград, Свиленград, Берковица, Ивайловград, Сандански, Козлодуй, Ботевград, Белоградчик, Карнобат, Малко Търново, Мездра, Свиленград и Ботевград. Те включват основно мерки за енергийна ефективност – нови покриви, дограма, топлоизолация и фасади. Още 149 училища в сферата на културата, спорта, земеделието, агротехника, ветеринарна медицина и професионални гимназии- предстои да се модернизират по мярката „Подобряване на държавна и общинска образователна инфраструктура от национално и регионално значение“ с бенефициент Министерство на образованието и науката, със 178 млн. лв. В тях се обучават и работят 77 292 лица. Те са в общините Велинград, Кнежа, Гълъбово, Вълчи дол, Нова Загора, Хасково, Стара Загора, Силистра, Исперих, Първомай, Пазарджик, Кайнарджа, Ловеч, Павликени, Разлог, Бургас, Карнобат, Ямбол, Костинброд, Благоевград, Варна, Община град Добрич, Кърджали, Пловдив, Плевен, Сандански, Попово, Тетевен, Суворово, Бяла Слатина, Столична община. В миналия програмен период по Оперативна програма „Регионално развитие“ 2007-2013 г. МРРБ насочи още 431 млн.лв. за ремонт на образователните институции в градовете. С тях се ремонтираха и обновиха 455 училища, 392 детски градини и 43 сгради на 15 висши училища в страната, в които се обучават над 343 хил. ученици и студенти в 217 населени места. Ремонтираните учебни заведения се оценяват високо от обществото. Само по линия на инициативата „Покажи как обновяваме родното ти място“, част от образователно-патриотичната кампания на МРРБ „Моят град е моята крепост“ са изпратени снимки на ремонтираните ПГ „Ичко Бойчев“ - Благоевград, ОУ „Христо Ботев“ – Петрич, детска градина \"Европейчета\" - гр. Враца и др.", "date": "2019.09.15", "title": "Обновиха 435 училища и детски заведения, и 13 университета в 112 български общини"}
{"url": "https://www.24chasa.bg/novini/article/7655356", "text": "    Евродепутатът от ДПС/Обнови Европа Илхан Кючюк посети Великобритания, за да вземе участие в годишната конференция на партията на Либералните демократи. Кючюк, който е и вицепрезидент на европейските либерали, от самото начало работи по темата Брекзит. И днес той оказа подкрепа на колегите си в последните решаващи седмици преди развръзката по излизането на Великобритания от ЕС. В събитието участие взеха още лидерът на Либералните Демократи Джо Суинсън и координаторът по Брекзит на Европейския парламент Ги Верхофстад. „Няма оправдание за отричането на идеала за обединена Европа. Бях до вас по време на кампанията за референдум и е прекрасно да видя, че 3 години по-късно европейската страст е все така силна и видима. Не сте сами, имате подкрепата на либералите в цяла Европа! Ние стоим с вас в борбата за спиране на Brexit, защото хвърлянето на Европа 80 години назад не е визията, изразена от младите хора в Европа! Трябва да се борим в тяхно име и да настояваме за конкретни действия”, заяви Кючюк пред 500 делегати в своето приветствено слово. По думите на Кючюк Европейският съюз днес не е перфектен, но е немислимо една държава да се откаже от европейската идея просто така, когато са налице твърде много глобални предизвикателства, чието решение е възможно единствено с общи и солидарни действия. „Европейските избори, за първи път от десетилетия, се отчетоха с висока избирателната активност от над 50%. Това показва ангажираността към европейския проект, но също така, че гражданите на ЕС, тук твърдо включвам британските граждани ни изпращат силен сигнал: „изходите“ не са пътя напред. Гражданите дадоха мандат на проевропейските сили както във Великобритания, така и в останалата част на ЕС, да работят заедно за постигане на истинска реформа и за намиране на решения на техните нарастващи опасения“, добави още Илхан Кючюк.", "date": "2019.09.15", "title": "Илхан Кючюк от Лондон: Стоим с вас в борбата за спиране на Brexit"}
{"url": "https://www.24chasa.bg/novini/article/7655362", "text": "Един човек загина при пожар в старчески дом в западна Германия тази нощ, съобщи говорител на полицията, цитиран от ДПA. Най-малко 21 души са ранени, някои от които са в тежко състояние, в резултат на пожара в Идар-Оберщайн, добавил говорителят. Пламъците вече били обхванали няколко стаи на горния етаж на сградата, когато пожарникарите пристигнали. Не е ясно какво е предизвикало пожара, който вече е потушен, предаде БТА. ", "date": "2019.09.15", "title": "Един човек загина и 21 бяха ранени при пожар в старчески дом в Германия"}
{"url": "https://www.24chasa.bg/novini/article/7655368", "text": "Най-малко един човек е убит, а множество хора са ранени при стрелба в предградие на Торонто, съобщи регионалното управление на полицията в окръг Пийл, предаде Спутник, цитиран от  Все още няма информация за стрелеца. Полицаите са повикани на „Морнинг Стар Драйв“ и „Дарчел Авеню” малко преди 18:30 ч.местно време в събота. Според местни медии, цитирани от Спутник, са били произведени поне 20 изстрела. Общият брой на жертвите остава неизвестен, според регионалната полиция на Пийл. Полицията твърди, че на местопроизшествието са били изпратени няколко екипа - включително тактически екипи. Според информация на полицаите двама тийнейджъри са със сериозни наранявания. Те и мъж с лека контузия са откарани в болница, докато една жена е с опасност за живота в травматологичен център. Канада има много ниски нива на насилие с оръжие, особено в сравнение със съседите си Съединените щати, които продължават да имат най-голям брой смъртни случаи от огнестрелно оръжие на глава от населението от всяка развита държава. Минимален брой от 33 000 жертви годишно, включително стотици деца, според съобщения в медиите. Миналата година две трагични събития шокираха град Торонто. Жена и младо момиче бяха убити, а 13 други бяха ранени при стрелба през юли 2018 г. в квартала на Торонто Гъртаун. През май 2018 г. взрив избухна пред ресторант „Бомбай Бел“ в Мисисауга, ранявайки 15 души.", "date": "2019.09.15", "title": "Стрелба в Торонто, множество хора са ранени"}
{"url": "https://www.24chasa.bg/novini/article/7655333", "text": "От 25 до 29 септември в град Гуейян, провинция Гуейджоу, ще се проведе десетото Международно изложение за специални селскостопански продукти. До момента участие в него са потвърдили 56 компании от 28 страни, включително Германия, Великобритания, Турция и Малайзия. Изложбената площ на панаира е близо 60 000 кв.м., а чуждите фирми се очаква да представят над 10 000 селскостопански продукта по време на петдневното събитие. Международно изложение в Гуейян стартира през 2010 г. и е важна възможност да провинция Гуейджоу да насърчи вноса и износа на земеделски продукти.", "date": "2019.09.15", "title": "От 25 до 29 септември в Гуейян ще се проведе международно изложение за селскостопански продукти"}
{"url": "https://www.24chasa.bg/novini/article/7655375", "text": "Експедиционен кораб „Юма“ от Военноморските сили на САЩ е навлязъл във водите на Черно море, съобщи порталът Bosphorus Observer, който проследява преминаването на кораби през Босфора, предава РИА Новости, цитирана от \"Фокус\".  Това е третото подобно преминаване на кораба през Черно Море за тази година. „Юма“ е кораб от високоскоростните плавателни съдове клас „Spearhead“. Корабите от този тип са многоцелеви не-бойни кораби, предназначени за бързо прехвърляне на войски, товари и военна техника, включително танкове „M1 Ейбръмс“, амуниции, както и за провеждане на хуманитарни помощни операции. От палубата на кораба може да излети вертолет „CH-53E Super Stallion“. Въоръжението на кораба се състои от четири тежки картечници М2. Тези кораби са спомагателни плавателни съдове, част от военноморските сили на САЩ. Още военни новини четете в специализираното издание на Фокус \"Военни известия\"", "date": "2019.09.15", "title": "Кораб от военноморските сили на САЩ е навлязъл във водите на Черно Море"}
{"url": "https://www.24chasa.bg/novini/article/7655378", "text": "Няма възраст за красивите умове. Той е само на 18, а името му вече е добре познато в научните и технологични среди. Младият български учен и предприемач - Звездин Бесарабов, тази седмица представя България на Европейския конкурс за млади учени. Той е носител на няколко престижни международни награди в сферата на науката и технологиите, както и на президентското отличие \"Джон Атанасов\" за дебютен пробив в информационните технологии, предаде  Един от най-младите лектори в „СофтУни”, който вече се радва и на успехите на учениците си. Запален иноватор, разработчик и предприемач. Звездин Бесарабов е само на 18 г., а вече изготвя и предложения за промяна в образователната система към МОН. Когато е в девети клас става факт и първата му собствена разработка. „Имах рана на ръката и не можех да пиша и като всеки човек, който се занимава с компютри, много ни мързи. Като много ни мързи да преписваме изпуснат материал от училище, просто си правим машина, която да го прави вместо нас. Така съм си писал литературни есета и госпожата така и не разбра”, разказва Звезди. Това му носи правото да представи страната ни на престижни международни изложения. Работата му е публикувана в популярен научен журнал, а продуктът му е вкаран в производствената линия на международна компания. Негова страст и вдъхновение е изкуственият интелект. С такъв проект той ще представи България на Европейския конкурс за млади учени. За първи път страната ни домакинства на престижното състезание, на което ще гостуват някои от най-изтъкнатите учени в света. Български участници са още Андрей Гиздов и Николай Пашов. Средата в България за развиване на информатика и математика е изключително добра от гледна точка на студентски и ученически проекти, така че няма абсолютно никакво оправдание от възможностите, които имаме тук”, смята Звездин. Докато е гимназист обаче му се налага да балансира между участията по света и уроците. Това го мотивира да заеме активна позиция и да се опита да внесе промяна в начина на подготовка на най-изявени таланти. И въпреки че всички врати към международен успех са широко отворени за него, той иска да създава иновативни решения, с които да подобри живота на хората тук – от България.", "date": "2019.09.15", "title": "18-годишен младеж с изключителни научни\nпостижения"}
{"url": "https://www.24chasa.bg/novini/article/7655386", "text": "„На големия въпрос има ли в България руски шпиони, отговорът е да, има. Само в руското посолство те са около 68 човека. Извън руското посолство има над 100 шпиони. Те са може би около 200-300 под пагон, а колко не са под пагон, това е трудно да се каже. Има такива хора и това трябва добре да се знае”. Това заяви бившият министър на външните работи Соломон Паси пред Нова тв. По думите му у нас има и американски шпиони. „Разликата между руските и американските шпиони е, че американските са акредитирани. Единият е акредитиран към Държавната агенция по разузнаване, другият е акредитиран към ДАНС, третият е към „Борба с организираната престъпност”, четвъртият към МВР и т.н. Това са партньорски служби, това не са хора, които са дошли да шпионират в България. Тези американци са дошли да работят заедно с българските специални служби”, посочи още Паси. Според него руската шпионска мрежа у нас е била особено силно активирана около сделката с F-16. „Руската шпионска мрежа даде всичко от себе си, за да провали сделката. Включително и депутатите, които искаха оставката на министър Каракачанов, са на служба към руското разузнаване”, каза още той. „Борбата между руското разузнаване и Запада се случва в България и точно затова е важно НАТО да приоритизира своята битка с този шпионаж по различните оси на тази битка, сред които са дезинформацията, фалшивите новини и пропагандата”, категоричен е Соломон Паси.", "date": "2019.09.15", "title": "Соломон Паси: Руската шпионска мрежа е била силно активирана около сделката за F16"}
{"url": "https://www.24chasa.bg/novini/article/7655389", "text": "\"Бих подкрепил да се вдигне бюджета на БНТ, има нужда. Дефицит, който е трупан години наред, не може да се оправи за пет минути. Телевизията трябва да бъде оздравена\". Това заяви в \"Денят започва\" с Георги Любенов председателят на медийната комисия в парламента Вежди Рашидов. Може да има оптимизиране на състава, ако той е раздут. Реформата е промяна и на програмни схеми - нови програми, по-атрактивни, по-гледаеми. БНТ трябва да излъчва един продукт, който да се консумира. Защо нещо да се излъчва, ако няма кой да го гледа, категоричен е Вежди Рашидов. Дефицит, който е трупан години наред, не може да се оправи за пет минути, допълни той. \"Аз бих подкрепил да се вдигне бюджета, има нужда. Телевизия не се прави без пари. Телевизията трябва да получи една инжекция, но при сериозен екип, който да започне оздравяване и стабилизиране на системата, за да стопим във времето този дефицит\", коментира Рашидов.  Относно скандала със спирането на сигнала на БНР и започналата проверка, Рашидов заяви, че улицата започва да кадрува, а отговорността се прехвърля само на ръководството на медиите.", "date": "2019.09.15", "title": "Вежди Рашидов: Бих подкрепил увеличение на бюджета на БНТ"}
{"url": "https://www.24chasa.bg/novini/article/7655392", "text": "„Иновации и младеж“ е изключително голям ресор. Това заяви министърът на образованието Красимир Вълчев в предаването „Неделя 150“ по БНР. „Признавам, че в първия момент, когато чух наименованието на ресора попитах кой комисар ще отговаря за образованието и кой ще отговаря за научните изследвания и по-късно разбрах, че и за двата сектора ще отговаря Мария Габриел. Учудих се, че може да има толкова голям ресор. До сега двама комисари отговаряха отделно за тези ресори, а може да се каже, че са два ресора и половина спрямо предходната комисия ще бъдат в отговорността на Мария Габриел“, обясни Вълчев. Според него този ресор е една възможност България постоянно да черпи информация от нея, да взаимодейства пряко с Европейската комисия по отношение на възможностите за финансиране. „Тези близо 150 млрд. се разпределят въз основа на правила, които са регламентирани, но въпреки това, както и преди, когато беше комисар, Мария всяка седмица беше в София. Нашите учени, нашите преподаватели, хората от системата на образованието и науките ще имат възможност постоянно да се срещат с нея. 100 млрд. ще бъдат само средствата по „Хоризонт Европа“ наследникът на „Хоризонт 2020“. Голяма част от тези средства се концентрират върху най-големите страни на принципа на върхови постижения, финансиране на върхови постижения“, добави министърът на образованието. „Ние ще поставим съобразна национална цел да участваме в тази програма. Надявам се, че г-жа Габриел ще ни помогне за постигането на тази цел. Българското висше образование и наука може да задържи повече млади хора, може да се развива само ако е свързано в рамките на Европейския съюз. Факт е, че нашите висши училища сами не могат да бъдат достатъчно конкурентни в международен план, но ако се свържат в европейски университетски мрежи, ще бъдат разпознаваеми, ще бъдат видими на радарите на висшето образование“, коментира Красимир Вълчев. „По същия начин и научните изследвания, в рамките на една малка страна големите научни изследвания трудно се комерсиализират, но в рамките на ЕС ще бъде заложено на работа“, допълни Вълчев.", "date": "2019.09.15", "title": "Министър Вълчев: „Иновации и младеж“ е изключително голям ресор, бяха два отделни"}
{"url": "https://www.24chasa.bg/novini/article/7655395", "text": "Четирима души са загинали, а 33 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 26 тежки пътнотранспортни произшествия. В София са регистрирани 23 леки и три тежки катастрофи, при които са пострадали 7 души.                                                                                                                                                                                                                                                                                                                                ", "date": "2019.09.15", "title": "Четирима са загинали, а 33 са ранени при катастрофи през изминалото денонощие"}
{"url": "https://www.24chasa.bg/novini/article/7655403", "text": "Последен кастинг за червени кандидати за кметове започва в този час на \"Позитано\" 20. Националният съвет на партията ще одобри последните си имена, сред които и на повечето големи градове. Очаквано пленумът потвърди решението на градската конференция в София за подкрепа на Мая Манолова. Весела Лечева ще бъде издигната за Велико Търново. Най-инфарктната тема обаче ще е Варна, където в понеделник структурата не можа да излъчи кандидатура след бурен скандал. Борислав Гуцанов предложил тази на лидера на \"Възраждане\" Костадин Костадинов, но това взривило структурата. Нейни членове настояли самият Гуцанов да се бори за кмет на морската столица, но той предпочел да е само водач на общинската листа. Търси се най-добрата и най-избираемата кандидатура, обясни близкият до ръководството Филип Попов.", "date": "2019.09.15", "title": "Последен кастинг в БСП за кметове, Варна най-инфарктна"}
{"url": "https://www.24chasa.bg/novini/article/7655408", "text": "Фоторепортерът на Клуб Z Веселин Боришев е бил задържан от полицията в петък и е изкарал една нощ в ареста на Първо районно управление в София, съобщиха от сайта. БНР съобщи, че Боришев е задържан след като се опитал да снима полицаи. От сайта, в който работи Боришев уточниха, че задържането станало преди началото на протеста срещу номинирания за главен прокурор Иван Гешев в петък, а Боришев бил арестуван, въпреки че се е легитимирал с журналистическа карта. От СДВР обаче съобщиха, че Боришев не се е легитимирал като фоторепортер. След като се е явил пред Софийския районен съд, Боришев е бил освободен. Той обмисля да съди полицията, а адвокатът му Николай Хаджигенов коментира, че Указът за борба с дребното хулиганство се използва от полицията като наказателна мярка, въпреки че е прекалено остарял. Пред БНР Боришев е казал: \"Започвам да снимам и срещу мен нахлуват някакви хора, които започват да ми крещят \"Какъв си ти, бе? За какво ни снимаш? Какъв си ти, бе нещастник?\". Аз казвам \"Аз съм фоторепортер. Аз мога да снимам.\" Легитимирах се. И така. И дотам се стигна. Не ми обясниха на какво основание са ме задържали, по никакъв начин\". Според официалното съобщение на СДВР в района на градинката пред хотел „Рила” в София е бил задържан от служители на Първо РУ-СДВР жител на столицата, на 52 години. \"До задържането се стигнало след сигнал за мъж в явно нетрезво състояние, който обижда част от служителите на реда, ангажирани с охраната на масово мероприятие и ги снима с мобилен телефон. При опит да изяснят ситуацията в разговор с него, полицаите установили, че той е под въздействие на алкохол, продължил да снима, въпреки отправената му забележка и отново отправил обида към тях. При поискването на документ за самоличност, мъжът подхвърлил портфейла си на полицейския инспектор с думите „намери каквото искаш“. Все пак, предоставил лична карта, установена е самоличността му, но не се е легитимирал като фоторепортер. С идването на полицейски патрул, 52-годишният столичанин е отведен в Първо РУ за съставяне на необходимите документи. По случая е заведена преписка, която днес е докладвана в СРС с мнение за прилагане разпоредбите на УБДХ. Със заповед на директора на СДВР ст. комисар Георги Хаджиев е образувана проверка за действията на полицейските служители.\"", "date": "2019.09.15", "title": "Задържаха фоторепортер, снимал полицаи. СДВР: Бил е в нетрезво състояние"}
{"url": "https://www.24chasa.bg/novini/article/7655300", "text": "Властите в японската префектура Сайтама, северно от Токио, са изклали вчера 753 свине, след като в района е възникнала епидемия от свинска треска (класическа чума), съобщи днес вестник \"Йомиури\", цитиран от Ройтерс и БТА.  Унищожаването на животните се е наложило, след като било установено зараза у свине, отгледани в префектурата и предназначени за доставка в други райони на страната. Местните власти са забранили доставките от две други свинеферми в зоната на епидемията, пише вестникът. Миналата година в префектура Гифу се разрази първата от повече от четвърт век епидемия от свински грип в Япония. Японското аграрно министерство съобщи по-рано, че заболяванията сред свинете в Япония са различни от смъртоносната африканска чума, която понастоящем се шири в Китай. Япония е десетият в света производител на свинско меса. Годишно страната изнася свински продукти за 12 милиарда йени (111 млн. долара), съобщи Ройтерс.", "date": "2019.09.15", "title": "В Япония са изклани стотици свине заради епидемия от свинска треска в Токио"}
{"url": "https://www.24chasa.bg/novini/article/7655308", "text": "Властите в щата Вирджиния, обявиха, че не са открити доказателства за стрелба в кинотеатър в популярен мол в северния окръг Арлингтън, , предаде АП, цитирана от БТА.  Съобщенията за стрелба вчера вечерта предизвикаха паника сред посетителите на мол \"Балистън куортър\", евакуация и масирано полицейско присъствие. При претърсването на кинозалата служителите на реда не са установили нищо, което да поддържа наличието на стрелба. След като тревогата бе отменена мнозина посетители продължиха да ядат и пият в ресторантите и баровете в района. Властите съобщиха, че в паниката един човек е получил леки наранявания.", "date": "2019.09.15", "title": "Мнимо съобщение за стрелба предизвика паника в кинотеатър в щата Вирджиния"}
{"url": "https://www.24chasa.bg/novini/article/7655311", "text": "Министерството на енергетиката на САЩ обяви снощи, че е в готовност \"да деблокира ресурс от стратегическия петролен резерв, ако е необходимо да бъдат предотвратени смущения на петролните пазари\", предаде АП, цитирана от БТА.  Съобщението идва след нападението с безпилотни летателни апарати срещу петролно поле и най-голямата в света инсталация за преработка на петрол в Саудитска Арабия. Ведомството обявява още, че министърът на енергетиката Рик Пери е разпоредил на висшите си подчинени заедно с Международната агенция по енергетика (МАЕ) в Париж да разработят варианти за евентуални колективни глобални действия. Трийсетчленната МАЕ има задачата да реагира на смущения в петролните доставки и да поддържа енергийна политика. Стратегическите резерви на САЩ от суров петрол възлизат на 630 милиона барела.", "date": "2019.09.15", "title": "САЩ готови да деблокират част от своя стратегически петролен резерв"}
{"url": "https://www.24chasa.bg/novini/article/7655320", "text": "Бившият служител на американското разузнаване Едуард Сноудън изразява надежда, че ще получи убежище във Франция, предаде Ройтерс, цитирана от БТА.  В интервю за радио \"Франс ентер\" той казва, че \"ще му е приятно\", ако френският президент Еманюел Макрон направи жест и му позволи да живее във Франция. Интервюто ще бъде излъчено в понеделник, но извадки от него бяха публикувани снощи в акаунта на медиата в \"Туитър\". Не е уточнено кога и къде е взето интервюто. Едуард Сноудън живее в Русия от 2013 г., след като разкри пред световни медии подробности за тайните програми за наблюдение на разузнавателните агенции на САЩ. Мнозина правозащитници го възприемат като герой, но американските власти искат да го съдят за шпионаж, припомни Ройтерс. ", "date": "2019.09.15", "title": "Едуард Сноудън се надява да получи убежище във Франция"}
{"url": "https://www.24chasa.bg/novini/article/7655316", "text": "Британският премиер Борис Джонсън е оприличил себе си с буйния персонаж от комиксите Невероятния Хълк в дадено вчера интервю, в което е изразил също готовността си да изведе Обединеното кралство от ЕС на 31 октомври, предаде Ройтерс, цитирана от БТА.  Вестник \"Мейл он сънди\" цитира Джонсън да казва, че ще намери начин да заобиколи решението на парламента, задължило го да отложи Брекзита. По думите му щял да направи това, за да избегне икономическия шок от напускането без сделка. \"По-лудият Хълк побеждава, по-силният Хълк побеждава\", казва Джонсън пред неделното издание и добавя: \"Хълк винаги се измъква, няма значение колко здраво е вързан и това е случаят с тази страна. Ние ще излезем на 31 октомври\". Преди срещата си в понеделник с председателя на Европейската комисия Жан-Клод Юнкер премиерът изразява \"голяма увереност\" в успеха. \"Има много, много добър разговор за това как да се справим с проблемите на северноирландската граница. Постигнат бе огромен напредък\", казва Борис Джонсън пред \"Мейл он сънди\".", "date": "2019.09.15", "title": "В интервю Борис Джонсън е оприличил себе си\nсъс супергероя от комиксите Хълк"}
{"url": "https://www.24chasa.bg/novini/article/7655323", "text": "Китайският сектор на големите данни ще продължи да се разширява до 2023 г., насърчаван от политическата подкрепа и технологичната интеграция, се казва в доклад на международната агенция за пазарни проучвания International Data Corporation (IDC). През тази година приходите от сектора се очаква да достигнат 9,6 милиарда долара, както и да нарастват средно с 23,5% за периода 2019-2023 г. До 2023 г. размерът на китайския пазар на големи данни ще достигне 22,49 милиарда долара. В 2019 г. традиционният хардуер, като сървъри и дискове, ще заема по-голямата част от пазара на големи данни в Китай, следван от техническите и търговски услуги. С нарастването на сектора, IDC прогнозира, че софтуерната платформа за изкуствен интелект ще стане третият най-голям подпазар на цялата индустрия за големи данни до 2023 г., измествайки търговските услуги.", "date": "2019.09.15", "title": "IDC: Китайският сектор на големите данни ще продължи устойчивия си ръст"}
{"url": "https://www.24chasa.bg/novini/article/7655305", "text": "Жена, на около 60-годишна възраст, загина след като метанова бутилка на таксиметров автомобил се взриви по време на зареждане на бензиностанция „VM Petroleum” (Марешки) в събота около 20 ч.. Мощният взрив се е чул чак в района на болницата, казват очевидци. В автомобила са били шофьорката на таксиметровия автомобил и нейната майка. След взрива, при който задната част на колата е напълно унищожена, двете са откарани веднага в болницата в Добрич, където малко по-късно по-възрастната жена е починала. Загиналата е била на задната седалка. Другата жена е настанена в Отделенението по неврохирургия на добричката болница с с комоцио и травма на главата, няма опасност за живота й.. е Починалата жена е имала множество травми и разкъсвания, съобщи началникът на Спешното отделение в болницата в Добрич д-р Калоян Куртев.. При постъпването в болницата двете жени са били с амнезия, младата е успяла само да обясни, че майка й е седяла на задната седалка. Бензиностанцията остана затворена за няколко часа, докато се извършаваха разпити на свидетели и разследване на причините. В ликвидирането на инцидента е участвал екип на Районната служба „Пожарна безопасност и защита на населението“ в Добрич с 1 пожарен автомобил. Има материални щети по лекия автомобил и бензиностанцията. „Във връзка с възникналия инцидент с взрива на автомобилната газова бутилка е образувано досъдебно производство 123 от НК – немарливо изпълнение на правно-регламентирана дейност, представляваща повишен източник на опасност. То се наблюдава от Окръжна прокуратура-Добрич. Към момента са извършени необходимите следствени действия – оглед на местопроизшествието, разпитани са свидетели, изискана е необходимата техническа документация, както и са назначени необходимите съдебно-медицински и технически експертизи. От произшествието има две пострадали жени. Приети са в болницата в Добрич, като на по-късен етап едната е починалата. Другата е в стабилно състояние. След като се изготвят експертизите и се получат заключенията, ще имаме и отговор за причината за станалото произшествие” – заяви на брифинг Златко Тодоров - временно изпълняващ длъжността административен ръководител на Окръжна прокуратура Добрич. Изискана е информация, за да се уточни кога е монтирана и проверявана бензиностанцията. Това ще покаже техническата експертиза по отношение на монтажа и експлоатацията на автомобилната газова уредба и газовата бутилка. При подход за зареждане на автомобила е започнало зареждане на гориво – метан, вследствие на което гръмва газовата бутилка, монтирана в автомобила – каза още прокурорът.. На този етап е рано да се каже, но се работи по всички версии, съобразени с нормативната база по отношение на изграждане, въвеждане в експлоатация, експлоатация и безопасност при работа с газови уредби, включително и автомобилни – добави той. „Ще бъдат изследвани абсолютно всички хипотези. Където има досег с експлоатация на газова уредба, ще бъде проверено. Колоната за зареждане с метан – също. Ще бъде проверено всичко, както бензиностанцията, така и газовата бутилка, а също и нормативната уредба относно това какви са изискванията при зареждане с метан” – обяви Тодоров.. Той добави, че бензиностанцията не работи. Контролните органи ще дадат предписания дали тя да остане затворена, ако установят нещо нередно – допълни прокурорът.", "date": "2019.09.15", "title": "Газова бутилка се взриви при зареждане \nна бензиностанция в Добрич, загинала е жена\n(Обновена)"}
{"url": "https://www.24chasa.bg/novini/article/7655410", "text": "Хеликоптерът МИ-17, единственият, който е останал за гасене на горски пожари в България, излита сутринта, за да се включи в гасенето на Сухото езеро в Рила, предаде Началник-щаба главен инспектор Стефан Тафтаджийски от РСПБЗН-Рила е установил връзка с авиобаза „Крумово”, където му е съобщено това. Днес той ще зарежда от изравнителя на ВЕЦ Рила. На пилота са дадени координати къде да зарежда вода, поставени са и съответните сигнализационни флагове. В момента над сто души участват в гасенето на пожара. Вчера властите повикаха хеликоптер да се включи в гасенето следобед. Хеликоптерът е пълнил вода от язовир Дяково край Дупница. След няколко зальота, в 17.30 ч. машината прекрати полетите. Властите пълнят изравнителя на ВЕЦ Рила, откъдето в неделя гасенето продължава, но водоизточникът ще бъде по-близо до пожара, отколкото е язовирът в момента. С жива сила и ходене пеш час и половина справянето с пожара бе трудно. Около 3 км са обхванати.", "date": "2019.09.15", "title": "Продължава гасенето на пожара в Сухото езеро"}
{"url": "https://www.24chasa.bg/novini/article/7655413", "text": "Мъж на 66 години е арестуван във връзка с кражбата на тоалетна от масивно злато от замъка \"Бленъм\", но самото произведение на изкуството не е намерено, съобщиха световните информационни агенции, цитирани от БТА.  Златната тоалетна, оценена на повече от 5 милиона щатски долара, е от изложбата на италианския концептуалист Маурицио Кателан, предаде Ройтерс. Произведението, наречено \"Америка\", е замислено като сатира за прекомерното богатство. То е напълно функциониращо и е свързано с канализацията. Затова демонтирането му е причинило значителни щети. Крадците са проникнали в замъка \"Бленъм\", където е роден Уинстън Чърчил, вчера рано сутринта. Заради инцидента изложбата е била затворена, но днес отново ще приема посетители. Миналата година златната тоалетна \"Америка\" беше изложена в музея \"Гугенхайм\" в Ню Йорк от септември 2016 г. до лятото на 2017 г. Музеят тогава предложи на Доналд Тръмп да му я заеме вместо поискана картина от Ван Гог, но президентът отказа. Дворецът \"Бленъм\" принадлежи на 12-ия херцог на Марлборо. През август брат му Едуард Спенсър-Чърчил, който е основател на фондацията за изкуство \"Бленъм\", каза, че не предвижда специална охрана за златното произведение, защото то не е \"най-лесното нещо за крадене\"", "date": "2019.09.15", "title": "Възрастен мъж е арестуван за кражбата\nна златна тоалетна"}
{"url": "https://www.24chasa.bg/novini/article/7655419", "text": "Възстановено е движението по моста от бул. \"България\" към бул. \"Витоша\" . По време на ремонта бе обновена хидроизолацията на пътното платно,положена е асфалтовата настилка и е поставена нова обезопасителна ограда, съобщиха от столична община.                                                                                                                                                                                                                                                                                                                                 ", "date": "2019.09.15", "title": "Възстановено е движението по моста на бул. „България“"}
{"url": "https://www.24chasa.bg/novini/article/7655429", "text": "Министърът на културата Боил Банов поздрави преподавателите и възпитаниците в училищата по изкуствата по повод първия учебен ден и пожела на всички успешна и ползотворна година, съобщиха от министерството на културата. \"Знайте, че вашите високи постижения са гордост за всички нас, защото с таланта и трудолюбието си днес вие създавате образа на утрешния ден на българското изкуство и култура\", се казва в приветствието на министър Банов. Той ще открие новата учебна година в Националния учебен комплекс по култура с лицей за изучаване на италиански език и култура в Горна баня на 16 септември, понеделник, от 11 ч.", "date": "2019.09.15", "title": "Министър Банов поздрави преподаватели и възпитаници в училищата по изкуства"}
{"url": "https://www.24chasa.bg/novini/article/7655433", "text": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“. Тя е посветена на началото на новата учебна година и Деня на София. Кампанията ще е в дните от 16 до 18 септември 2019 г. Всеки, заредил ученическа или студентска /докторантска/ карта през тези дни в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да стане читател на Столична библиотека и безплатно да получи едногодишна читателска карта и подарък книга. На разположените на спирките, в рамките на работния ден, ще има богат избор от заглавия. Такива безплатни читателски карти ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират. За целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома. Библиотеката продължава инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова.", "date": "2019.09.15", "title": "Ученици зареждат карти за градския транспорт в София - получават абонамент за Столична библиотека"}
{"url": "https://www.24chasa.bg/novini/article/7655438", "text": "Тропическата буря Умберто удари Бахамите с проливни дъждове и буреносни ветрове в събота вечер. Стихията забавя опитите да се помогне на местното население, което пострада тежко преди две седмици от опустошителния ураган Дориан, предаде БНТ.  Според Американския център за наблюдение на ураганите епицентърът на стихията, която носи със себе си ветрове със скорост от 95 км в час, е на около 136 км северно от остров Голям Абако – район, който буквално беше изравнен със земята от Дориан. Умберто се придвижва към източното крайбрежие на американския щат Флорида, което се очаква да достигне в понеделник. Според синоптиците бурята ще прерасне в ураган в неделя. В голяма част от опустошените райони се очакват проливни дъждове, като на места има опасност от нови наводнения.", "date": "2019.09.15", "title": "Тропическата буря Умберто удари Бахамите"}
{"url": "https://www.24chasa.bg/novini/article/7655444", "text": "Има опасност до Коледа десетки австралийски градове във вътрешността на континента да останат без вода, ако продължаващата от около четири години най-тежка суша в историята на страната се задържи, предаде ДПА, цитирана от БТА.  Ако няма валежи, редица градове в щата Нов Южен Уелс ще трябва да разчитат на доставки на питейна вода с камиони, съобщи националната служба за водоснабдяване. Прогнозите са, че до ноември няколко реки ще пресъхнат със започването на лятото в Южното полукълбо, а според метеоролозите няма признаци за скорошен край на сушата. Държавният секретар за водоснабдяването на Нов Южен Уелс Мелинда Пейви заяви, че положението е критично и че ако сушата продължи, до края на 2020 г. още повече градове ще останат без вода. Тя съобщи на журналисти в Канбера, че се прави всичко възможно за облекчаване на ситуацията, включително сондажи за подпочвени води и изграждане на тръбопроводи за водоснабдяване. Пейви не отговори пряко дали глобалното затопляне представлява \"климатична извънредна ситуация\", но допусна възможността сушата в Австралия да е предизвикана от климатични промени. Столицата на щата Нов Южен Уелс Сидни също изпитва остра необходимост от валежи. Язовирите на града имат вода под половината от вместимостта си. Завод за обезсоляване на морска вода осигурява нуждите от питейна вода за една четвърт от Сидни. В опит да се избегне повторение на масовите измирания на риби заради пресъхване на реки, стотици риби от река Дарлинг се събират във водни резервоари, за да бъдат върнати в реката, когато тя отново стане пълноводна.", "date": "2019.09.15", "title": "Десетки австралийски градове може да останат без вода до Коледа заради рекордна суша"}
{"url": "https://www.24chasa.bg/novini/article/7655441", "text": "Малко дете загина и 40 души бяха ранени днес при катастрофа на автобус в западния турски окръг Афионкарахисар, съобщи турската телевизия НТВ, цитирана от БТА.  Автобусът, който е пътувал от Анталия за Истанбул, се е преобърнал близо до град Афионкарахисар. На място е загинало дете на две години. На мястото на инцидента са изпратени много линейки. Двама от пострадалите са в тежко състояние. Ранените са приети в няколко болници в град Афионкарахисар. Възможно е катастрофата да е станала, тъй като шофьорът е заспал.", "date": "2019.09.15", "title": "Дете загина и 40 души са ранени при катастрофа на автобус в Западна Турция"}
{"url": "https://www.24chasa.bg/novini/article/7655384", "text": "Тази есен предстоят промени не само в местната власт, но и в отношението на чиновниците към хората. В Министерския съвет е изработен проект на Кодекс за поведение на служителите в държавната администрация, предава Нова тв. По него са работили екипите на двамата вицепремиери Томислав Дончев и Екатерина Захариева и основната разлика, която очакваме да усетим, е готовността на чиновниците да бъдат на наше разположение и да ни отделят колкото време ни е необходимо. „Кодекс за поведение има откакто има Закон за държавния служител. През 2000 година и през 2004 година бяха приети текстове, които задължават държавните служители да имат любезно отношение и да помагат на гражданите”. Това заяви Снежана Димитрова - заместник-председател на Професионалното обединение на държавните служители (ПОДС). „Това, че се появява нов кодекс означава, че има развитие. В световен мащаб настъпват много промени и това предполага и промени в нормите, които изискват държавните служители да изпълняват онова, което обществото очаква от тях”, каза още тя. Според нея обаче, за да има реална промяна е необходимо да се провеждат и обучения на служителите. „Механизмът на този кодекс не е такъв, че той самият да съдържа санкции. Санкциите са в закона. Този кодекс представлява общите условия, на които трябва да отговарят държавните служители. Към тях се наслагват техните задължения по длъжностните характеристики. Те описват какво трябва и какво не трябва да прави един служител”, коментира Красимир Божанов - директор „Модернизация на администрацията\" в Министерския съвет", "date": "2019.09.15", "title": "Министерският съвет създава Кодекс за поведение на служителите"}
{"url": "https://www.24chasa.bg/novini/article/7655459", "text": "Вицепремиерът и министър на външните работи Екатерина Захариева ще се срещне с министъра на външните работи на Кралство Норвегия Ине Сьорайде на 16 септември 2019 г. Това е първо посещение на норвежки външен министър в България от 15 години насам. Екатерина Захариева ще приеме Ине Сьорайде в Министерството на външните работи за разговор на четири очи в 09:30 ч., а в 09:50 ч. ще започне пленарна среща между делегациите. В 11:00 министрите ще направят изявление пред медиите.", "date": "2019.09.15", "title": "Екатерина Захариева ще приеме министъра на външните работи на Кралство Норвегия"}
{"url": "https://www.24chasa.bg/novini/article/7655462", "text": "Пет случая на лаймска болест са регистрирани в Силистренско през август - заболелите са след ухапване от кърлеж, показва справка от Регионалната здравна инспекция /РЗИ/ в Силистра. Има и случай на ехинококоза в община Главиница. Броят на заболелите от чревни инфекции в област Силистра е леко увеличен спрямо предходния месец, но през месеца няма съобщени взривове от чревни инфекции.Няма регистрирани болни с остър вирусен хепатит. Заболяемостта от респираторни инфекции е нормална за сезона.", "date": "2019.09.15", "title": "Пет случая на лаймска болест са регистрирани в Силистренско през август"}
{"url": "https://www.24chasa.bg/novini/article/7655477", "text": "Вече са ясни кандидатите за кметове, които БСП подкрепя или издига в областните градове. В някои от тях червените застават зад независим кандидат, издигнат от Инициативен комитет, като Мая Манолова в София, Радина Банкова в Ловеч, Здравко Милев в Кюстендил, Румен Томов в Благоевград и др. Единственият проблемен областен град остана Варна, където структурата не можа да излезе с решение и прехвърли въпроса в пленума. В момента червените обсъждат кандидатурите на лидера на партия \"Възраждане\" Костадин Костадинов и на кап. I ранг Георги Георгиев. Виж списъка: Благоевград - Румен Томов Бургас - Николай Тишев Варна Велико Търново - Весела Лечева Видин - Любомир Георгиев Враца - Момчил Младенов Габрово - Ивелин Николов Добрич - Георги Петков Кърджали - Милко Багдасаров Кюстендил - Здравко Милев Ловеч - Радина Банкова Монтана - Илия Илиев Пазарджик - Благо Солов Перник - Станислав Владимиров Плевен - Илиян Йончев Пловдив - Николай Радев Разград - Денчо Бояджиев Русе - Пенчо Милков Силистра - Момчил Неков Сливен - Кольо Милев Смолян - Стефан Сабрутев София - Мая Манолова Стара Загора - Иван Върляков Търговище - Рая Матева Хасково - Коста Стоев Шумен - Венцислав Венков Ямбол - Катя Георгиева", "date": "2019.09.15", "title": "Вижте зад кого застава БСП на тези избори в големите градове"}
{"url": "https://www.24chasa.bg/novini/article/7655648", "text": "Колата на председателя на Народното събрание Цвета Караянчева е претърпяла пътен инцидент. Във фейсбук тя съобщи, че има счупена раменна става.                                                                                                                                                                                                                                                                                                                                                     ", "date": "2019.09.15", "title": "Вижте снимки от катастрофата с кортежа на Караянчева"}
{"url": "https://www.24chasa.bg/novini/article/7655687", "text": "Турция осъжда плановете на израелския премиер Бенямин Нетаняху за анексиране на части от Западния бряг, съобщи днес турският министър на външните работи Мевлют Чавушоглу, цитиран от ТАСС. Политиката на действащото правителство на Израел в много отношения е сходна с политиката на апартейда, заяви Чавушоглу на извънредното заседание на Организацията за ислямско сътрудничество (ОИС) в Джеда, предаде БТА. Изявленията на Нетаняху са подъл опит за увеличаване на електората преди парламентарните избори в Израел. Властите на Израел, които са въодушевени от подкрепата на определени държави, продължават с агресивните стъпки, които в много отношения са сходни с политиката на апартейда. Ако ислямският свят действаше единно, САЩ и Израел нямаше да успеят да докарат ситуацията до днешното състояние, посочи Чавушоглу, цитиран от Анадолската агенция. Турският външен министър, който окачестви като \"срамни\" обещанията на Нетаняху да анексира части от Западния бряг, посочи, че израелският премиер \"свежда до минимум надеждата за дългосрочен мир в Близкия изток\".", "date": "2019.09.15", "title": "Чавушоглу: Осъждаме плановете на Нетаняху за анексиране на части от Западния бряг"}
{"url": "https://www.24chasa.bg/novini/article/7654053", "text": "Южното Черноморие е всичко това, което се вписва в представите за чудесна почивка на море. На юг от Созопол до Резово се простират едни от най-красивите български плажове, превърнали се в емблема на родния летен туризъм. Златистите пясъчни ивици преливат в горите на Странджа, която нежно целува морето с полегатите си хълмове. Предпочитано е от българите заради по-ниските цени и отдалечеността от големите курорти на север от Бургас. Водата е по-топла, а влиянието на Бяло и Средиземно море се усеща по мекия климат, вечнозелените храсти и смокиновите дървета. Придвижването до курортите на юг е предимно индивидуално с кола. Към релакса на море идеално се вписва аквапаркът в  който е само на 3 км от Созопол, и прочутият замък в средновековен стил, който през последните години попадна в полезрението на западните пътеводители. Атракционът минава за най-големия на Балканите и е идеално място за семейна почивка. Следва перлата на българския туризъм - ваканционно селище  Веднъж попаднете ли там, няма да помислите за Гърция и Турция, казват редовните посетители. На райското кътче има всичко - страхотен плаж, много атракции, зеленина, тиха идилия, встрани от суетата на шумния Созопол, но достатъчно близо за разходки до древния град. До Дюни се стига от вътрешния път от града до който е най-големият по Българското Черноморие. През последните години доста се е преобразил, но е запазил чара си заедно със съседните “Смокиня” и “Веселие”. През годините на социализма “Каваците” бе любимо място за лятна ваканция на чехи, поляци и унгарци, а днес се пълни и с германци и англичани. В района се е заформила истинска Ривиера с близките комплекси Свети Тома и Грийн лайф, накацали по брега. Колкото по̀ на юг се отива, толкова пейзажът стават по-живописен. Задължителна спирка е  Там се намират едни от най-красивите плажове с кристална вода, а големите дюни допълнително подсилват усещането за море. В съседство е резерватът с прочутите водни лилии, а на 3 км на юг туристът попада сред дивната природа на лъкатушещата между гъстата лонгозна растителност река  Голямата атракция е разходката с лодка до устието на реката, където се намира великолепен девствен плаж  После пейзажът плавно прелива от горист в градски и се потапяме в   Градът е заобиколен от красиви плажове - на север е ивицата Перла пред бившата Татова резиденция, на юг са пясъците на ММЦ - Приморско. Между тях е известното тракийско светилище  на чийто камъни всяка изминала година се дивят все повече туристи, а от това лято вече се използват и за декор на оперни представления нощем.   Приморско е рай за българите с непринудената си атмосфера. Следва който е сред най-посещаваните курорти от българи заради сравнително народните си цени. На излизане от него на 5 км е култовият плаж Корал Ивицата е обявена за природосъобразен туризъм и е една от трите по нашето Черноморие, която не се отдава на концесии.  Край нея е  сгушен в гориста местност встрани от пътя. Широки пясъци и чисто море, без строителство наоколо, създават усещането за безметежност - все едно си попаднал на необитаем остров, а гмуркащите се делфини в залива (според морските вълци най-много са там) са атракция за летовниците. Освен потъналите сред зеленина бунгала единственият намек за цивилизация наблизо са мержелеещите се постройки на съседния  Малкото селце се утвърди през годините като предпочитан курорт за столичани, които дори са кръстили някои от летните заведения на известни софийски. Непосредствено след него туристът се озовава сред 5-звезден лукс в  ойто вече няма нищо общо с оня “Оазис” отпреди 20-30 г. За разлика от него   потапя туриста в по-народна атмосфера. Той също се е променил през годините, но морето си е все така чисто, а плажът - гостопремен и широк. На 5 км от “Арапя” е  тихо и спокойно градче, където туристите се чувстват като у дома си сред малките кокетни хотели и къщи, които не се натрапват с показен лукс. Долепен до Царево е познат на поколения българи. Навсякъде се долавя мирис на море и прясна риба. Фестивалите в Царево следват един след друг. Освен рибния фест, не е изпускане фестивалът на мановия мед, който се добива само в района на Странджа и тази година получи сертификат за защитено географско пояние от Европейската комисия. Близостта на морето до китните странждански селца пък ги правят привлекателни за туристите, копнеещи да видят на живо нестинарски танци Преди години общината успя да патентова танца върху жарава като своя запазена марка. Изключително живописно е малкото селце  на десетина километра от Царево. Около него е пълно с пясъчни и скалисти плажове. За любителите на нудизма е плажът под  сгушен в малък залив между Варвара и Ахтопол. е идеално място за семейна почивка. Градът привлича с топлото си и плитко море, с чудесните плажове и мекия климат. Времето за плаж в Ахтопол е подходящо до средата на октомври. Ахтопол е градът с най-богата антична и средновековна археология на юг от Созопол. В района са открити културни напластявания от V-VI в. пр.Хр., когато е бил важна древногръцка колония, открити са артефакти и от бронзовата и ранножелязната епоха. От Ранното средновековие пък са останали следи от голяма крепостна стена с дебелина от 2 до 3 метра. Най-пленителните плажове са на юг от Ахтопол. Това са чудните ивици на  които с всяка изминала година се радват на все повече туристи. Златистите пясъци граничат с гъста широколистна гора, от която в летните жеги повява приятен хлад. Тъй като попада в защитената територия на Природен парк “Странджа”, ограничителните мерки все още я пазят от застрояване въпреки многобройните мераци на инвеститори да вдигнат хотели в чудната местност. Слабо застроена е и най-южната населена точка на българското море - Плажът е малък и каменист, но усещането да си на един хвърлей от границата буквално в подножието на огромния пилон с българския флаг е страхотно. Туристите предпочитат Резово заради усамотението и близостта до плажовете край Синеморец, до които отскачат. За любителите на диви плажовепрепоръчителна е малката неохраняема ивица Липите южно от Бутамята. Без джип до нея се стига трудно, но и вървенето пеш си заслужава заради много финия и чист пясък. Заливът е заобиколен е със скали и гора без никакъв намек за модерна цивилизация наоколо. Къпането там обаче е опасно. Едно от определенията за Странджа е за мистична планина. Освен че е най-слабо населена и все още слабо проучена, тя крие много тайни. Една от тях е тракийското светилище Бегликташ - една от най-големите каменни композиции, откривани в България. Разположено е на площ от 6 дка и е на 128 м надморска височина, от която се разкрива чудесна панорама към Маслен нос. До него се стига само за 10 минути с кола от Приморско, което е на 5 км. Заслужава си да го видите заради впечатляващата гледка. Огромни каменни образувания насред поляна прехласват туристите, щом ги зърнат в първия миг. Наричат го българския Стоунхендж и не пропускат да си направят снимки от различен ъгъл според големината и формата на огромните камъни. Задължителен е фотосът през тесния процеп между два огромни къса. Бегликташ се превърна в туристическа атракция през последните години. Светилището е открито през 2003 г., преди това е било недостъпно за широката публика, тъй като гората попадаше в пределите на ловната резиденция “Перла” на Тодор Живков.  Според изследователи светилището датира от XIV в.пр.Хр. и е функционирало близо 2000 години - до V в.сл.Хр., когато е било разрушено. Състои се от няколко скални групи с множество изсечени по тях знаци. Най-известно е т. нар. Брачно ложе, което според изследователи от траките. В каменните улеи са се изливали вино, животинска кръв, мед и мляко, с което се е изпълнявал ритуал в чест на лятното слънцестоене. Тогава символично се женели Богинята Майка и Богът Слънце. Преданията носят, че на този ден се сбъдват желания и тогава е пълно с хора, а негласният дрескод е да са облечени в бяло. В Каменния трон пък е заставал върховният жрец, който е ръководел церемонията. Божествената стъпка е другото образувание с достъп само за посветените. На Бегликташ има и 16 плоски кръгли камъка, които според учените Много впечатляващ е и камъкът с форма на сърце, известен като Апостол Таш, който се държи само на 3 точки. По османско време се предполага, че на камъните местните овчари са плащали данъка за стадата си. Оттам е и името му - в превод от турски - камък за натурален данък. За да се потопи човек в мистиката на Бегликташ, най-добре е да го посети с екскурзовод, за да научи повече за уникалното място. Светилището неизменно присъства във всички рекламни брошури на Приморско и се е превърнало във визитна картичка на общината. Мястото е толкова зареждащо с енергия, че често се използва от различни танцови и музикални формации за арена на представленията. Бегликташ бе харесано и за декор на две постановки по тъмно на бургаската опера, която след фурора с “Норма” на Белини реши да си сътрудничи с общината в Приморско за изнесени представления през следващите лета. Силистар е може би най-красивият залив по Българското Черноморие. Има невероятно красив плаж край устието на реката, ширнал се на 1 км дължина. Българите го предпочитат заради златистия пясък и кристално чистото море, но напоследък го посещават и много чужденци. Дори през лятото обаче не е пренаселен заради отдалечеността му от големи курорти наоколо. Намира се на 5 км южно от Синеморец и е последният голям плаж преди границата с Турция. Достъпът до него е през километър дълга отбивка от пътя за Резово, която завършва с паркинг. Летовниците го харесват заради плавно преминаващия в дълбочина бряг. През повечето дни през лятото морето е тихо и спокойно, но когато се появят вълни, е идеален за сърф. Силистар е и рай за гмуркачите заради подводните пещери наоколо. Допълнителен плюс за плажа е, че в района няма застрояване. От бетона го пази статутът на едноименната защитена местност. Затова извън плажа районът е див, с гъста гора и голямо биоразнообразие, а на плажните дюни се срещат и пясъчни лилии. Разходката с корабче по Ропотамо е едно от най-вълнуващите преживявания. Докосвате се до девствените гори на Странджа в долното течение на реката и в същото време се потапяте в един от най-страхотните диви плажове на българското море на устието ѝ. Да си в Приморско или Китен и да не посетиш Ропотамо, е все едно да отидеш в Рим и да не видиш папапа, шегуват се посетителите на резервата. Машрутът минава по изключително живописни брегове, обрасли с гъста лонгозна растителност. Единствените следи от цивилизация са малки дървени мостчета и схлупени рибарски хижи, които се сливат със зеленината. Усещането е, че си попаднал в екваториална гора, каквато рядко се среща по тези географски ширини. Реката пресича през едноименния резерват на площ от 1000 хектара и го разделя на две. Строителство там не е разрешено. Ропотамо е обявено за резерват още през 1940 г., но статутът му е отменен през 1962 г. През 1992 г. заради ударното застрояване на Черноморието той е възстановен, което запазва района от намесата на човешка ръка. В резервата попада и блатото на Аркутино с прочутите водни лилии. Те са част от уникалното биоразнообразие в района, което включва над 100 защитени растения и 70 птици, вписани в Червената книга като защитени видове. Реката изобилства и от речна риба и водни костенурки, които туристите обичат да хранят, докато се любуват на гледките. Особено впечатляваща е Лъвската глава, която е задължителен фон за снимки на летовниците. Представлява голямо скално образувание, наподобяващо профила на лъв, което се издига величествено над гъстатата гора. Резерватът е леснодостъпен за туристите. Намира се на 50 км южно от Бургас и до реката се стига по главния път за Приморско с отбивка на 5 км преди града. Качването става от пристан, където може да се похапне и прясна риба. Финалът на разходката е не по-малко впечатляващ. След като си прекосил живописния бряг на реката, изведнъж попадаш на дълъг и широк лиман с разкошен девствен плаж, с кристално чиста вода, заобиколен от гори, дюни и причудливи скали. Хора на пясъка рядко се мяркат, тъй като с кола до него не се стига, което го е съхранило през годините.", "date": "2019.09.15", "title": "На море в България: На юг от Созопол, където Странджа целува морето"}
{"url": "https://www.24chasa.bg/novini/article/7655692", "text": "„Очаквам още протести. Не изключвам вероятността да има още опити за нагнетяване на напрежението около избора на главен прокурор“, заяви пред   Боян Магдалинчев – представляващ ВСС. „С такива действия се целят две неща. Първо – да се активира обществената нагласа срещу този кандидат. Второ – чрез тези действия да се мотивират някои от членовете на ВСС да не гласуват така, както са решили предварително или съобразно качествата на кандидата“, изказа мнение той в интервю за предаването „Неделя 150“ на програма „Хоризонт“. „Към този момент нямам съмнение в качествата на Иван Гешев, които той показа като заместник главен прокурор и ръководител на Специализираната прокуратура. Времето ще покаже дали той ще се наложи в съответствие с изискванията на закона като ръководител на прокуратурата, ако бъде избран. Поне засега, той показва една решителност за налагането на закона. Искрено се надявам всичко, което се предприема от страна на прокуратурата, да е в съответствие с Конституцията и изискванията на законите в страната“, коментира Магдалинчев. Според него Иван Гешев не отрича разделението на властите: „Според мен идеята му е да се бори с престъпността с всички възможни средства и когато е необходимо, и комуникация между властите, а не да отрича разделението на властите – аз така го разбрах“. Магдалинчев подчерта, че никога не е имало така организирана кампания срещу определен кандидат за главен прокурор: „Онзи ден ми направи впечатление на митинга пред Съдебната палата - яки момчета с черни потници и по чехли – едва ли те толкова добре разбират какво значи избор на главен прокурор. Останах с впечатление, че те не са от хората, които могат да имат поглед за качествата на главния прокурор и да могат да изведат своята теза дали той трябва да бъде или не. Дали те са засегнати, дали са част от някакви групировки или някой ги използва – не мога да кажа“. Според него се създава масова психоза и масово настроение срещу избора на Гешев. Най-вероятно има други интереси на заден план, които не биха желали точно този човек да бъде главен прокурор, предположи Боян Магдалинчев и добави: „Виждаме и политически лидери, които присъстваха на тези протести и те организираха протести. Видях бившия министър на правосъдието Христо Иванов. Този закон за съдебната власт в настоящия си вид в огромната част е негово дело, когато беше министър, не малка част. Той беше човекът, който готвеше промените в Конституцията. Той сега участва в протеста, който всъщност като че ли не приема това, което той подготвяше и налагаше като министър“. Боян Магдалинчев остава на мнение, че е по-добре да има няколко кандидати за поста на главен прокурор.", "date": "2019.09.15", "title": "Боян Магдалинчев: Гешев показва решителност за налагането на закона"}
{"url": "https://www.24chasa.bg/novini/article/7655676", "text": "Мъж, отървал доживотна присъда за жестоко убийство чрез съкратеното съдебно следствие, жали 20 години затвор пред Апелативния съд във Велико Търново. Със своя присъда от 13 май т.г. Окръжният съд в старата столица е признал  Двамата мъже се познавали от години и въпросния ден седнали да се черпят с алкохол. След поредната чашка възникнал скандал и осъденият нападнал приятеля си. Жертвата получила многобройни увреждания по главата и тялото, нанесени с особена жестокост, като часове по-късно мъжът починал в горнооряховската болница. Първоинстнационният съд осъдил подсъдимия на доживотен затвор, което наказание, заради съкратеното съдебно следствие, заменил с 20 години лишаване от свобода при първоначален строг режим. Със същата присъда, подсъдимият е осъден и да заплати 180 000 лв. обезщетения на близките на убития за претърпените неимуществени вреди в резултат на престъплението. Делото в Апелативен съд – Велико Търново е образувано на основание въззивна жалба от защитника на подсъдимия.", "date": "2019.09.15", "title": "Лясковчанин, отървал доживотна присъда чрез съкратеното следствие, жали 20 г. строг затвор"}
{"url": "https://www.24chasa.bg/novini/article/7655770", "text": "Пожар пламна в неделя следобед край столичния квартал „Горубляне”, предаде NOVA. Запалили са се сухи треви и храсти. По информация на МВР огънят е пламнал към 13.30 часа. Няма данни за жертви и пострадали. Към 16.00 ч. пожарът е локализиран.", "date": "2019.09.15", "title": "Пожар пламна край столичния квартал „Горубляне” (Обновена)"}
{"url": "https://www.24chasa.bg/novini/article/7655760", "text": "Малка група граждани блокираха движението в центъра на Белград, за да изразят недоволството си от организирането на гей парад в сръбската столица, предаде Танюг. Събралите се граждани носят сръбски знамена, православни икони, кръстове и пеят православни песни и песни за Косово, предаде БТА. Те носят транспаранти, на които пише: \"Неморал и гей позор никога вече в обществения живот\" и \"Православни сърбине, политиката е гнездо на предателство, лъжи, масонство и педерастия\". Гражданите са охранявани от голям брой полицаи. В града се забелязва увеличен брой полицейски коли. Събралите се казаха, че парадът е \"геноцид над сръбския народ\" и че всеки православен християнин трябва да се бори против \"това зло\". Те казват също, че дълг на всеки православен християнин е да излезе на улицата и да се бори против неморала и лъжите. Парадът под лозунга \"Не се отричам\", с който завършва \"Седмицата на гордостта\", започнала на 9 септември, започва в 18 часа българско време. Проявата ще завърши в полунощ със забавна програма в парка Манеж.", "date": "2019.09.15", "title": "Противници на гей парада блокираха центъра на Белград"}
{"url": "https://www.24chasa.bg/novini/article/7655697", "text": "16-годишният Владислав В от Свищов, който м.г. удави в Дунав братовчед си Антим, на 17 г., и после \"помага\" в издирването му, не иска да лежи 5 години в затвора. Той се размина с минимална присъдана първа инстанция, защото е непълнолетен, но в понеделник ще се изправи с искане за снизхождение пред Апелативния съд във Велико Търново. Със своя присъда от 5 юни т. г. Окръжен съд – Велико Търново е признал подсъдимия за виновен в това, че на 21.08.2018 г. в река Дунав, в участъка и в землището на град Свищов, действайки като непълнолетен, но с възможност да разбира свойството и значението на извършеното и да ръководи постъпките си, умишлено умъртвил Антим Ф. (р.2001 г.) от гр. Свищов. На основание чл. 115, вр. чл. 63 ал. 2,. т. 2 от НК първоинстанционният съд го осъдил на 5 години лишаване от свобода. Със същата присъда, подсъдимият е осъден да заплати сумите от по 100 000 лева на всеки от двамата родители на пострадалия като обезщетение за претърпените от тях неимуществени вреди в резултат на престъплението. Делото в Апелативен съд – Велико Търново е образувано на основание въззивна жалба от защитника на подсъдимия.", "date": "2019.09.15", "title": "16-годишният Владислав, който удави братовчед си в Дунав, не иска 5 години затвор"}
{"url": "https://www.24chasa.bg/novini/article/7655778", "text": "„Поставихме си за цел да възстановим сградата на 43-то училище „Христо Смирненски“ и тя да стане паметник на културата”. Това заяви кметът на София Йорданка Фандъкова при проверката на реконструкцията на учебното заведение, което се намира на бул. „Сливница“ 45, предаде  . „Искам да изразя своята радост, за това, че се намираме пред една сграда, която беше абсолютна руина. Тя е създадена преди 110 години от бежанците, българските македонци дошли в този квартал в нашия град. Бедни хора, но са събрали пари, за да си построят училище“, добави Фандъкова. По думите ѝ сградата е била зарязана от десетилетия. „Ние я познаваме като старото Военно окръжие. Сградата не се води паметник на културата. Ние си поставихме за цел да я възстановим, да се използва за учебно заведение, за което нашите предци са я построили и съответно да поискаме да стане паметник на културата, защото наистина е много красива, стойностна и ценна за хората и за район „Илинден“, обясни кметът. „Благодаря на кмета и на екипа му, защото той работи наистина със сърце и душа, за да може на първият учебен ден децата да прекрачат прага на училището“, допълни още Фандъкова. „Пожелавам успех и на добър час на всички ученици, учители на София в утрешния ден и разбира се много радост и удовлетворение на всички родители, които изпращат утре децата си“, добави Фандъкова. Тя коментира, че инвестициите в 43-то училище са около 4 млн. лв., финансирано е от Оперативната програма „Региони в растеж“. „Благодаря на Министерството на регионалното развитие и на управляващия орган. Успяхме да защитим тези средства пред Европейската комисия, с които подобряваме средата в училищата и детските градини на София“, добави Фандъкова.", "date": "2019.09.15", "title": "Фандъкова: Инвестирахме близо 90 млн. лв. в училища и детски градини"}
{"url": "https://www.24chasa.bg/novini/article/7655783", "text": "Около сто пожарникари са разположени край Лутраки и гасят горски пожари, избухнали в близост до гръцкия курорт, разположен на 81 км западно от Атина, съобщава македонската медия ”Макфакс“, като се позовава на гръцки медии. Свидетели са разказали пред гръцките медии, че димът е достигнал града и че пожарът се приближава до манастира Агиос Патапиос разположен на хълмовете над курорта. Десетки хора бяха евакуирани от областта, предаде  От местната пожарна служба казват, че за овладяването на бедствието са изпратени повече от сто пожарникари, няколко хеликоптера и два самолета.", "date": "2019.09.15", "title": "Около сто пожарникари гасят горска стихия край Лутраки"}
{"url": "https://www.24chasa.bg/novini/article/7655788", "text": "Планинар от Северна Македония загина, падайки в пропаст в планината Олимп в Гърция, съобщават македонските медии. Група от около девет души от Северна Македония изкачвали планината Олимп, когато на 100 метра от планинската хижа \"Спилиос Агапитос\", която се намира на надморска височина 2100 метра, планинарят загубил равновесие и паднал в бездната, предаде БТА. Противопожарни екипи и полиция от Литохоро участвали в изваждането на тялото. Утре в Солун ще бъде направена аутопсия на тялото, която трябва да даде отговори за причините за падането на планинаря.", "date": "2019.09.15", "title": "Планинар от Северна Македония загина, паднал в пропаст в планината Олимп в Гърция"}
{"url": "https://www.24chasa.bg/novini/article/7655794", "text": "Турското министерство на отбраната съобщи днес, че доставките на компоненти от втората батарея от руските системи за противовъздушна отбрана С-400 са приключили днес, предаде Ройтерс. Министерството на отбраната посочи, че системите ще заработят през април 2020 г., предаде БТА. На 27 август започна втората доставка в Турция на частите за С-400. Първите доставки в Турция на компоненти на руските зенитно-ракетни системи започнаха на 12 юли и приключиха на 25 юли.", "date": "2019.09.15", "title": "Доставиха и втората пратка с компоненти на С-400 за Турция"}
{"url": "https://www.24chasa.bg/novini/article/7655993", "text": "Голям горски пожар избухна днес преди обед в южната част на гръцкия остров Закинтос и шест часа по-късно противопожарната служба на Гърция още не може да го постави под контрол, съобщи агенция МИА. По данни на гръцката агенция АНА-МПА се евакуират селата Кери и Агалас и жителите им се превозват с автобуси до сигурни места. Евакуиран е и хотел в Кери, в който били настанени 120 туристи, предаде БТА. Силният вятър допълнително усложнява гасенето на пожара, в което участват 37 пожарникари с 15 коли, една пехотна част, седем самолета и два хеликоптера, както и цистерни от общината.", "date": "2019.09.15", "title": "Голям горски пожар избухна на гръцкия остров\nЗакинтос (Видео)"}
{"url": "https://www.24chasa.bg/novini/article/7655999", "text": "Бившият британски премиер Дейвид Камерън заяви, че сегашният министър-председател Борис Джонсън не е вярвал истински в Брекзит, докато е водел кампанията за напускане на ЕС през 2016 г., предаде Асошиейтед прес. Камерън отправи обвинението в статия, публикувана днес във в. \"Таймс\". \"Заключението, до което стигнах беше, че той рискува с резултат, в който не вярваше, защото щеше да бъде полезен за политическата му кариера\". Камерън обяви референдума за Брекзит, но след това подаде оставка, след като не успя да убеди гласоподавателите да останат в ЕС. Той очакваше Джонсън да подкрепи позицията му, но сегашният премиер стана един от лидерите на противниковия лагер. Джонсън продължава да настоява, че Брекзит трябва да има на 31 октомври, със или без сключено споразумение с ЕС за напускане. Парламентът прие закон, който го задължава да поиска ново удължаване на срока, ако не бъде постигнато споразумение до средата на октомври, но той твърди, че няма да го направи при никакви обстоятелства, припомня АП.", "date": "2019.09.15", "title": "Дейвид Камерън: Джонсън не вярваше в Брекзит през 2016 г."}
{"url": "https://www.24chasa.bg/novini/article/7656010", "text": "Ръководството на БНР трябва да излезе и много ясно да обясни действията си, защото не става въпрос за частна медия, а за обществена. Това заяви пред  депутатът от ГЕРБ Тома Биков – член на парламентарната Комисия по култура и медии. „И премиерът, и аз като член на Комисията по култура и медии, и предполагам останалите колеги от ГЕРБ научихме за тези промени от Фейсбук. Нямаме намерение да носим отговорност за действия, в които нямаме абсолютно никакво отношение и по никакъв начин не сме участвали в тях… Всеки има право на своя позиция и различно мнение. Ако става въпрос за плурализъм в БНР, аз го разбирам като това да има различни гледни точки, а не да бъде премахната една от гледните точки. Ако ръководството иска да създаде атмосфера на плурализъм, по скоро би трябвало, ако счита, че се изразява само една гледна точка, да направи така, че да има и други гледни точки“, коментира Биков в интервю за предаването „Неделя 150“ на програма „Хоризонт“. Нашето поведение по отношение на хора, на които им е било гласувано доверие за една или друга работа, когато не се справят, те си отиват на мига, припомни още той и добави: „Нека и останалите институции, които са взимали решения по един или друг въпрос и тези решения са били грешни, да понасят своята отговорност така, както трябва. Говоря за всяка институция. … В случая СЕМ също трябва да вземе отношение естествено по този въпрос. Утре разбрах, че ще има изслушване. Надявам се по време на изслушването и СЕМ, и генералният директор да дадат ясни отговори. Надявам се тези отговори да бъдат публични, а не в рамките на затворено заседание“. Единственият резултат от протести и контрапротести е, че доверието към съдебната власт ще бъде изключително ниско, смята Тома Биков и обясни: „Тези протести са резултат от едно дълго нагнетяване на напрежение в тази сфера и дори изземване на политическия дебат от парламента, където му е мястото, и преместването му към съдебната власт, където изобщо не му е мястото. Когато една власт няма доверие, тя става неефективна. Ние умишлено бягаме от това да подкрепяме една или друга теза в този спор, защото не е работа на парламента и политическите партии да действат в това поле на съдебната власт“. Не подценяваме изборите нито в София, нито в което и да било населено място, декларира депутатът от ГЕРБ. Мая Манолова се опита да стартира кампанията си със социология, каза Биков и добави още, че Манолова не е гражданска кандидатура, а е кандидат на БСП. „Разчитам кандидатурата на г-жа Манолова и подкрепата на БСП за нея като един реванш на г-н Станишев. Това е една трета стъпка към позиционирането на Станишев в рамките на БСП и очевидно съобразяване на настоящето ръководство с тежестта на бившия лидер на партията“. Пред София има нови предизвикателства и те трябва да бъдат дефинирани и да се предложат решения, каза Тома Биков и добави, че именно това ще направи кандидатът на ГЕРБ Йорданка Фандъкова.", "date": "2019.09.15", "title": "Тома Биков: Ръководството на БНР ясно да обясни действията си"}
{"url": "https://www.24chasa.bg/novini/article/7656026", "text": "Стотина души със знамена в цветовете на дъгата се събраха днес следобед за началото на гей парада в центъра на Белград, предаде Танюг. Друга група граждани блокираха движението в центъра на Белград, за да изразят недоволството си от организирането на гей парада в сръбската столица. Жандармеристи разделиха групата от няколко десетки души, които блокираха кръстовище в опит да попречат на колоната на парада да премине оттам. При намесата на жандармерията бяха задържани най-малко петима протестиращи, които отказаха да се преместят от трасето на парада и легнаха на улицата. Тройни полицейски кордони разделиха участниците в протеста на две групи и осигуриха преминаването на парада през кръстовището. Движението в центъра на Белград е затруднено, в много улици е спряно, голям брой полицаи са ангажирани за охрана на събитието. Парадът тръгна от площад Славия по централните улици, участниците начело на колоната носят голям транспарант с надпис \"Не се отричам\", какъвто е и лозунгът на тазгодишния парад, съобщава агенция Бета. В челната редица са писателката Биляна Сърблянович и актрисата Миряна Каранович. Сред участниците е американският посланик Кайл Скот, пристигна и премиерката Ана Бърнабич с партньорката си Милица Джурджич. Участниците надуват свирки, носят знамена с цветовете на дъгата, знамена на ЕС и транспаранти, на някои от които пише: \"Ние не решаваме за вашите бракове\". Премиерката бе посрещната с транспарант с надпис \"Премиерке, как се живее с всички привилегии\" и от представителя на опозиционната инициатива \"Да не давим/даваме Белград\" Радомир Лазович, който поиска да й подари играчка патенце и да й напомни, както каза, че \"не всичко в Сърбия е наред\". Премиерката не прие подаръка. Бърнабич заяви по-рано днес, че се работи по изготвянето на закон за регистриране на партньорските връзки и половата идентичност и се водят разговори с неправителствени организации. Тя каза за агенция Бета, че не може да каже точно кога ще бъде приет законът, но по него се работи. Бърнабич заяви, че гей парадът е \"време, когато хората трябва да покажат любов\". Парадът под лозунга \"Не се отричам\", с който завършва \"Седмицата на гордостта\", започнала на 9 септември, ще завърши в полунощ със забавна програма в парка Манеж.", "date": "2019.09.15", "title": "Сръбският премиер Ана Бърнабич и партньорката й на прайд в Белград (Снимки, видео)"}
{"url": "https://www.24chasa.bg/novini/article/7656057", "text": "Стотици декари треви и храсти изгоряха само за няколко часа в землището на село Черни връх край Бургас. Силният вятър улесни огъня, който на моменти застрашаваше крайните къщи и дворове на селото. Наложи се в помощ на противопожарните екипи да излязат и доброволци, предаде  . Предположенията са, че огънят тръгнал от запалено стърнище. Три екипа на пожарната започнали борба с пламъците. В гасенето се включили и доброволци, тъй като силният вятър помогнал на пламъците. „Беше много близо до селото. Десетки хора се събраха, за да може да се овладее положението, защото ако беше влязло в селото, щеше да стане трагедия”, разказа живеещата в района Руска Радева. В следобедните часове огънят беше овладян. Изгорели са над 1000 декара ниски храсти и треви. Кола на пожарната ще дежури в селото и през нощта.", "date": "2019.09.15", "title": "Стотици декари треви и храсти изгоряха край Бургас"}
{"url": "https://www.24chasa.bg/novini/article/7656062", "text": "Пориви на вятъра от тропическата буря Умберто все още се усещат в части от Северозападните Бахамски острови, които бяха пометени преди това от урагана Дориан, предаде Асошиейтед прес. Националният център на САЩ за ураганите съобщи, че Умберто е на 270 км изток-североизток от нос Канаверал, щата Флорида и на 290 км север-северозапад от остров Голям Абако, който пострада тежко при преминаването на урагана Дориан през Бахамите. Бурята се придвижва на север със скорост около 11 км/ч. Скоростта на ветровете достига 97 км/ч, предаде БТА. Няма издадени предупреждения за опасност, макар че метеоролозите прогнозират, че Умберто ще доведе до повишаване на равнището на водите в северозападната част на Бахамите и на югоизточното крайбрежие на САЩ за няколко дни. Очаква се бурята да се засили и да достигне равнището на ураган, докато се насочва към западната част на Атлантическия океан. След отминаването на Умберто жителите на Бахамите подновиха работата по разчистването на разрушенията, причинени от преминаването на урагана Дориан. Отломките се трупат на високи купчини, докато пострадалите се опитват да спасят това, което не е напълно унищожено.", "date": "2019.09.15", "title": "Бурята Умберто все още се усеща на Бахамските острови"}
{"url": "https://www.24chasa.bg/novini/article/7656067", "text": "Най-добрите учители по английски език от САЩ ще гостуват в училището, което ще строи в София милиардерът Роналд Лаудър. Президентът на Световния еврейски конгрес и собственик на bTV се включи в тържествата за 110 г. на Централната софийска синагога късно в събота. На церемонията той имаше кратка работна среща със столичния кмет Йорданка Фандъкова, тъй като от година един от най-богатите американци има проект за училище в София. Предвижда се то да бъде изградено в квартал “Възраждане”. Централната софийска синагога е построена през 1909 г. по проект на австрийския архитект Фридрих Грюнангер и е най-голямата на Балканския полуостров. “Тази прекрасна сграда гордо се извисява вече 11 десетилетия като един от символите на града, редом с храмовете на другите световни религии на това, което наричаме Площад на толерантността”, заяви Фандъкова. Роналд Лаудър, който е един от най-големите дарители на синагогата, сподели, че тя е била първото нещо, което е искал да види след вдигането на желязната завеса. Сградата се разпадала, а еврейската общност нямала средства да я възстанови. Отнесъл си парче мазилка в САЩ, гледал го всеки ден. ", "date": "2019.09.15", "title": "Милиардерът  Лаудър обеща на Фандъкова най-добрите учители по английски за училището, което ще строи в София (Обзор)"}
{"url": "https://www.24chasa.bg/novini/article/7656069", "text": "Сирийският президент Башар ал Асад обяви днес амнистия и намаляване на присъдите за всички престъпления, извършени преди 14 септември, предаде Асошиейтед прес. Подобни амнистии бяха обявени няколко пъти (последният беше миналата година) след началото на кризата в Сирия през март 2011 г. По силата на обявената днес мярка смъртните присъди ще бъдат заменени с доживотен затвор, а доживотният затвор - с 20-годишни присъди, предаде БТА. Затворниците, страдащи от неизлечими болести, ще бъдат освободени. Обещана е амнистия на дезертьорите от армията, които се предадат в тримесечен (за намиращите се в Сирия) и в шестмесечен срок (за намиращите се в чужбина). Сирийският президент се срещна днес със специалния руски пратеник за Сирия Александър Лаврентиев и с руския заместник-министър на външните работи Сергей Вершинин. Башар ал Асад прие руските дипломати ден преди срещата в Анкара на лидерите на Русия, Турция и Иран, на която централна тема ще бъде Сирия. Според сирийската информационна агенция САНА Лаврентиев е разговарял с Асад за дневния ред на утрешната среща. На нея се очаква да бъде обсъдена ситуацията в сирийската провинция Идлиб. Русия и Иран подкрепят Башар ал Асад, а Турция - сирийската опозиция, отбелязва Асошиейтед прес.", "date": "2019.09.15", "title": "Башар Асад обяви всеобща амнистия"}
{"url": "https://www.24chasa.bg/novini/article/7656093", "text": "Пожарът е локализиран на площ около 9-10 дка до този момент. Това каза за  „ “ комисар Тошко Бързилов, началник „Национален оперативен център“ към ПБЗН. „Днес на място работиха 106 души – 25 пожарникари, 42 души от Югозападно държавно предприятие, 14 служители на Национален парк „Рила” 12 доброволци и служители на горското стопанство в този район и 10 души от Рилския манастир“, обясни той. Бързилов допълни, че е участвал и хеликоптер от Българската армия в гасенето. „Направени бяха неимоверни усилия да бъде закарана вода до мястото на пожара“, посочи още той. По думите му тази нощ ще има екипи от пожарникари и охрана на мястото.", "date": "2019.09.15", "title": "Пожарът край Рилския манастир е локализиран"}
{"url": "https://www.24chasa.bg/novini/article/7656124", "text": "Влиятелният синдикат на работниците в автомобилната индустрия в САЩ (United Auto Workers) призова на стачка от тази вечер в полунощ 46-те хиляди работници в автомобилостроителния гигант Дженеръл Мотърс, за да се опита да окаже натиск в преговорите за нов колективен трудов договор, предаде Франс прес. \"Синдикалните водачи в цялата страна се събраха тази сутрин, след като през нощта в събота срещу неделя изтече колективният трудов договор в Дженеръл мотърс от 2015 г. Те решиха да стачкуват от полунощ в неделя\", гласи декларация на синдиката. Преговорите, започнали през юли, са в застой, посочва АФП. Решението за стачка е взето, след като ръководството на компанията е било уведомено, че синдикатът няма да се съгласи с продължаване на колективния договор, предаде БТА. Синдикатът иска увеличение на заплатите, по-добра здравна осигуровка и гаранции за работните места, заяви неговият вицепрезидент Тери Дитс след заседанието в Детройт. Това е първата подобна стачка в Дженеръл Мотърс от десет години според \"Уолстрийт джърнъл\".", "date": "2019.09.15", "title": "Синдикат призова на стачка хилядите работници в Дженеръл Мотърс"}
{"url": "https://www.24chasa.bg/novini/article/7656127", "text": "Десетки хиляди колоездачи затвориха центъра на Москва. Булевардите, които обикновено са пълни с коли, бяха запазени за пешеходци и велосипедисти. В столицата на Русия наричат проявата есенен велофестивал, предаде  . Тя има за цел да покаже, че колоездачите имат своето място по натоварените проспекти и да призове към ограничаването на автомобилния транспорт. Това е третата такава проява в страната, която хронично страда от задръствания, замърсяване на въздуха и проблеми с паркирането.", "date": "2019.09.15", "title": "Хиляди колоездачи блокираха Москва (Видео)"}
