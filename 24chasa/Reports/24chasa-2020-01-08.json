{"url": "https://www.24chasa.bg/novini/article/8051719", "text": "Обществена поръчка за избор на изпълнители, които да строят разширението на третата линия на метрото през “Слатина”, ще бъде обявена напролет от общинското дружество “Метрополитен” ЕАД. Трасето е с дължина 6 км и има 6 станции - от Военната академия през район “Слатина” стига до зала “Арена Армеец” и бул. “Цариградско шосе”. То ще е разклонение на строящата се в момента трета линия от бул. “Вл. Вазов” до околовръстния път при квартал “Горна баня”. Вече е обявен търгът за довършване на третата линия - участъка от бул. “Вл. Вазов” до кв. “Левски”. Става дума за още 3 км с 3 станции. Прогнозната стойност е 220 млн. лв., а оферти се приемат до 26 март. “Ще кандидатстваме за финансиране за двата обекта през следващия програмен период. Идеята е строителството да върви паралелно. За строителството на 3-те станции до кв. “Левски” ще са нужни три години и половина, а за 6-те през “Слатина” - 4 г.”, обясни пред “24 часа” шефът на “Метрополитен” ЕАД проф. Стоян Братоев. Подготвят се и плановете за продължението на първата метролиния от Бизнес парка до бъдещата долна станция на Симеоновския лифт, за да има директна връзка с планината. При новата метростанция ще има и буферен паркинг. Работи се и по идейния проект за междинна станция между първата и втората метролинии, която ще е на бул. “Панчо Владигеров”. Станцията ще позволи да се съкрати интервалът на движение на влаковете по втората линия. Вече има проектна готовност за разширение на първата метролиния с две станции по бул. “Царица Йоанна” до околовръстното шосе. При станцията, която ще е на кръстовището между бул. “П. Дертлиев” и околовръстното също е предвиден голям буферен паркинг. Напролет обявяват търг за още 6 км метро през “Слатина” Подготвят плановете за разширението до Симеоновския лифт", "date": "2020.01.08", "title": "Напролет обявяват търг за още 6 км метро през “Слатина”"}
{"url": "https://www.24chasa.bg/novini/article/8051689", "text": "Украинският президент Володимир Зеленски възложи на главния прокурор в Киев криминално разследване на самолетната катастрофа в Иран. Boeing 737-800 на \"Международните авиолинии на Украйна\" се разби тази нощ след излитане от Техеран, загинаха всички 176 души на борда. Зеленски обяви също така, че в Киев ще бъде създадена следствена комисия, в която влизат авиоексперти и представители на силовите ведомства, предаде \" \". Длъжни сме да разгледаме всички възможни версии за самолетната катастрофа, категоричен е украинският президент. Същеременно властите в Техеран заявиха, че няма да предадат нито на САЩ, нито на производителя двете \"черни кутии\" на Boeing 737-800. Ръководителят на иранската Организация за гражданска авиация Али Абедзаде каза, че на този етап не е ясно в коя държава ще отидат за изследване \"черните кутии\". Съгласно международното законодателство за въздушния транспорт страната, на чиято територия е станала злополуката, има право да проведе разследване, отбеляза Абедзаде. Той добави, че \"разследването на този инцидент ще бъде отговорност на Иран, но украинците ще могат да участват в него\".", "date": "2020.01.08", "title": "Зеленски: Трябва да разгледаме всички версии за самолетната катастрофа"}
{"url": "https://www.24chasa.bg/novini/article/8051736", "text": "Американският държавен секретар Майк Помпейо каза днес, че подкрепата на САЩ за израелските селища на Западния бряг ще ускори мира между Израел и палестинците, предаде Ройтерс. Това негово изявление разгневи палестинските лидери, които се стремят да създадат своя държава на тази територия. В разрез с водената от 40 години от САЩ политика през ноември Помпейо обяви, че САЩ вече не смятат израелските селища на Западния бряг на река Йордан, завзети от еврейската държава в Близкоизточната война през 1967 г., за \"несъвместими с международното право\". Чрез видеовръзка с политически форум в Ерусалим, посветен на \"Доктрината Помпейо\", държавният секретар каза в предварително записано изявление, че с промяната на позицията си правителството на президента на САЩ Доналд Тръмп се е върнала към \"балансиран и трезв\" подход към мира в Близкия изток. \"Важно е да казваме истината, когато фактите ни насочват към нея. И ние признаваме, че тези селища не са по самата си същност нарушение на международното право\", каза Помпейо, цитиран от БТА. На форума, чийто домакин бе ерусалимския мозъчен тръст Политически форум \"Кохелет\", говори и израелският премиер Бенямин Нетаняху. Той каза, че \"доктрината Помпейо за статута на селищата просто потвърждава, че ние не сме чужденци в нашето отечество\". Според него подкрепата на правителството на Тръмп (за селищата) е \"уместен отговор на решението на Международния наказателен съд (МСС) в Хага да разследва израелските действия в Юдея и Самария\", визирайки Западния бряг с израелската терминология. Миналия месец главният прокурор на МСС каза, че тя ще започне пълно разследване на Западния бряг, включително Ерусалим и Ивицата Газа, веднага щом юрисдикцията на хагския съд по въпроса бъде потвърдена. Това съобщение отваря възможността да бъдат предявени обвинения и срещу израелците, и срещу палестинците, припомня Ройтерс. Конференцията има за цел да обоснове новата позиция на САЩ чрез излагане на юридически аргументи в защита на еврейските селища и да обори аргументите на критиците, отбелязва агенцията.", "date": "2020.01.08", "title": "Помпейо: Еврейските селища по Западния бряг не нарушават международното право"}
{"url": "https://www.24chasa.bg/novini/article/8051718", "text": "\"Турция е наш съсед, съюзник в НАТО и ключов партньор в областта на миграцията, сигурността, борбата с тероризма, енергетиката, селското стопанство\". Това написа във фейсбук профила си премиерът Бойко Борисов, като публикува снимки от началото на срещата му с турския президент Реджеп Тайип Ердоган.  \"Партньорството между България и Турция се основава на принципите на добросъседство и взаимно уважение. С президента Реджеп Тайип Ердоган обсъдихме разширяването на двустранното политическо и икономическо сътрудничество\", съобщава още премиерът. \"По време на срещата ни заявих, че високо оценявам приноса на Турция по въпросите с миграцията и прилагането на съвместната Декларация между ЕС и Турция от март 2016 г. Обсъдихме и ситуацията в Близкия изток като изтъкнах, че проблемите могат да се решават само с диалог и мир\", пише Борисов.", "date": "2020.01.08", "title": "Борисов при Ердоган: Ценим приноса на Турция по въпросите с миграцията (Видео)"}
{"url": "https://www.24chasa.bg/novini/article/8051774", "text": "Във връзка с продължаващата от 5 декември 2019 г. национална стачка във Франция, синдикалните организации са обявили ново мобилизиране от 9 до 11 януари 2020 г. По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции, посочват в информация от МВнР. От външното министерство препоръчват на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93. Авиокомпанията \"Еър франс\" предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия. Повече информация гражданите могат да намерят на страницата на \"Еър франс\": https://www.airfrance.fr. Стачните действия на 9 януари - 11 януари 2020 г. ще засегнат и голяма част от обществения транспорт в страната - автобуси, метро и влакове, като актуална информация за тяхното движение може да бъде получена на: https://www.gouvernement.fr/info-service-greve. Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г.", "date": "2020.01.08", "title": "Нови стачни действия във Франция застрашават и въздушния транспорт"}
{"url": "https://www.24chasa.bg/novini/article/8051829", "text": "Основните индекси на Нюйоркската фондова борса започват сесията в сряда на зелена територия въпреки атаките на иранските сили, насочени срещу американски военни бази в Ирак, информира CNBC, цитиран от    Индексът на сините чипове Dow Jones Industrial Average се повишава с 55 пункта, или 0,19%, до ниво от 28638,93 пункта. Широкият измерител S&P 500 отчита повишение от 10 пункта, или 0,33%, до ниво от 3247,94 пункта, докато технологичният показател Nasdaq Composite регистрира ръст от 0,37%, или 33 пункта, до ниво от 9101,71 пункта. Първоначално инвеститорският оптимизъм беше попарен във вторник вечерта, след като военни служители на САЩ съобщиха, че авиобазата Ал Асад, която се намира в западен Ирак, е била подложена на въздушни атаки от страна на Иран. По-късно от Пентагона заявиха: „Иран изстреля повече от дузина балистични ракети срещу американски военни и коалиционни сили в Ирак. Ясно е, че тези ракети са изстреляни от Иран и са насочени към най-малко две американски военни бази, намиращи се на територията на Ирак\". Досега няма съобщения за жертви. Инвеститорите по целия свят очакваха отговора на Иран към САЩ след американската атака над летището в Багдад от края на миналата седмица, която причини смъртта на ген. Касем Солеймани, висш ирански военен служител. Президентът на САЩ Доналд Тръмп отговори на атаката на Иран във вторник вечерта, така: „Всичко е наред! Ракети бяха изстреляни от Иран срещу две военни бази, разположени в Ирак. В момента се извършва оценка на жертвите и щетите. Засега всичко е наред! Разполагаме с най-мощната и добре екипирана армия навсякъде по света! Ще направя изявление утре сутринта\". \"Въпреки че напрежението между САЩ и Иран вероятно ще продължи, нашата прогноза не предполага значителна и сериозна ескалация, тъй като и двете страни нямат интерес да започнат голям военен конфликт\", пише Марк Хейфеле, главен инвестиционен директор в UBS Wealth Management. Предишните кризи между САЩ и Иран рядко са водили до продължителен спад на пазара. Данните от Barclays показват, че индексът S&P 500 е нараствал средно с около 3% за три месеца след конфронтация между двете страни. Тези средни увеличения са стигали до 5,5% след шест месеца. Акциите на Boeing поевтиняха с 1,3%. Самолет от модела Boeing 737, експлоатиран от авиолиниите на Украйна, избухна в пламъци малко след излитането си от летището в Техеран в сряда, а при катастрофата загинаха всички 176 души на борда. По-късно украинските представители заявиха, че причината за случая тепърва ще се изяснява. На облигационните пазари доходността по 10-годишните и 30-годишните американски държавни ценни книжа отчита спад съответно до 1,816% и 2,297%. При валутната търговия доларовият индекс, който измерва силата на американските пари спрямо кошница от шест конкурентни валути, се намира на ниво от 97,08 пункта. Еврото се разменя със спад от 0,21% на ниво от 1,1128 долара за евро. На петролните пазари цената на международния бенчмарк Брент се понижава с 47 цента до 67,80 долара за барел. В същото време фючърсите върху американския лек суров петрол WTI отчитат понижение от 71 цента до 61,99 долара за барел. Цената на златото бележи спад от 0,03% до ниво от 1573,80 долара за тройунция.", "date": "2020.01.08", "title": "Wall Street започва с оптимизъм въпреки отговора на Иран"}
{"url": "https://www.24chasa.bg/novini/article/8051820", "text": "По предложение на президента Румен Радев България ще бъде домакин на Шестата среща на върха на регионалната инициатива „Три морета“, която обединява 12 държави от Европейския съюз, разположени между Адриатическо, Балтийско и Черно море, и подкрепяна активно от Съединените американски щати, съобщиха от прессекретариата на държавния глава. Българският президент отправи покана за участие във форума към президента на САЩ по време на срещата на върха на НАТО в Лондон. Българското домакинство беше обсъдено днес на среща на Румен Радев с посланик Херо Мустафа и с американска делегация, която е на посещение у нас, водена от Матю Бойс – заместник-помощник държавния секретар на САЩ. На срещата присъства и вицепрезидентът Илияна Йотова Инициативата „Три морета“ е създадена през 2015 г. и цели да се насърчи транспортната, енергийната и дигиталната свързаност в региона чрез съвместни проекти. На срещите на върха страната ни е представлявана от българския президент, по чиято идея и след консултации с останалите страни участници България ще бъде домакин на форума на високо равнище през следващата година. Румен Радев и участниците в срещата бяха единодушни, че „Три морета“ насърчава условията за икономическо и социално развитие в държавите от Източна Европа, засилва търговските контакти, подобрява енергийната, транспортна и дигитална инфраструктура. Българският президент подчерта и значението на образователната и научна свързаност за развитието на региона. България високо цени подкрепата на САЩ в усилията на страната ни в борбата с корупцията и за утвърждаване на върховенството на закона. Ефективни резултати в тази насока ще се постигнат само с безкомпромисен подход в духа на демократичните ценности, заяви още президентът Румен Радев по време на срещата. В разговора беше обсъден целият спектър от въпроси от взаимен интерес, влизащи в обхвата на Стратегическия диалог между България и САЩ – сигурност, икономика, енергетика и образование. Българският държавен глава подчерта, че за засилване на Стратегическия диалог между двете държави е необходимо поставянето на ясни насоки и мерки за сътрудничеството в области от взаимен интерес. Президентът призова за конкретни срокове и мерки при изпълнение на поръчката за нови самолети за Военновъздушните ни сили, включително за изясняване на необходимите допълнителни средства за придобиване на пълноценни оперативни способности. „Засилването на индустриалното сътрудничество трябва да е важен елемент от програмата за модернизация на въоръжените ни сили по съвместни проекти със САЩ“, заяви президентът. Румен Радев подчерта, че за да се преодолее технологическата и икономическа пропаст между страните от НАТО, е необходимо да се развиват съвместно високи технологии и да се работи по общи проекти за произвеждане на военно оборудване. „Трябва да се преодолее линията на разделение на държавите съюзници на производители и на купувачи на военно оборудване. Следва да се положат усилия за научно-техническо сътрудничество и трансфер на високи технологии“, заяви Румен Радев.", "date": "2020.01.08", "title": "По предложение на Радев България ще е домакин на инициативата „Три морета“"}
{"url": "https://www.24chasa.bg/novini/article/8051832", "text": "Турският президент Реджеп Тайип Ердоган и руският му колега Владимир Путин призоваха днес \"всички страни да действат със сдържаност\", за да се сложи край на ескалацията на напрежение между САЩ и Иран, предаде АФП. Ние заявяваме нашата ангажираност за намаляване на напреженията в района и призоваваме всички страни да действат със сдържаност и здрав разум и дадат приоритет на дипломацията, заявиха двамата президенти в съвместна декларация след разговори в Истанбул. Ердоган и Путин предупреждават, че по-нататъшно използване на сила \"би довело до нов цикъл на нестабилност и в крайна сметка би навредило на интересите на всички\", допълва Асошиейтед прес, като цитира съвместното изявление. Във връзка със събитията през последните дни президентите се обявиха твърдо за решаване на всички проблеми в зоната на Персийския залив и в района като цяло изключително с мирни методи, в съответствие с нормите на международното право, посочи руският външен министър Сергей Лавров след края на преговорите между лидерите на двете страни, съобщава ТАСС. Президентите на Русия и Турция обсъдиха действията на САЩ по отношение на ирански граждани на територията на Ирак, включително  , заяви още Лавров пред журналисти. Те \"обсъдиха ситуацията, която се създаде в Персийския залив в резултат на неправомерните и много рисковани акции на САЩ на територията на Ирак срещу ирански граждани, включително срещу командващия /спецсилите \"Ал Кудс\" на/ Корпуса на гвардейците на ислямската революция Солеймани\", посочи Лавров.", "date": "2020.01.08", "title": "Ердоган и Путин призоваха САЩ и Иран да действат със сдържаност"}
{"url": "https://www.24chasa.bg/novini/article/8051877", "text": "Докато останалите жители на австралийското градче Мого избягали от горските пожари наоколо, Чад Стейпълс не изоставил \"семейството\" си. То включва жирафи, носорози, лъвове и горили сред около 200 обитатели на зоопарка в Мого, предаде Ройтерс, цитирана от БТА.  Стейпълс и други 15 служители в зоопарка се бориха миналата седмица, за да го защитят от бушуващите пожари, които опустошиха домове и автомобили в градчето в навечерието на Нова година. Когато научиха, че пламъците приближават градчето, Чад и екипът му създали план, за да спасят зоопарка с площ 65 акра и обитателите му от 40 животински вида, като преместили някои примати в собствените си домове. \"Не можеше и дума да става да ги изоставим - те са част от семейството ни\", каза Стейпълс. Оцеляването на 6 зебри, 2 носорога, 6 жирафа, 4 горили, 3 тигъра и 6 лъва са сред малкото положителни неща, свързани със сезона на пожарите, който отне живота на 26 души. \"Досега не бях виждал подобни горски пожари - увери Стейпълс, който описа условията като апокалиптични. - След потушаването им спешно бяха доставени нужните за храненето на животните слама, растения и вода.\" Според учени от университета в Сидни, около 1 милиард животни са умрели или са контузени в пожарите в Австралия.", "date": "2020.01.08", "title": "Служители в зоопарк спасиха животни от пожарите в Австралия"}
{"url": "https://www.24chasa.bg/novini/article/8051876", "text": "Напрежението между Иран и САЩ заплашва да попречи на разследването на причините за катастрофата на украинския пътнически самолет, който се разби днес малко след излитането от Техеран, предаде Франс прес. Условията за разследване на авиокатастрофи са определени от международното право. \" , припомня БТА. Техеран вече заяви, че няма да предаде на американците \"черните кутии\", които записват всички данни за полета. Правилата за разследване на въздушни инциденти са определени от Чикагската конвенция на Международната организация за гражданска авиация (International Civil Aviation Organization/ ICAO). Тя предвижда отговорност за разследването да носи държавата, където е станал инцидентът, в случая - Иран. Държавата, където е била проектирана и построена машината (в случая - САЩ), държавата на оператора (Украйна) \"имат право да назначат свой акредитиран представител, който да участва в разследването\", се посочва в конвенцията. Теоретично, американската служба за национален транспорт и сигурност Ен Ти Ес Би (NTSB /National Transportation and Safety Board), натоварена с разследванията на въздушни инциденти, трябва да участва в това разследване като изхожда от експертния опит на \"Боинг\", обясни Жан-Пол Троадек, бивш директор на Бюрото за разследвания и анализи (ВЕА) - френският аналог на NTSB. В този случай обаче това може да се окаже малко сложно, допълни той. Американският производител на самолети обяви в Туитър, че е \"в контакт с украинската компания и е готов да съдейства по всякакъв начин\". Ръководителят на иранската организация за гражданска авиация Али Абедзаде заяви, че \"украинците могат да участват в разследването\", но отказа да изпрати \"черните кутии\" в САЩ, което не обещава сътрудничество с Вашингтон. Разчитането на данните за полета само по себе си не е сложно, трудността идва, когато записващите устройства са в много лошо състояние, нужни са лаборатории, които имат съответната експертиза, капацитет и средства, каза Троадек. Според експерта капацитет имат малцина: американската NTSB, която за момента остава извън играта, френската ВЕА, британската AAIB, дори техният германски аналог и \"може би руснаците\". \"На този етап ВЕА не изпраща следователи на място и не е получила никакво искане за съдействие от иранските власти\", казаха от френската агенция за АФП. \"Това, което за момента ще е по-важно от разчитането на записващите устройства, е проучването на отломките от самолета\", което може да даде насоки за причините за катастрофата, обяснява Троадек. Международната организация за гражданска авиация предвижда също възможността страната, където е станала злополуката, да се откаже от разследването и да го предаде на трета страна. По този начин Холандия проведе от името на Украйна разследването на катастрофата на малайзийския \"Боинг\", свален с ракета над украинска територия на 17 юли 2014 г. Тогава загинаха 298 души, 193 от които - холандци.", "date": "2020.01.08", "title": "Напрежението САЩ-Иран може да попречи на разследването с украинския самолет"}
{"url": "https://www.24chasa.bg/novini/article/8051878", "text": "Турският оператор на частни самолети, използван при бягството на бившия ръководител на \"Нисан\" и \"Рено\" Карлос Гон от Япония, предложи да съдейства на японските власти за изясняване на случая, предаде Ройтерс, цитирана от БТА. Официални представители на турската авиокомпания МНГ джет (MNG Jet) са се срещнали днес с японския посланик в Турция и са предложили да съдействат на властите в страната, съобщи говорител на компанията. На 31 декември Гон потвърди, че е избягал в Ливан, след като беше поставен под домашен арест в Япония, за да се спаси, по думите му, от \"несправедливото правосъдие\" в Япония, където е обвинен във финансови престъпления. МНГ джет подаде жалба, в която заяви, че един от служителите й е фалшифицирал документи, за да помогне за бягството на Гон. По-рано този месец мениджър на компанията заяви пред властите, че неволно е помогнал за бягството на Гон от Япония, тъй като е бил заплашен от свой някогашен познат. Турските власти задържаха в ареста петима души, включително четирима пилоти, в рамките на разследването за преминаването на Гон през страната на път към Ливан. Турският министър на правосъдието Абдулхамит Гюл каза в събота, че японските власти не са поискали правно сътрудничество от Турция. Гон, който беше арестуван за първи път в Токио през ноември 2018 г., е обвинен в четири престъпления, включително укриване на доходи и други финансови злоупотреби. През април 2019 г. той бе освободен срещу парична гаранция и поставен под домашен арест при изключително строги условия в очакване на съдебен процес през април тази година.", "date": "2020.01.08", "title": "Турска авиокомпания обеща на Япония съдействие във връзка с бягството на Гон"}
{"url": "https://www.24chasa.bg/novini/article/8051927", "text": "Българската агенция по безопасност на храните (БАБХ) констатира четири нови огнища на Африканска чума по свинете (АЧС). Положителните резултати от пробите са потвърдени днес от Националната референтна лаборатория в Националния диагностичен научноизследователски ветеринарномедицински институт в София, съобщиха ог пресцентъра на БАБХ. Едно от тях е индустриална ферма в с. Брестак, общ. Вълчи дол, обл. Варна. В засегнатия свинекомплекс се отглеждат 39 656 свине. Пробите са изследвани като пасивен надзор въз основа на огнището в „Тетрахиб“ АД, с. Никола Козлево, обл. Шумен. При откриването на огнището стана ясно, че дейност на обекта е угояване на свине. БАБХ извършва проследяване на движението на животните от и към засегнатия животновъден обект за най-малко 35 дни, предхождащи датата на потвърждаване на заболяването на прасетата. Част от свинете в Никола Козлево са пристигнали от обекта в с. Брестак, което наложи да бъде забранено движението на животни от свинекомплекса и вземането на проби за АЧС. Определена е трикилометрова предпазна зона около огнището, в която влизат селата Брестак и Генерал Киселово, общ. Вълчи дол, обл. Варна. Определена е и десеткилометрова наблюдавана зона. Ново огнище е регистрирано в обект за отглеждане на източнобалкански свине в с. Веселиново, общ. Смядово, обл. Шумен. В обекта се отглеждат 125 прасета. Землищата на две села Веселиново и Александрово в община Смядово, обл. Шумен попадат в предпазната зона с радиус 3 км. Друго огнище е констатирано във фамилна ферма тип „А“ с. Гергини, общ. Габрово, обл. Габрово. Там се отглеждат 29 прасета. В трикилометровата предпазна зона влизат с. Гергини, с. Гарван, с. Пейовци, с. Николчовци, с. Рачевци, с. Поповци, с. Чавеи, с. Янковци, с. Милковци, с. Враниловци, с. Стоевци, с. Трънито и с. Пецовци, общ. Габрово, обл. Габрово. От вируса на АЧС е засегнато и лично стопанство тип „заден двор“ в с. Боров дол, общ. Твърдица, обл. Сливен. Огнището е потвърдено в резултат на подаден сигнал в ОДБХ Сливен за заболели два броя свине. Определени са 3 км предпазна зона, около огнището и 10 км наблюдавана зона. Предприети са мерки за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои умъртвяване по хуманен начин и обезвреждане на всички заразени и контактни свине в засегнатите обекти, при спазване на нормативните изисквания.", "date": "2020.01.08", "title": "Откриха ново огнище на чума във ферма с 39 656 свине в село Брестак, Варненско"}
{"url": "https://www.24chasa.bg/novini/article/8051931", "text": "\"В отговор на иранската агресия САЩ незабавно ще наложат допълнителни икономически санкции на иранския режим\", заяви Тръмп в реч в Белия дом, в която също така призова европейците да се оттеглят от иранското ядрено споразумение, а НАТО да се ангажира много повече в Близкия изток. \"Докато съм президент на САЩ, на Иран никога няма да се позволи да има ядрени оръжия\", обеща Тръмп. \"Нито един американец не е пострадал при атаките от изминалата нощ. Иран изглежда отстъпва, което е хубаво за всички заинтересовани страни и нещо много хубаво за света\", заяви Тръмп, заобиколен от вицепрезидента Майк Пенс, министъра на отбраната Марк Еспър и държавния секретар Майк Помпейо. Тръмп отбеляза, че САЩ са готови на мир с тези, които го искат. Според него ракетите, изстреляни по иракски бази с американски военнослужещи, са нанесли само ограничени материални щети и не са взели жертви и сред иракчаните. Ирак заяви, че няма пострадали сред неговите военнослужещи. Същото казаха за своите войски Германия, Дания, Норвегия и Полша, които имат военни контингенти в Ирак. Според иранската държавна телевизия  . Телевизията не се позова на източници за тази информация. Американски и европейски правителствени източници заявиха за Ройтерс, че Иран изглежда съзнателно е избегнал да улучи американски военни при обстрела, за да избегне по-нататъшна ескалация. ", "date": "2020.01.08", "title": "Тръмп: Няма нито един убит, налагаме нови санкции на Иран (Видео)"}
{"url": "https://www.24chasa.bg/novini/article/8051969", "text": "Британският министър-председател Борис Джонсън е разговарял днес с президента на САЩ Доналд Тръмп за иранските ракетни нападения срещу военни бази в Ирак, където са настанени американски войници, съобщи говорител на премиера, цитиран от Ройтерс. Джонсън е призовал Тръмп да търси неотложно деескалация на ситуацията, за да се избегне по-нататъшен конфликт, каза говорителят и добави, че Джонсън и Тръмп са се разбрали да поддържат връзка, предаде БТА. ", "date": "2020.01.08", "title": "Джонсън обсъди с Тръмп иранските ракетни\nнападения срещу бази на САЩ"}
{"url": "https://www.24chasa.bg/novini/article/8052012", "text": "Председателят на Европейския съвет Шарл Мишел ще посети Истанбул в събота, за да обсъди с турския президент Реджеп Тайип Ердоган кризата в Либия, предаде ДПА. Планирано е двамата да се срещнат в събота следобед, съобщи днес говорителят на Мишел. Разговорите с египетския президент Абдел Фатах ас Сиси е предвидено да се състоят същата вечер в Кайро, предаде БТА. Анкара подкрепя международно признатото правителство на националното съгласие в Триполи на Файез ел Сарадж, което е изправено пред офанзива на силите на влиятелния в Източна Либия военен командир маршал Халифа Хафтар. Египет, Русия и Обединените арабски емирства са на страната на Хафтар.  Турция е изпратила 35 войници в Либия в подкрепа на правителството в Триполи, но те няма да участват в битки, уточни турският президент в отговор на въпроси на в.\"Хюриет\". Турският парламент разреши миналата седмица в Либия да бъдат разположени турски военни, което последва отделно споразумение за изпращане на военни експерти и на оръжия, прието като закон от парламента още през декември.", "date": "2020.01.08", "title": "Шарл Мишел се среща с Ердоган и с Ас Сиси заради кризата в Либия"}
{"url": "https://www.24chasa.bg/novini/article/8052044", "text": "Домакинствата в Европейския съюз харчат повече от 600 милиарда евро за хранене в ресторанти, кафенета и столови, което е около 3,8% от брутния вътрешен продукт на ЕС. „Разходите за обществено хранене представляват 7% от разходите на домакинствата през 2018 г.“, съобщават от Евростат. Най-голям е делът на разходите за обществено хранене в Ирландия (14,4%), следван от Испания, Малта и Гърция, също с двуцифрен дял. От друга страна, най-пестеливи по отношение на разходите за обществено хранене са в Румъния с 1,9 на сто от общото потребление на домакинствата, следват Полша с 3 на сто и Литва с 3,4 на сто, допълва \" \". По фактора колко пари се харчат в ресторанти българите изпреварват германци. В Германия дават по ресторантите 4,3% средно на домакинство, докато в България са 4,5%. Между 2008 г. и 2018 г. делът на разходите за услуги в общото потребление на домакинствата нараства в повечето държави-членки и най-много в Малта с 4,4% до 12,6%. След това следва Ирландия с ръст от 2,9 процентни пункта и Унгария с 2,5%.", "date": "2020.01.08", "title": "Евростат: Българите ходят по-често на ресторанти от германците"}
{"url": "https://www.24chasa.bg/novini/article/8048764", "text": "Семейството на Ловеца на крокодила Стив Ъруин, който почина през 2006 г., се грижи за близо 100 000 животни, пострадали при пожарите в Австралия. Коали, опосуми, птицечовки и прилепи от цялата страна са транспортирани в болницата за диви животни Australia Zoo на Стив Ъруин на крайбрежието на Куинсланд. Дъщерята на ловеца на крокодили - Бинди, тази седмица обяви в Инстаграм, че лечебното заведение полага грижи 90 000-ия си пациент. През 2019 г. към Australia Zoo e открит и център за рехабилитация на морски костенурки, отделение за морски змии и предстои да се завършим нова зона за възстановяване на птици. 21-годишната Бинди сподели снимка, на която е застанала пред кадър на баба си Лин и баща си Стив. \"Сърцето ми се къса за хората и дивата природа, които загубиха толкова много при опустошителните пожари\", казва Бинди. Искам да знаете, че ние сме на безопасно място. Няма пожари до Австралийския ни зоопарк или до останалите ни обекти за оказване на помощ на животните. Нашата болница за диви животни никога не е била по-натоварена, посочва още тя. „Родителите ми посветиха Australia Zoo на моята красива баба. В нейна памет ще спасим толкова животни, колкото можем. Според експертите при пожарите е възможно да са загинали около милиард животни, като много от видове вече са застрашени от изчезване.  обяви, че те вече са \"функционално изчезнал вид\". През последните месеци в огъня са загинали около 8000 представители на вида или 1/3 от популацията им. Съпругата на Стив Ъруин - Тери обясни, че за съжаление коалите често правят фатална грешка, когато се опитват да избягат от пожарите, като инстинктивно се катерят по дърветата, защото там се чувстват в безопасност. Евкалиптовите дървета имат обаче толкова много масло в листата си, че при високите температури в огъня направо експлодират. Така възможността да се помогне на коалите е наистина малка, тъй като те стават жертви на дълбоки изгаряния.  Australia Zoo също се грижи за стотици сивоглави лисици, след като спасителният им център в Нов Южен Уелс е евакуиран. Много кадри показват овъглените тела на хиляди коали, разпръснати там, където някога са били техните евкалиптови домове. Кенгурута също са заснети как отчаяно се опитват да избягат от  пламъците. Мъртви какадута падат от дървета. Фермерите са били принудени да избягат от имотите си, а когато са се се върнали в опожарените си земи, са открили опожарените тела на на добитъка си. \"Татко прекара живота си, работейки усилено, за да защити дивата природа и дивите места, особено в Австралия. Иска ми се той все още да е тук точно сега, за да дава съвети и кураж по време на опустошенията. Знам, че духът му живее чрез нашата работа и се надявам да се гордее с нас\", пише в Инстаграм Бинди. Над 600 прилепа са били транспортирани в зооболницата в Нов Южен Уелс. Нашата болница вече е помогнала на над 100 от тези красиви малки души. Исках да споделя с вас някои от сладките лица, които получават втори шанс в живота, казва още тя в публикация в социалната мрежа. През септември с над 750% повече летящи лисици са били приети в болницата поради засушаването и липсата на храна. Летящите лисици отново са драстично засегнати от горските пожари и отново виждаме сред нас тези красиви животни от цялата страна, отбелязва още Бинди. Според най-добрите прогнози пожарите ще бъдат овладени най-малко след 8 седмици. Австралия е едва в началото на лятото. В нормална година сезонът на пожарите е в пика си около началото на януари, а до този януари вече над 10,7 млн. хектара земя са изгорели. Премиерът на Австралия Скот Морисън обяви, че ще увеличи финансирането от 1,4 на 2 милиарда долара за възстановяване на районите, пострадали от горските пожари. Стив Ъруин е роден на 22 февруари 1962 г. във Виктория, Австралия. Той беше природозащитник, защитник на животните и медийна личност, известен е с телевизионната поредица „Ловецът на крокодили“. Стив и съпругата му Тери управляват Australia Zoo, който е основан от родителите на мъжа в Куинсланд. Стив Ъруин умира на 4 септември 2006 г., на 44 г., когато при гмуркане по време на снимки в района на Големия бариерен риф, скат го убожда в зоната около сърцето с отровния шип на опашката си.", "date": "2020.01.08", "title": "Коалите търсят спасение в евкалипта, той обаче експлодира заради многото масло в листата"}
{"url": "https://www.24chasa.bg/novini/article/8051391", "text": "Кипър заяви днес, че е дал съгласие да приеме американска част за бързо реагиране \"специално за хуманитарни дейности\", в случай на евакуация на американски дипломати и цивилни от Близкия изток в контекста на острото напрежение между Вашингтон и Техеран, предаде АФП, цитирана от БТА. Кипър \"даде съгласието си за временно разполагане в Кипър на част за бързо реагиране, чиято задача ще бъде да евакуира американски дипломатически мисии, разположени в района, както и американски граждани, ако е необходимо\", заяви говорителят на правителството Кириякос Кушос. Република Кипър има дълга традиция да предоставя оборудване за хуманитарни операции въз основа на искания на трети страни, добави той, като уточни, че американското искане е било отправено чрез посолството на САЩ в Никозия. Американското искане е отправено след ракетните нападения на Иран тази нощ срещу две американски военни бази в Ирак в отговор на убийството от Вашингтон в петък на високопоставения ирански генерал Касем Солеймани в Багдад.", "date": "2020.01.08", "title": "Кипър приема US част за бързо реагиране при евакуация от Близкия изток"}
{"url": "https://www.24chasa.bg/novini/article/8051452", "text": "Президентите на Русия и Турция - Владимир Путин и Реджеп Тайип Ердоган, призоваха за прекратяване на огъня в Либия, което да влезе в сила от полунощ на 12 януари. Това съобщи днес турският външен министър Мевлют Чавушоглу на брифинг в Истанбул с руския си колега Сергей Лавров след среща на лидерите на Русия и Турция в разширен състав, предадоха информационните агенции. В хода на разговора между Ердоган и Путин бяха обсъдени двустранни въпроси и регионални теми. Бяха обменени мнения за прекратяването на огъня в Идлиб, за напрежението между Иран и САЩ, за обстановката в Либия и в Ирак, каза Чавушоглу, допълва БТА..", "date": "2020.01.08", "title": "Ердоган и Путин призоваха за прекратяване на огъня в Либия от  12 януари"}
{"url": "https://www.24chasa.bg/novini/article/8051480", "text": "За първи път във Франция бивш президент ще бъде изправен пред съда за корупция, като делото срещу Никола Саркози за афера, разкрита чрез телефонно подслушване, ще започне на 5 октомври, постанови днес съд в Париж, предаде Франс прес. Делото за корупция и злоупотреба със служебно положение ще се състои от 5 до 22 октомври, с междинно заседание на 17 юни. Саркози, който беше президент на Франция от 2007 до 2012 г., е заподозрян, че в началото на 2014 г. се е опитал да получи, с посредничеството на своя адвокат Тиери Ерзог, засягаща го секретна информация от бившия висш магистрат от Касационния съд Жилбер Азибер в замяна на помощ за получаване на пост в Монако, отбелязва АФП. Това дело срещу френски президент за корупция е безпрецедентно, макар че през 2011 г. предшественикът на Саркози Жак Ширак беше осъден за присвояване на държавни средства и злоупотреба с доверие при дело за фиктивни назначения в кметството на Париж през 90-те години на миналия век, докато беше кмет на френската столица, допълва БТА. През юни м.г. Касационният съд отхвърли последните обжалвания на Саркози, Ерзог и Азибер, които се опитваха да избегнат съдебен процес. В следващите месеци Саркози ще бъде съден и за незаконно финансиране на предизборната си кампания през 2012 г. Датите за това дело още не са известни.", "date": "2020.01.08", "title": "Никола Саркози отива на съд за корупция през октомври"}
{"url": "https://www.24chasa.bg/novini/article/8051481", "text": "Бившият изпълнителен директор на Nissan Motor Co. - Карлос Гон заяви в сряда, че целта на дръзкото му бягство от Япония е била да избегне \"политическо преследване\", като в същото време той обвини японските прокурори и ръководителите на автомобилната компания \"Нисан\" в заговор срещу него, съобщи  Според него повдигнатите спрямо него обвинения са били неверни, твърдейки, че на първо място той въобще не е трябвало да бъде арестуван. Говорейки на първата си публична изява на специална пресконференция в Бейрут, Гон се обрисува като жертва на несправедливата японска система. \"Не избягах от правосъдието. Избягах от несправедливостта и политическото преследване\", посочи беглецът, за чието издирване вече има издадена червена бюлетина за арест на Интерпол. Карлос Гон се оплака, че е бил разпитван по осем часа на ден без присъствието на адвокати и отбелязва, че японските власти имат 99% успеваемост при преследване на финансови престъпления. Той по-специално посочи бившия изпълнителен директор на \"Нисан\" Хирото Сайкава и директора Масаказу Тойода, като едни от лицата, заговорничели с японските власти. Карлос Гон твърди, че е бил обект на конспирация на неколцина изпълнителни директори на \"Нисан\", които са работили съвместно с прокуратурата в Токио поради намаляващите показатели на японския автомобилен производител. \"Друга причина за конспирацията беше недоволството от структурата на съюза с френската фирма \"Рено\" (Groupe Renault)\", добави Гон. Той отбеляза, че компанията \"Нисан\" губи по 40 милиона долара на ден след неговия ареста през 2018 година. Той също така посочи, че японската автомобилна фирма е похарчила 200 милиона долара по време на негово разследване, добавяйки, че \"намаляването на пазарната капитализация на Nissan беше с повече от 10 милиарда долара след моя арест\". Според него от японската прокуратура са изтичали фалшиви и изкривени информации, за да формират общественото мнение и да го представят като престъпник.", "date": "2020.01.08", "title": "Карлос Гон: Напуснах Япония, за да избегна политическо преследване"}
{"url": "https://www.24chasa.bg/novini/article/8051524", "text": "Гибелта на командващия силите \"Ал Кудс\" на Корпуса на гвардейците на ислямската революция Касем Солеймани не е причина за предстоящата визита в Русия на германския канцлер Ангела Меркел, заяви говорителят на Кремъл Дмитрий Песков, цитиран от ТАСС и БТА. \"Няма никаква връзка\", заяви говорителят в отговор на въпрос, дали убийството на Солеймани е станало причина за предстоящата визита на Меркел в Русия. Както съобщи по-рано пресслужбата на Кремъл германският канцлер ще бъде на работна визита в Русия на 11 януари по покана на руския президент Владимир Путин. По време на разговорите се очаква да бъдат обсъдени актуални международни теми, включително ситуацията в Сирия и Либия, и ескалацията на напрежението в Близкия изток в резултат на американския въздушен удар в петък, при който загина високопоставеният ирански генерал Солеймани. Друга тема, която се очаква да бъде дискутирана, е уреждането на конфликта в Източна Украйна в контекста на изпълнението на Минските споразумения от 2015 г. и договореностите, постигнати на срещата в \"нормандския формат\" на 9 декември в Париж, отбелязва ТАСС.", "date": "2020.01.08", "title": "Кремъл: Визита на Меркел в Русия не е свързана с убийството на Солеймани"}
{"url": "https://www.24chasa.bg/novini/article/8051358", "text": "Санкцията бе наложена, тъй като тя не се яви на заседание в спецсъда. \"Адвокатката не е посочила уважителна причина за неявяването си\", мотивира се съдът. Глобата може да се обжалва пред апелативния специализиран съд и да бъде отменена, ако юристката представи документи или други доказателства, че е била възпрепятствана да присъства по служебни или лични причини. Част от подсъдимите се отказват от досегашната си защита, стана ясно в съда, който отложи делото. До следващото заседание на 6 февруари те могат да ангажират нови адвокати. Има и друга възможност - да подадат молби за назначаване на служебни защитници.   Делото е в спецсъда от есента на 2015 г. Хашишът пристига от Мароко на бургаското пристанище през юни 2012, а после е откаран с камиони в софийското с. Мировяне. Трафикът е разкрит, след като част от пакетите са открити в автомобил на видинския ферибот на път за Белгия. Първоначално подсъдимите бяха 10 души, но двама от тях вече не са между живите. Единият Борислав Петков - Бобъра, бе убит на 11 февруари 2017 г., а другият почина от тежко заболяване.", "date": "2020.01.08", "title": "1000 лева глоба за адвокатка по делото за хашиша, открит в Мировяне"}
{"url": "https://www.24chasa.bg/novini/article/8051506", "text": "\"Проверката на агенцията за социално подпомагане установи, че не можем да говорим за недобросъвестност от страна на служителите в дома в Горско Косово. Тя не констатира нарушения на персонала\". Това заяви социалният министър Деница Сачева в прадаването \"Лице в лице\" по  . Преди няколко дни омбудсманът Диана Ковачева сезира главния прокурор за 24 смъртни случая през 2019 г. в дом за хора с деменция. Внезапна проверка на експерти е констатирала изключително лоши условия на живот в социалната институция в с. Горско Косово. Домовете за възрастни хора, които страдат от деменция, в България са 14. Всички от тях подлежат на закриване в дългосрочен период, коментира министърът на социалната политика. По думите й те са изградени в непригодни за целта сгради – училища, бивши казарми. „Битовите условия в голяма част от тях не са добри. Затова до 4-5 години те трябва да бъдат трансформирани в центрове за настаняване от семеен тип“, обясни министърът. По думите й проверката е показала, че не може да се говори за недобросъвестност от страна на персонала. Хората там са в тежко състояние, над 80-годишни, уточни тя. Този случай ни дава повод да говорим отново за Закона за социалните услуги, отбеляза още Сачева. По думите й в този закон няма текстове за извеждане на деца от семейството без съдебно решение. В случаите, в които има тежко насилие и заплаха за живота и здравето на детето, то се извежда от семейството, но след това то трябва да бъде потвърдено от съда. Над 1800 деца са останали в своите семейства именно след намесата на социалните работници, отбеляза Сачева. Тя беше категорична, че биологичните семейства и техните права се защитават до последно. Детето се извежда едва тогава, когато няма друг вариант, посочи Сачева. Министърът на труда и социалната политика отбеляза, че заради недостига на кадри на пазара на труда държавата ще се опита да обхване младите хора на възраст между 18 и 29 години, които нито учат, нито работят. \"Ще работим по система за валидиране на уменията им и издаване на сертификат за работата им на пазара на труда. Ще работим и по привличането на висококвалифицирани работници в България. Ще предложим пакет от мерки за по-бързия им достъп до пазара на труда\", каза Деница Сачева.", "date": "2020.01.08", "title": "Сачева: Няма недобросъвестност на персонала в дома за дементни в Горско Косово (Обновена)"}
{"url": "https://www.24chasa.bg/novini/article/8050772", "text": "", "date": "2020.01.08", "title": "Покрив на кафене в мол в Истанбул се срути, трима са ранени (Обновена + видео)"}
{"url": "https://www.24chasa.bg/novini/article/8051575", "text": "Един човек беше убит, а трима бяха тежко ранени при стрелба в центъра на канадската столица Отава, на около километър от сградата на парламента, предаде Ройтерс, като се позова на съобщение на полицията. Към 7,30 ч. местно време органите на реда са получили сигнал за множество изстрели. Тримата ранени са откарани в болница. Издирват се заподозрени. В съобщението не се дават други подробности. Канадски медии цитират полицейския инспектор Франсоа д'Ут, според когото изглежда става въпрос за стрелба по набелязани мишени, предаде БТА. През 2014 г. въоръжен мъж извърши нападение срещу парламента в Отава и простреля смъртоносно войник при намиращ се наблизо военен мемориал. Нападателят беше застрелян от охраната на парламента. Впоследствие действията му бяха определени като тероризъм.", "date": "2020.01.08", "title": "1 убит при стрелба в близост до канадския парламент"}
{"url": "https://www.24chasa.bg/novini/article/8051578", "text": "Във връзка с продължаващата от 5 декември 2019 г. национална стачка във Франция, синдикалните организации са обявили ново мобилизиране от 9 до 11 януари 2020 г. По информация на българското посолство в Париж стачните действия ще засегнат обществения транспорт, включително и полетите, както и училища, болници, рафинерии и бензиностанции. Това съобщиха от пресцентъра на Министерството на външните работи. Авиокомпанията „Еър франс“ предупреждава, че има риск полетите на къси и на средни дестинации да бъдат анулирани, но уверява, че стачката няма да се отрази върху полетите на дълги дестинации. Превозвачът предлага безплатна замяна на полета при определени условия. Повече информация гражданите могат да намерят на страницата на „Еър франс“: https://www.airfrance.fr. Стачните действия на 9 януари - 11 януари 2020 г. ще засегнат и голяма част от обществения транспорт в страната – автобуси, метро и влакове, като актуална информация за тяхното движение може да бъде получена на: https://www.gouvernement.fr/info-service-greve. Синдикалните организации са призовали също така за блокиране на рафинериите във Франция, което е възможно да доведе до недостиг на гориво на бензиностанциите. Обявено е и провеждането на голяма манифестация в Париж на 11 януари 2020 г. Препоръчваме на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на обществения транспорт, както и анулиране на полетите от и за страната. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата и да се информират за актуалната обстановка на място, като спазват инструкциите и указанията на съответните транспортни компании и на местните власти. При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2020.01.08", "title": "Външно: Нови стачки във Франция застрашават и въздушния транспорт"}
{"url": "https://www.24chasa.bg/novini/article/8051612", "text": "И вторият национален доставчик на услуги, който подписа договори с Агенция „Пътна инфраструктура“ (АПИ) по новите Общи условия – „Конкорд Смарт Инфраструктура“ АД, премина успешно интеграционните тестове от край до край за оперативна съвместимост с електронната система за събиране на пътни такси за изминато разстояние - тол, оперирана и поддържана от АПИ. Както по-рано съобщихме, интеграционните тестове с „Конкорд Смарт Инфраструктура“ АД се проведоха днес – 8 януари. Интеграционните изпитвания премина успешно и другият регистриран доставчик на услуги „Интелигентни трафик системи“ АД. Това дава възможност на двете дружества за предварителни регистрации за оборудване на автопарка на превозвачите с бордови устройства, както и да започнат подготовка за сключване на договори с тях. Те ще влязат в сила, когато тол системата за товарните превозни средства над 3,5 тона бъде въведена в търговска експлоатация. Процедурата за доказване на оперативна съвместимост за нуждите на тол системата се състои от три етапа. Първият включва оценка на съответствието и разглеждане по допустимост на подадените документи. Вторият етап включва интеграционни тестове от край до край, а третият етап – приложни тестове от край до край с бордови устройства, които ще функционират в реална среда. „Интелигентни трафик системи“ АД и „Конкорд Смарт Инфраструктура“ АД преминаха успешно втория етап от процедурата. Другите два регистрирани национални доставчика на услуги „Телетол“ АД и „Иком“ ООД все още не са подписали договори по новите Общи условия на АПИ. Дружеството „Телетол“ има договор с АПИ за предоставяне на тол услуги по действащите до 29 ноември 2019 г. Общи условия на АПИ, но предстои да потвърди промените в условията. „Иком“ ООД трябва да предостави допълнителни документи за сключване на договор. След подписването на договори двете дружества ще могат да влязат в процедура за интегриране със системата на АПИ.", "date": "2020.01.08", "title": "Втори доставчик мина успешно тестовете за оперативна съвместимост с тол системата"}
{"url": "https://www.24chasa.bg/novini/article/8051637", "text": "Русия и Турция потвърждават решимостта да се борят с тероризма и да противодействат на сепаратизма в Сирия, както и да работят за дългосрочното политическо уреждане на кризата в тази страна. Това се казва в съвместно изявление на президентите на двете страни Владимир Путин и Реджеп Тайип Ердоган, публикувано днес на сайта на Кремъл след среща на двамата лидери в Истанбул, предаде ТАСС. В изявлението се акцентира върху борбата с тероризма във всички негови форми и проявления. Двамата лидери изтъкват и важността на изпълнението на руско-турските меморандуми за Сирия от 17 септември и 22 октомври 2019 г., допълва БТА.  \"Ние се задължаваме да работим в рамките на механизма от Астана за намиране на дългосрочно политическо уреждане съгласно Резолюция 2254 на Съвета за сигурност на ООН, както и да подкрепяме сирийския Конституционен комитет\", се казва още в изявлението на Путин и Ердоган.", "date": "2020.01.08", "title": "Ердоган и Путин: Продължаваме борбата с тероризма и сепаратизма в Сирия"}
{"url": "https://www.24chasa.bg/novini/article/8051664", "text": "Наръгаха мъж с нож посред бял ден на пазар в Русе, предаде \" \".  Извършителят има и предишни провинения и е познат на полицията. Инцидентът става след пиянска свада, прераснала в бой на улицата. Нападателят е извадил нож и се е опитал да пререже гърлото на другия, но е успял само да го намушка в бузата. Извършителят е задържан.", "date": "2020.01.08", "title": "Наръгаха мъж посред бял ден в Русе"}
{"url": "https://www.24chasa.bg/novini/article/8052092", "text": "Министър-председателят Бойко Борисов определи днешния ден като изключително важен за България. Този коментар той направи пред журналисти на летище София след прибирането си от церемонията по официалното откриване на \"Турски поток\" в Истанбул. По думите на Борисов това е важен ден и за българо-американските отношения, давайки за пример днешния Стратегически диалог между двете страни. \"Това е стратегически ден за поне следващите 10 години\", изтъкна Бойко Борисов. Той добави, че именно днес са били отчетени и набелязани действия, които да оставят България в газоразпределителната система на Европа. Освен това страната ни си запазва стратегическо си положение във всички други сфери - отбрана, сигурност, върховенство на закона, култура. Според премиера най-важното, което хората ще усетят е, че след като президентът на САЩ е разпоредил, вече се работи по падането на визите. България днес, заедно с държавната енергийна компания на Гърция, е станала акционер с 20 процента в терминала за втечнен газ в Александруполис, изтъкна премиерът. \"България активно изгражда интерконектора с Гърция и развива своята газопреносна система с т. нар. \"Балкански поток\", заяви още Бойко Борисов. Той уточни, че по \"Балкански поток\" ще тече природен газ от Русия, Азербайджан, както и втечнен газ. Освен това всеки, който може да достави до тази газоразпределителна мрежа в посока не само Изток-Запад, но и Север-Юг, ще може да се възползва от този проект. Именно с този стратегически ход, който България е направила, страната ни ще се възползва от транзитните такси за десетки години напред, отбеляза Бойко Борисов. Днес сме били с нашите геополитически партньори и с нашите съседи - с всички сме постигнали разбирателство, заяви премиерът.  Путин не ме попита за шпионския скандал, сподели Борисов.  Путин и Ердоган ме смятат за свой приятел. Както и приятел на Тръмп, коментира Борисов,.", "date": "2020.01.08", "title": "Борисов: Путин и Ердоган ме смятат за свой приятел. Както и приятел на Тръмп (Видео)"}
{"url": "https://www.24chasa.bg/novini/article/8052068", "text": "“Преди Коледа произведох в чин лейтенант Кубрат Пулев, вижте в каква форма е, ако искате да се разходим по софийските улици, за да видим дали 20-25-годишни са в по-добра форма”, обясни вчера Каракачанов. Даде за пример, че се случва младите да подпишат договор за три години служба и след това да напуснат. “Защо човек с добра физическа подготовка да не може да служи в армията на по-голяма възраст? Има длъжности - шофьори, готвачи и много други, за които не е необходимо да си на 29 г., за да ги работиш”, аргументира се той пред журналисти след панела си във форума за Стратегически диалог между България и САЩ. Правителството пък откри сметка на Министерството на отбараната във във Федералната резервна банка на Ню Йорк. По нея ще бъде депозирана част от сумата за покупката на договорените 8 изтребителя F-16. Така парите ще бъдат инвестирани за осигуряване на доходност от около 1,5% в полза на българската държава. ", "date": "2020.01.08", "title": "Кобрата вдъхновил Каракачанов за войниците на 40 г."}
{"url": "https://www.24chasa.bg/novini/article/8050321", "text": "Руският президент Владимир Путин и турският му колега Реджеп Тайип Ердоган се срещнаха днес в Истанбул, предадоха световните агенции и турски медии. Двустранната среща се състоя при закрити врата. По време на преговорите са били обсъдени въпроси, свързани с по-нататъшното развитие на руско-турското сътрудничество, както и редица актуални международни въпроси, включително ситуацията в Сирия, Либия, Ирак, ескалирането на напрежението между Иран и САЩ. Разговорите са продължили близо два часа, информира телевизия СиЕнЕн-Тюрк. Преди началото на преговорите Ердоган посрещна Путин пред конгресния център Халич, допълва БТА. В руската делегация са включени помощникът на руския президент Юрий Ушаков, специалният представител на руския президент за Сирия Александър Лаврентиев, министърът на енергетиката на Русия Александър Новак, министърът на отбраната Сергей Шойгу, външният министър Сергей Лавров, ръководителят на Росатом Алексей Лихачов, посочва ТАСС. Агенция ДПА информира, че около конгресния център са взети засилени мерки за сигурност. Около него са разположени 7200 полицаи, включително 300 служители на специалните части, 30 експерти за обезвреждане на бомби, 30 бронирани коли, както и три полицейски хеликоптера и четири лодки. Президентите на Турция и Русия Реджеп Тайип Ердоган и Владимир Путин днес се срещнаха за втори път в Истанбул, съобщи турската телевизия НТВ. Първоначално двамата лидери проведоха двустранна среща, която продължи около два часа. След разговорите се състоя церемонията по официалното откриване на газопровода \"Турски поток\", след което Ердоган и Путин отново се срещнаха. На втората среща, продължила 30 минути, присъстваха турският министър на външните работи Мевлют Чавушоглу, министърът на отбраната на Турция Хулуси Акар, руският външен министър Сергей Лавров, както и министърът на отбраната на Русия Сергей Шойгу.", "date": "2020.01.08", "title": "Путин и Ердоган се срещнаха в Истанбул"}
{"url": "https://www.24chasa.bg/novini/article/8050354", "text": "Министърът на Обединеното кралство за Брекзит Стивън Баркли предупреди Европейския съюз и неговите лидери, че страната му е подготвена да напусне Общността и без да подписва търговско споразумение през 2020 г., пише британския вестник London Evening Standard. Той каза това само часове преди срещата между премиера на страната Борис Джонсън и новият председател на Европейската комисия Урсула фон дер Лайен. Баркли заяви, че споразумението за оттегляне от ЕС, подписано между Лондон и Брюксел, вече включва най-важните въпроси, свързани с правата на гражданите на страни от Общността и въпросите с ирландската граница. „Когато хората казват, че няма да има сделка до 2020 г., те изпускат главното. Споразумението за изтеглянето от ЕС (решава) много въпроси, които притесняваха хората“, каза той и добави, че вече Брекзит без сделка не е толкова страшна перспектива, допълва \" \". „Неща като правата на гражданите (на ЕС) са защитени, без значение дали ще имаме или не търговско споразумение до края на 2020 г.“, добави министърът. Попитан как търговска сделка, подписването на която по принцип отнема години, може да бъде изготвено и ратифицирано до декември, Баркли заяви, графикът вече е бил обсъден и одобрен от ЕС и не може да бъде удължаван. Въпреки това бившият германски посланик в Обединеното Кралство Томас Матусек заяви, че този график е „изключително амбициозен“ и реално представлява само шест месеца срок, като се има предвид и времето, в което договорът трябва да бъде ратифициран. Баркли и главният преговарящ за Брекзит от страна на ЕС, Мишел Барние ще се присъединят към преговорите между Джонсън и Урсула фон дер Лайен. В разговорите ще бъде обсъдено и сътрудничеството между Лондон и Брюксел във връзка с кризата в Близкия Изток. Малко преди визитата си във Великобритания, Урсула фон дер Лайен заяви, че е в общ интерес на двете страни да си сътрудничат по въпроса. „В наш общ интерес е да изградим ново партньорство, което ще ни позволи да защитаваме и подсилим интересите си, от икономическа и военна гледна точка“, каз атя. Освен това депутатите в парламента днес дебатират и сделката за излизане от ЕС, която трябва да бъде приета от него навреме, за да може Джонсън да изпълни обещанието си и Обединеното кралство формално да напусне Общността до 31 януари. Опозиционните депутати се опитват да прокарат изменения в споразумението, но шансът те да бъдат приети е малък, тъй като Джонсън и неговата Консервативна партия разполагат с огромно мнозинство в парламента.", "date": "2020.01.08", "title": "Британският министър за Брекзит: Няма нужда от търговско споразумение с ЕС"}
{"url": "https://www.24chasa.bg/novini/article/8050340", "text": "Премиерът Борисов изтъкна ползотворното сътрудничество в областта на енергетиката между българската и сръбската страна. Българският министър-председател информира Вучич за постигнатия напредък на дейностите по разширение на газопреносната инфраструктура от турско-българската до българо-сръбска граница. Борисов отбеляза, че реализацията на проекта „Балкански поток“ ще осигури възможност за доставки на природен газ от различни източници на конкурентни цени както за България, така и за съседните страни и за региона на Югоизточна Европа. От своя страна президентът Вучич също потвърди, че сърбите ще наричат проекта „Балкански поток“. „Това са нашите газоразпределителни мрежи. България има газов хъб, Сърбия има и ние си обменяме газ в двете посоки. Правим за следващите 20-30-50-години диверсификация и възможност всичко да пътува“, отбеляза българският министър-председател. Премиерът Бойко Борисов посочи още, че АМ „Европа“ се строи за Сърбия. „Единият лот до лятото ще е готов, по другия текат процедурите“, заяви Борисов. През месец ноември миналата година премиерът Борисов посети Сърбия, където заедно с президента Александър Вучич участваха в официалната церемония по откриването на автомагистралния участък по Коридор №10 от българската граница до Ниш    Руският президент Владимир Путин, турският президент Реджеп Тайип Ердоган, президентът на Сърбия Александър Вучич и българският премиер Бойко Борисов ще обсъдят кризата в Близкия изток в рамките на работна вечеря днес в Истанбул. Това съобщи Александър Вучич за сръбската телевизия РТС. \"Ще имаме нещо между работен обяд и вечеря, ще бъдем сами и ще обсъдим всички теми, ще чуем как две световни сили /Турция и Русия/ разглеждат проблемите в Близкия изток. Защото за нас това е между другото и енергиен въпрос. Всяка ескалация повишава цената на петрола и газа, което за нас няма да е добра новина. Ще видим как те се отнасят към тези проблеми, а ще обсъдим и всички двустранни въпроси\", каза сръбският президент.", "date": "2020.01.08", "title": "Борисов и Вучич разговаряха за \"Турски поток\" в Истанбул (Снимки, обновена)"}
{"url": "https://www.24chasa.bg/novini/article/8050404", "text": "Колона от автомобили чака за влизане в България повече от един час, съобщава скопският вестник \"Слободен печат\". Той отбелязва, че на граничния пункт \"Делчево - Станке Лисичково\" се повтаря картината от преди два дни. Поради т.нар. \"срив на системата на българския граничен пункт\", колона автомобили, дълга сто метра, и днес чака да влезе в България, пише изданието. За влизане от България в Северна Македония чакането е по-малко. Колоната, която чака да влезе в България обаче, е дълга сто и повече метра, информират шофьори и допълват, че чакането отнема повече от час. На опашката има най-много пътнически автомобили, но чакат и туристически автобуси, камиони и микробуси с македонски, но и с български номера, предаде БТА. Опашката и чакането на граничния пункт не разколебаха обаче гражданите от района да използват празничния период за посещения на някои от известните туристически курорти в България, като Банско и Боровец. Единственият маршрут до там е през Делчево, което е причина за голямата натовареност, отбелязва скопският вестник.", "date": "2020.01.08", "title": "Повече от час чакат коли за влизане от Северна Македония в България"}
{"url": "https://www.24chasa.bg/novini/article/8050436", "text": "Най-много от тях са в Перник - 73 111, като общо за областта засегнатите от нарушено водоснабдяване са 81 969 души, живеещи в 2 града (Перник и Батановци) и 17 села. Другите населени места на воден режим са в областите Търговище, Шумен, Сливен Велико Търново, Ловеч, Монтана, Бургас, Габрово и Кюстендил. Основната причина за нарушеното водоснабдяване е намаленият дебит на водоизточниците. Общ брой засегнато население: 116 951 жители МЯСТО БРОЙ ЗАСЕГНАТИ ОСНОВНА ПРИЧИНА  Област Бургас 2 общини – 2 села238 жители намален дебит на водоизточниците Област Велико Търново 3 общини – 1 град (гр. Елена -27 засегнати жители) и 6 села 3 390 засегнати жители – общо 3 417 засегнати жители намален дебит на водоизточника Област Габрово 1 община – 9 села, общо 674 засегнати жители намален дебит на водоизточниците Област Кюстендил 1 община – 1 село, общо 140 засегнати жители намален дебит на водоизточниците Област Ловеч 3 общини – 4 села, общо 2 133 засегнати жители намален дебит на водоизточника Област Монтана 1 община – 2 села, общо 1 369 засегнати жители намален дебит на водоизточниците Област Перник 4 общини - 2 града (гр. Перник – 73 111 засегнати жители и гр. Батановци – 2 058 засегнати жители) и 17 села – 6 800 засегнати жители; общо 81 969 засегнати жители намален дебит на водоизточниците Област Сливен 2 общини – 6 села; общо 6 742 засегнати жители намален дебит на водоизточниците Област Търговище 4 общини – 1 град (гр. Омуртаг – 4 002 засегнати жители) и 45 села – 6 779 засегнати жители; общо 10 781 жители намален дебит на водоизточника и компрометирана вътрешна водопроводна мрежа Област Шумен 4 общини – 1 град (гр. Върбица – 3 839 засегнати жители) и 7 села - 5 649 засегнати жители; общо 9 488 засегнати жители намален дебит на водоизточниците.", "date": "2020.01.08", "title": "МРРБ: 117 хиляди българи са на воден режим"}
{"url": "https://www.24chasa.bg/novini/article/8050403", "text": "Врачанският окръжен съд постанови осъдителна присъда за 29-годишната софиянка Цветелина П. Тя бе призната за виновна в това, че на 9 април 2018 г. на пътя от Монтана за Враца е предизвикала катастрофа, при която по непредпазливост е причинила смъртта на трима души, а на други двама - средни телесни увреждания. Подсъдимата, която управлявала „Ситроен“, решила да предприеме изпреварване на движещия се пред нея автобус „Сетра“. При това увеличила скоростта си до 127.9 км/ч, навлязла в насрещната лента за движение, след което рязко завила, за да се върне в своята лента. При тази маневра обаче тя изгубила контрол върху автомобила, той започнал да се движи зигзагообразно, върнал се в насрещната пътна лента и челно се ударил в движещият се в своята лента „Форд галакси“. В този лек автомобил пътували пациенти, които били транспортирани за хемодиализа в многопрофилната болница в Монтана. На място загинали шофьорът на \"форда\" и седящият до него. По-късно във врачанската болница починал и още един от пътниците. При пътно-транспортното произшествие са нанесени средни телесни повреди на двама души от същия автомобил. В съдебната зала днес подсъдимата разказа, че тя също е пострадала при катастрофата. До момента е претърпяла четири операции и й предстоят още няколко хирургични интервенции за изваждане на пирони от тялото й. Към близките на пострадалите тя се обърна, през сълзи, с думите: „Не исках това да се случи. Много съжалявам за всичко, което съм ви причинила! Много пъти си мислих да отида при всеки от вас лично да се извиня. И на мен ми беше трудно. Не съм лош човек. Винаги съм се опитвала да постъпвам добре. Колкото и да искам, не мога да върна времето назад! Знам, че много съдби съм засегнала! Съжалявам!“. По искане на защитата делото премина по реда на съкратеното съдебно следствие. Подсъдимата изцяло призна всички факти, изложени в обстоятелствената част на обвинителния акт. За извършеното престъпление по непредпазливост съдът определи наказание от четири години и шест месеца лишаване от свобода, което след редуцирането с една трета, е три години. Изпълнението на това наказание се отлага с максималния възможен изпитателен срок от пет години. За пет години, също близо до максимума, тя е лишена от правото да управлява МПС. Присъдата бе постановена при превес на смекчаващи вината обстоятелства, каквито са чистото й съдебно минало и добрите й характеристични данни, съобщиха мотивите си от съда във Враца.", "date": "2020.01.08", "title": "Условна присъда за жена, убила на пътя трима пациенти на хемодиализа"}
{"url": "https://www.24chasa.bg/novini/article/8050483", "text": "\"Като добри съседи присъстваме на церемонията. България изгражда своята газоразпределителна мрежа - газовия хъб \"Балкан\", интерконекторите с Турция, Сърбия, Гърция, Румъния, така че колкото повече газ имат Русия, Азербайджан, ние да можем с нашите газови магистрали да ги пренасяме - за това сме готови\". Това заяви премиерът Бойко Борисов в Истанбул след церемонията по откриването на \"Турски поток\". Проектът „Турски поток“ свързва директно Руската федерация с газотранспортната мрежа на Турция. Дължината на морския участък на „Турски поток“ е 930 км през Черно море – от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина – 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км. След приключване на церемонията по откриване на газопровода „Турски поток“ разговарях с президента на Турция Реджеп Тайип Ердоган, с президента на Русия Владимир Путин и с президента на Сърбия Александър Вучич. Обсъдихме политическите и икономическите отношения между нашите държави, както и актуални международни теми. Това написа във фейсбук премиерът Бойко Борисов и публикува обща снимка.", "date": "2020.01.08", "title": "Борисов: Готови сме с газовите си магистрали да пренасяме повече (Видео)"}
{"url": "https://www.24chasa.bg/novini/article/8050505", "text": "Президентът Доналд Тръмп е изправен пред едно от най-големите изпитания от началото на своя мандат, след като Иран нанесе удари с балистични ракети по иракски бази, в които са разположени американски военни. Това беше най-дръзкото нападение на Иран срещу Америка от превземането на посолството на САЩ в Техеран през 1979 г. Ударите тласнаха Техеран и Вашингтон опасно близо до войната и насочиха световното внимание към Тръмп, докато той размишлява дали да отговори с още военна сила. Президентът на САЩ проведе съвещание снощи със съветниците си по националната сигурност, но засега не е обявил дали ще предприеме ответни действия. В публикация в Туитър той написа, че \"всичко е наред\", и обяви намерение да направи обръщение към нацията тази сутрин. Ако се окаже, че при иранските удари не е имало американски жертви, това може да отвори пътя пред президента на САЩ за намаляване на напрежението между двете страни и да отдръпне страната от пропастта на войната. Тръмп, който ще се бори в края на годината за преизбиране, като кандидат-президент водеше кампания, в която обещаваше да държи Съединените щати настрана от участието в \"безкрайни войни\". Риториката на президента от последните дни обаче беше със заплашителен тон. Броени часове преди вчерашните ракетни удари Тръмп каза пред репортери в Овалния кабинет: \"Ако Иран направи нещо, което не би трябвало да прави, ще страда от последствията и то много силно.\" Демократите призоваха Тръмп да избегне военна ескалация с Иран. Конгресменът демократ от Ню Йорк Елиът Енгъл, председател на комисията по външни работи в Камарата на представителите, заяви, че правителството трябва по най-бързия начин \"да измъкне САЩ от тази ситуация, която би могла да доведе до пълномащабна война с ужасяващи жертви\". Той изрази опасения, че \"ситуацията излиза извън контрол\". Контраатаката на Иран беше предприета в момент, когато Тръмп и водещите му съветници бяха под натиск да разкрият повече подробности за разузнавателните данни, довели до убийството на иранския генерал Касем Солеймани. Вчера Тръмп заяви, че решението му е спасило живота на американци и че Конгресът ще бъде информиран за причините за предприетото от САЩ нападение. \"Те планираха нещо\", каза той, имайки предвид иранците. Досега Тръмп и водещите представители на екипа му по въпросите на националната сигурност аргументират въздушния удар с общи изявления за заплахата, произтичаща от Солеймани, който командваше иранските проксита в чужбина и беше отговорен за смъртта на американски войници в Ирак. Подробностите обаче са оскъдни. \"Той (Солеймани) вече не е чудовище. Той е мъртъв\", каза Тръмп. \"А това е нещо добро за доста страни. Той планираше много голямо нападение, много лошо нападение за нас и за други хора, но ние го спряхме и не мисля, че някой може да недоволства от това\", добави Тръмп. Солеймани беше взет на мушка на летище в Багдад заедно с Абу Махди ал Мухандис - иракски боец ветеран, който също беше убит. Тръмп каза, че двамата не са били в Багдад, за да обсъждат плановете си за ваканцията, нито за да отидат \"на курорт\", а за да си говорят за \"лоши дела\". Тази липса на подробности не бе приета добре от демократите, които припомниха как президентът Джордж Буш-младши е оправдал инвазията си в Ирак, като е обвинил Саддам Хюсеин в притежание на оръжия за масово унищожение, които после се оказа, че не съществуват. През последните дни американски конгресмени настояват за повече подробности за причината, поради която Тръмп е наредил убийството - решение, което предишни правителства са избягвали поради опасения, че това може да предизвика още повече насилие. Солеймани посещаваше често и сравнително открито Багдад, като през последните месеци тези негови визити зачестиха. Той често се появяваше и в Сирия, включително по границата с Ирак. Лидерът на демократическото малцинство в Сената на САЩ Чък Шумър и сен. Боб Менендес, водещият демократ в сенатската комисия по външни работи, призоваха Тръмп да разсекрети писменото уведомление, което е изпратил до Конгреса след удара по иранския генерал. Това известяване е задължително съгласно Закона за военновременните правомощия от 1973 г., който постановява, че президентът задължително трябва да съобщи на Конгреса, когато американски сили биват изпращани в бойна обстановка. \"Президентът трябва да дойде в Конгреса и да представи ясни и недвусмислени доказателства за това, че ударът по Солеймани е бил абсолютно необходим\", каза Менендес от трибуната на Сената. \"След всичките му (на правителството) подвеждащи изявления трябва да дадем на правителството да разбере ясно, че президентът няма правомощията сам да започва война срещу Иран\", добави той. Тръмп подчерта, че ударът е бил ответна мярка заради иранските нападения и че САЩ са готови да нападнат отново и то \"много силно\". Той добави, че макар и желанието му да е в крайна сметка да изтегли американските войски от Ирак, сега не му е времето, защото това ще позволи на Иран да се сдобие с още по-голям плацдарм там. Вчера водещите съветници на Тръмп по националната сигурност имаха няколко публични изяви, в които отново защитиха удара. \"Разполагахме със сериозни разузнавателни данни, показващи, че в ход е било активно планиране за застрашаване на живота на американци\" и на иракчани, каза държавният секретар Майк Помпейо. На въпрос дали заплахата е била непосредствена, тоест дали е ставало дума за въпрос на дни или седмици, министърът на отбраната Марк Еспър отговори със следните думи: \"Смятам, че определено е по-справедливо да кажем дни\". Еспър заяви вчера, че разузнавателните данни са били точни, \"остри като бръснач\". Той добави, че по-късно през деня водещи представители на републиканците и демократите в Камарата на представителите и Сената плюс председателите и заместник-председателите на комисиите на двете камари по разузнаването ще получат класифициран брифинг за причините, довели до решението Солеймани да бъде убит. Той добави, че останалите законодатели също ще получат общи сведения за удара. Еспър заяви, че Солеймани е бил в Багдад, за да координира нови нападения срещу САЩ. \"Смятам, че да се твърди, че той не е бил легитимна мишена, е някак странно\", каза министърът. Конгресмени от Демократическата партия обаче все още не са убедени, че това е било правилното решение. Сен. Даян Файнстийн, демократ от Калифорния, определи американския удар по Солеймани като грешка и заяви, че \"иска да види как убийството на този човек ще попречи на Иран да се превърне в още по-голяма заплаха за Съединените щати и техните интереси\". /От БТА/", "date": "2020.01.08", "title": "Тръмп е изправен пред едно от най-големите си изпитания като президент"}
{"url": "https://www.24chasa.bg/novini/article/8050442", "text": "Ройтерс публикува потресаващи снимки от мястото на катастрофата с пътническия „Боинг 737“ на Международните авиолинии на Украйна. В нея загинаха 179 души – пътници и екипаж. Самолетът падна след излитането си от летище „Имам Хомейни“ в Техеран рано тази сутрин. На снимки се виждат детайлно трупове и вещи на загиналите.                                                                                                                                                                                                                                                                                                                                ", "date": "2020.01.08", "title": "Вижте ужаса на мястото на катастрофата на украинския самолет в Иран (Галерия)"}
{"url": "https://www.24chasa.bg/novini/article/8050684", "text": "Иран съобщи днес, че няма да предаде на САЩ двете \"черни кутии\" на украинския самолет \"Боинг 737\", който се разби тази нощ след излитане от Техеран - катастрофа, при която загинаха всички 176 души на борда, предаде Франс прес. \"Няма да дадем \"черните кутии\" на производителя и на американците\", заяви ръководителят на иранската Организация за гражданска авиация Али Абедзаде, цитиран от агенция Мехр. Той посочи, че на този етап не е ясно в коя държава ще отидат за изследване \"черните кутии\". Съгласно международното законодателство за въздушния транспорт страната, на чиято територия е станала злополуката, има право да проведе разследване, отбеляза Абедзаде. Той добави, че \"разследването на този инцидент ще бъде отговорност на Иран, но украинците ще могат да участват в него\". Според правилата на Международната организация за гражданска авиация (International Civil Aviation Organization/ ICAO), на която Иран, САЩ и Украйна са членове, разследването на произшествия се провежда в държавата, където са се случили. Независимо от това, според експерти от сектора, малко държави са в състояние да анализират \"черните кутии\". Сред тях са Германия, САЩ, Франция и Великобритания.", "date": "2020.01.08", "title": "Иран: Няма да дадем на САЩ \"черните\nкутии\" на катастрофиралия \"Боинг\""}
{"url": "https://www.24chasa.bg/novini/article/8050681", "text": "Точно преди 30 години - на 4 януари 1990 г., е взето решението за учредяване на ДПС като партия. Движението има няколкогодишна нелегална предистория.  В чий дом се събират, защо посочват Ахмед Доган за свой лидер, какво провокира Иван Костов да ги нарече проклятието на България, вижте                                                                                                                                                                                                                                                                                                                                                                                                                                                                                                                                                                                                                                                                 ", "date": "2020.01.08", "title": "\"168 часа\": Как преди 30 години създадоха ДПС (Видео)"}
{"url": "https://www.24chasa.bg/novini/article/8050693", "text": "Лидерите на полуавтономния кюрдски регион в Ирак заявиха днес, че подкрепата на оглавяваната от САЩ международна коалиция срещу джихадистите от \"Ислямска държава\" е жизненоважна, и призоваха страните от коалицията да не позволяват групировката да се възроди, предаде Ройтерс. Днес регионалният президент, премиер и председател на парламента се срещнаха и изразиха безпокойство от изострянето на напрежението, след като Иран изстреля ракети по американските сили в иракска авиобаза в Западен Ирак, както и по столицата на Иракски Кюрдистан Ербил, съобщава БТА. \"Що се отнася до последните събития, и в частност тази сутрин, Иракски Кюрдистан отново заявява, че военното решение по никакъв начин не урежда проблемите\", посочиха тримата в обща позиция. \"Иракски Кюрдистан подкрепя намаляването на напрежението и се стреми към диалог и дипломатическо решение на проблемите. Той също така се стреми към мир и стабилност и призовава всички страни в спора да се въздържат от замесването на Иракски Кюрдистан в съперничествата\" си, пише още в изявлението.", "date": "2020.01.08", "title": "Иракските кюрди поискаха регионът им да не бъде замесван в конфронтации"}
{"url": "https://www.24chasa.bg/novini/article/8050801", "text": "Командването на кенийските въоръжени сили обяви, че четирима терористи са били ликвидирани , съобщи телевизия Си Ен Ен. По данни на Африканското командване на въоръжените сили на САЩ един американски военнослужещ и двама цивилни, работещи за Пентагона, са били убити при нападението. Отговорност за атаката пое сомалийската ислямистка групировка Аш Шабаб. В съобщението на кенийските военни се посочва, че нападението е било отразено успешно. След това са били намерени труповете на четирима терористи. Самолетната писта се намира в кенийската провинция Ламу, граничеща със Сомалия.", "date": "2020.01.08", "title": "4-ма бойци на Аш Шабаб убити при нападение срещу военна база на САЩ в Кения"}
{"url": "https://www.24chasa.bg/novini/article/8050802", "text": "БАБХ насочи за унищожаване 44 кг и 700 гр мед за нарушения при етикетирането. Търговци в страната ще трябва да доказват произхода на още 62,77 кг мед, които не са били придружени от документите, изисквани по регламент, некоректно етикетирани и без идентификационна маркировка. Това съобщиха от пресцентъра на агенцията по безопасност на храните. Издадени са 3 предписания на територията на ОДБХ Кюстендил, Русе и София област за некоректно етикетиране, липса на идентификационна маркировка и етикет. Съставени са 9 акта за установяване на административни нарушения, включително за липса на регистрация на обекта като търгуващ с храни. На територията на две Областни дирекции по безопасност на храните (ОДБХ) - Кюстендил и Сливен, са констатирани нарушения при етикетирането на мед - липсва страна на произход, която задължително трябва да бъде изписана на етикета на пчелния продукт. Нарушенията са открити при тематичните проверки, които агенцията проведе по Заповед на изпълнителния директор в периода 16.12.2019 г. до 03.01.2020 г. Контролът целеше да провери съответствието на етикетирането на пчелен мед и пчелни продукти с изискванията на Регламент (ЕС) № 1169/2011 за предоставяне на информация за потребителите, като особено внимание се обърне на посочването на страната на произход, където е бил добит медът - задължително изискване на чл.5 от Наредбата за изискванията към пчелен мед, предназначен за консумация от човека. На територията на цялата страна са проверени общо 736 търговски обекта, от тях 529 за търговия на дребно, 67 – на едро, 140 обекта за обществено хранене.", "date": "2020.01.08", "title": "Агенцията по храните насочи за унищожаване 45 кг мед с некоректни етикети"}
{"url": "https://www.24chasa.bg/novini/article/8050860", "text": "Турският президент Реджеп Тайип Ердоган и руският му колега Владимир Путин официално откриха днес газопровода \"Турски поток\", който символизира сближаването им и който ще пренася в Турция и в Европа над 30 милиарда кубически метра руски газ годишно, съобщава АФП. На тържествена церемония в конгресния център Халич в Истанбул Ердоган заяви, че това е исторически проект както от гледна точка на двустранните отношения, така и от гледна точка на енергийната карта, съобщава турският телевизионен канал НТВ. Руският президент Путин определи откриването на газопровода като важно развитие за Европа. Осъществяването на този проект показва, че руско-турското стратегическо партньорство дава конкретни резултати, изтъкна той. Сътрудничеството между Русия и Турция се развива във всички области въпреки усилията да му се попречи, добави Путин. Tой посочи oще, че по дъното на Черно море са се полагали по 6 км тръби на ден.  На церемонията в конгресния център присъстваха и сръбският президент Александър Вучич и българският премиер Бойко Борисов, посочва НТВ. От руска страна в мероприятията в Истанбул участват руският министър на енергетиката Александър Новак и ръководителят на \"Газпром\" Алексей Милер, които изнесоха доклади преди церемонията, отбелязва ТАСС. Пред участниците бе показана и видео презентация за проекта. Газопроводът, който ще пренася директно руския газ към Турция, бе приведен в готовност за подаване на горивото на 31 декември 2019 г. По двете тръби, всяка от които с капацитет 15,75 млрд. куб.м, ще се доставя общо 31,5 млрд. куб.м. руски газ. Едната тръба ще осигурява газ за Турция, а втората тръба е предназначена да снабдява с газ страни от Южна и Югоизточна Европа. Като потенциални пазари Газпром разглежда Гърция, Италия, България, Сърбия, Унгария, отбелязва ТАСС. Руски газ по газопровода \"Турски поток\" от 1 януари вече започна да постъпва в България, а от 5 януари руски газ чрез новата компресорна станция \"Странджа-2\" в България започнаха да получават Република Северна Македония и Гърция, посочва ТАСС. Преговорите между \"Булгартрансгаз\" и руската компания \"Газпром експорт\" за транзит на газ през територията на България завършиха в последните дни на 2019 г. От новия пункт за доставка на газ - компресорна станция \"Странджа-2\" България ще получава ежегодно 2,9 млрд. кубически метра газ. Благодарение на това, че сега природният газ ще постъпва на територията на страната от Турция, София ще може да съкрати транзитните разходи с около 70 млн. лева /около 35 млн. евро/, а газът ще поевтинее с 5 процента, отбелязва ТАСС.", "date": "2020.01.08", "title": "Путин в Истанбул: По 6 км тръби на ден се полагаха на дъното на Черно море (Снимки)"}
{"url": "https://www.24chasa.bg/novini/article/8050856", "text": "Турция усеща особено остро силното напрежение между Съединените щати и Иран и възнамерява да съдейства за намаляването му, заяви днес турският президент Реджеп Тайип Ердоган на церемонията по пускане в експлоатация на газопровода \"Турски поток\" в Истанбул, предаде ТАСС. \"Между нашия съюзник в лицето на САЩ и нашия съсед в лицето на Иран продължава напрежението, което достигна нежелана точка. Ние не бихме искали Сирия, Ливан, Ирак или Персийският залив да се превърнат в сцена на бойни действия. Турция е много чувствителна към това, което се случва сега\", заяви турският лидер, цитиран от БТА. Ердоган изтъкна също, че \"всеки пренебрегващ интересите на Турция проект в Източното Средиземноморие е обречен на провал\". \"Това се отнася не само за областта на икономиката, но и за сферата на правото и дипломацията\", добави той.", "date": "2020.01.08", "title": "Ердоган: Ще съдействаме за намаляване\nна напрежението между САЩ и Иран"}
{"url": "https://www.24chasa.bg/novini/article/8049371", "text": "На днешното редовно заседание КПКОНПИ е взела шест решения за внасяне на искове в окръжните съдилища в Благоевград, Плевен, Сливен, София и Шумен за отнемане в полза на държавата на незаконно придобито имущество, след образувани производства, съобщиха от пресцентъра на комисията, цитирани от БТА. КПКОНПИ иска да бъде отнето имущество на стойност 2 734 454.86 лв., включително 27 недвижими имота и 4 автомобила. То е на шест проверявани души и свързаните с тях лица. Проверките на комисията са започнали след привличане на лицата като обвиняеми за различни престъпления - държане на високорискови наркотични вещества с цел разпространение, избягване плащането на данъци в особено големи размери, държане на акцизни стоки без бандерол, участие в организирана престъпна група за трафик на хора и имотна измама.", "date": "2020.01.08", "title": "Внасят в съда 6 иска за отнемане на незаконно имущество за 2 734 454 лв."}
{"url": "https://www.24chasa.bg/novini/article/8049528", "text": "Силвио Орта, сценарист и изпълнителен продуцент на сериала \"Грозната Бети\", беше намерен мъртъв в Маями на 45-годишна възраст, съобщиха Би Би Си и в. \"Мирър\". Негов представител е потвърдил новината, отказвайки да говори за причината за смъртта. Според непроверени източници, цитирани от \"Варайъти\", смъртта е предизвикана от самонанесена рана от огнестрелно оръжие, предава БТА. Силвио Орта работи по сериала \"Грозната Бети\" за четирите му сезона от 2006 г. до 2010 г. Звездата на сериала Америка Ферера каза, че е \"шокирана и съсипана\" от новината. \"Неговият талант и креативност донесоха на мен и на толкова много други хора много радост и светлина\" - написа Ферера в Инстаграм. Орта е от кубински произход, но е роден в Маями. Той учи кино в Нюйорския университет. Пробивът му идва през 1998 г. със сценария за хоръра \"Градски легенди\".", "date": "2020.01.08", "title": "На 45 години почина създателят на сериала \"Грозната Бети\" Силвио Орта"}
{"url": "https://www.24chasa.bg/novini/article/8049621", "text": "Министър-председателят Бойко Борисов пристигна в Истанбул, където ще присъства на тържествената церемония по откриването на газопровода „Турски поток“. В рамките на визитата си българският премиер ще проведе и двустранна среща с президента на Турция Реджеп Тайип Ердоган. Предходната среща на Борисов и Ердоган се състоя през юли миналата година в Сараево в рамките на Срещата на върха на държавните и правителствени ръководители в Процеса за сътрудничество в Югоизточна Европа. Акцент в предстоящия разговор на премиера Бойко Борисов и президента Реджеп Тайип Ердоган ще бъде развитието на двустранните отношения въз основа на общоприетите принципи на добросъседството, равнопоставеност и взаимна изгода. Това съобщиха от правителствената пресслужба.  България се стреми да развива и разширява на равноправна основа и при зачитане на интересите и на двете държави отношенията си с Турция, в чието лице има съседна страна, съюзник в НАТО и регионален партньор. Географското положение на България и Турция определя тяхната роля за транзита на енергийни ресурси, което е една от предпоставките за сътрудничество. В двустранния диалог България отдава особено значение на сферата на енергетиката и енергийната сигурност и по-специално диверсификацията на енергоизточниците и доставките за нашата страна. Спазвайки всички европейски изисквания, България работи целенасочено, за да запази стратегическата си роля на газовата карта на Европа. Част от изпълнението на тази цел на страната ни е изграждането на газоразпределителния център „Балкан“, който ще може да бъде захранван с газ от различни източници, включително през инфраструктурата на „Турски поток“. Проектът „Турски поток“ свързва директно Руската федерация с газотранспортната мрежа на Турция. Дължината на морския участък на „Турски поток“ е 930 км през Черно море – от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина – 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км. Очаквайте подробности.", "date": "2020.01.08", "title": "Борисов кацна в Истанбул за срещата с Ердоган и Путин и откриването на \"Турски поток\" (Видео)"}
{"url": "https://www.24chasa.bg/novini/article/8048410", "text": "Китай очаква бум на туристи през следващия зимен сезон (2021 г. – 2022 г.), според данни от доклад на Китайската академия за туризъм. В него се посочва, че прогнозите са за 340 милиона туристи и приходи от 680 милиарда юана ( 97,6 милиарда щатски долара). Много китайски градове вече са готови за Зимните олимпийски игри, организирайки различни фестивали на леда и снега. Известният „леден град\" Харбин например откри 36-ия си международен фестивал на леда и снега в неделя, в чиято програма са включени над 100 дейности за следващите 3-4 месеца, предава  . Освен това на 13 декември в гр. Чанчун започнаха 4-то Експо за зимната индустрия и 23-ия фестивал на зимния туризъм. Те са с обща изложбена площ от 100 000 кв.м и осем тематични сектора. В китайската столица Пекин, един от най-големите зимни фестивали ще продължи до 8 февруари в Олимпийския парк. Той включва различни културни дейности, изложби и дори виртуална реалност. Междувременно за любителите на зимните спортове са открити и писти за ски и сноуборд, както и стадион за хокей на лед.", "date": "2020.01.08", "title": "Китай очаква бум на туристи през следващия зимен сезон"}
{"url": "https://www.24chasa.bg/novini/article/8049521", "text": "България активно разширява своята газопреносна инфраструктура от българо-турската граница до българо-сръбската граница. Работи се на няколко участъка с обща дължина 150 км. Във временните строителни бази са доставени 18 385 броя тръби, достатъчни за 220,62 км. Това отбеляза в профила си във фейсбук \"Общият почистен хумус от сервитута на газопровода е 128,45 км. Общо разнесените тръби по трасето са за 68,3 км, от които са заварени 38,1 км. По-късно днес ще участвам в церемония по откриването на газопровода „Турски поток\", който свързва директно Руската федерация с газотранспортната мрежа на Турция и стига до нашата граница\".", "date": "2020.01.08", "title": "Борисов показа как се строи газопреносната мрежа у нас (Видео)"}
{"url": "https://www.24chasa.bg/novini/article/8049583", "text": "Ценовото рали на петролните пазари получи съществен тласък през миналата седмица след убийството на висшия ирански генерал Касем Солеймани. Но може ли това събитие да се окаже достатъчно, за да запази сегашните ценови нива, да ги насочи нагоре или в обратна посока през следващите седмици? Понастоящем пазарите са обвързани със страховете на инвеститорите и съответните „застраховки“ заради опасенията на трейдърите. За момента тяхното влияние е малко – американският лек суров петрол West Texas Intermediate (WTI) поскъпна с 0,51 долара, спрямо петъчната стойност, до 63,56 долара за барел, докато цената на Брент се повиши с 0,71 долара до 69,31 долара за барел, предава \" \". От началото на октомври цената на WTI е нараснала с 21 на сто, надминавайки нивата от времето на атаките с дронове срещу саудитските петролни съоръжения през септември. Предходните ценови ралита през 2019 г. достигнаха подобни нива, след което преминаха към ясна низходяща тенденция. Това се случва, тъй като тези промени се основават най-вече на очакванията на трейдърите и инвеститорите за ограничения в предлагането, а не на действителното състояние на пазара и доставките. Когато причината за подобни прогнози се окаже безпочвена и изчезне, цените се възстановяват. Сегашното ценово рали най-вероятно е със същия характер, смята Артър Берман, петролен специалист, в статия за Oilprice. Пазарите са предпазливи и се нуждаят от нещо по-осезаемо от една вероятна възможност. В края на ноември поредният спад в производството на страните от ОПЕК+ и преговорите между САЩ и Китай повлияха по противоположен начин на петролните цени в рамките само на няколко дни. Точно когато ценовото рали изгуби своята инерция, то получи нов тласък, когато американският дрон уби на 3-ти януари иранския генерал-майор Касем Солеймани. Има две причини, поради които смъртта на военноначалника вероятно няма да бъде достатъчна, за да поддържа ценовото рали за дълго време, освен ако не започне открит конфликт с Иран. Първата причина е предполагаемата волатилност. Волатилността представлява степента на ежедневното изменение на цените, а не нивото на самите цени. Предполагаемата волатилност и цената на петрола обикновено корелират отрицателно – високата волатилност сигнализира за по-ниски цени на петрола и обратното, ниската волатилност характеризира периоди на покачване на цените. Разбира се, и тук има изключения. Най-големите реакции на волатилност се забелязват след финансовия крах през 2008-2009 г., Арабската пролет през 2011 г., срива на цените на петрола през 2014-2015 г. и нападението върху саудитските петролни рафинерии през септември миналата година. Волатилността от миналата седмица беше много по-малка от посочените по-горе. Цената на Брент се увеличи с 2,35 долара до 68,60 долара за барел на 3 януари, когато убийството на Солеймани бе обявено, като седмица преди това тя падна с 1,91 до 66,25 долара за барел. Тримесечното ценово рали може би губи своята скорост. Смъртта на Солеймани просто го коригира към по-ранната му траектория, смята Берман. Втората причина, поради която това събитие може да няма дълготраен ефект върху цените на петрола, е, че произтичащите от това страхове имат сравнително малък ефект. Слабите страхове и волатилността на цените предполагат, че пазарите вероятно не смятат убийството на Солеймани за съществена причина за нещо повече от временен скок на петролните цени. Но тук се появява факторът „Тръмп“. Спорът на американския президент с Иран беше ключов компонент в трите основни ценови ралита през 2019 и 2020 г. Заплахата на американския президент да блокира износа на ирански петрол беше основната причина за повишаването на цените от април до октомври 2018 г. Когато Доналд Тръмп поднови санкциите, но предостави гратисен период за основните купувачи на ирански петрол, цените се сринаха. Катастрофалните загуби на инвеститорите поради тази политическа маневра не бива да бъдат подценявани. Промените в настроението на Тръмп добавят несигурност към вече рисковия пазар. Убийството на Солеймани миналата седмица показва за трети път за по-малко от две години, че политиката на администрацията на Тръмп спрямо Иран е ключов фактор за цените на петрола. Съществува немалка възможност да избухне конфликт и ако това стане, цените ще се покачат.", "date": "2020.01.08", "title": "Политиката на Тръмп към Иран - основен фактор за петролните пазари"}
{"url": "https://www.24chasa.bg/novini/article/8049661", "text": "Министърът на отбраната Красимир Каракачанов взе участие в Първия кръг от консултации в рамките на Стратегическия диалог между България и Съединените Американски Щати, който се проведе днес, 8 януари, в София. От американска страна в срещата участваха Алтън Бюланд, директор за Централна и Южна Европа в Департамента по отбрана на САЩ, Матю Бойс, заместник помощник секретар в Бюрото за Европа и Евразия в Държавния департамент на САЩ, и ръководените от тях екипи. Министърът откри дискусията в сесията „Отбрана и сигурност“. В изказването си той акцентира върху необходимостта от съществуването на надеждни съюзници и партньори на страната ни в областта на сигурността, с които да се работи за запазване на мира и издигане на икономическия просперитет на нашите общества. Министър Каракачанов подчерта ключовото значение на изграждането на Българска армия, която да е адекватна на заплахите и способна да защити националния суверенитет, както и да допринесе за стабилността на Северноатлантическия алианс, съобщиха от Министерството на отбраната. Той се спря на ролята на Съединените американски щати за сигурността в световен мащаб и подчерта утвърдените партньорски взаимоотношения между нашите две страни, основани на споделени ценности и здрава трансатлантическа връзка, препотвърдени по време на срещата на министър-председателя Бойко Борисов с американския президент Доналд Тръмп във Вашингтон. Българският министър на отбраната изрази безрезервната си подкрепа за започналия Стратегически диалог между България и САЩ и изтъкна многобройните предимства и ползи, които той ще донесе на двете страни. Той заяви и пълната готовност на политическото и военно ръководство на въоръжените сили за осъществяване на конкретни действия в рамките на диалога, които ще допринесат за изграждане и развиване на модерни отбранителни способности. Министър Каракачанов подчерта и значението на Пътната карта за двустранно сътрудничество в областта на отбраната с десетгодишен хоризонт, която да набележи конкретните действия и сроковете за тяхното изпълнение. Очаква се проектът на Пътната карта да бъде готов през април, след това да бъде обсъден от екипите на отбранителните ведомства на двете страни до месец юни, а окончателният вариант да бъде подписан през септември. Министърът на отбраната открои и разнообразните благоприятни аспекти от взаимодействието в индустриалната сфера и трансфера на технологии, които далеч ще надхвърлят рамките на военното сътрудничество. В резултат на предварителните разговори между двете делегации, провели се в резиденция „Лозенец“ на 07 януари, САЩ и Република България се споразумяха за определяне на приоритетни области за съсредоточаване на съвместните усилия за по-нататъшно развитие на способностите на Българската армия. Те включват подпомагане на отбранителните институции за постигане на по-голяма прозрачност и отчетност в тяхната работа, задълбочаване на сътрудничеството в областта на сигурността в Черноморския регион, коопериране в областта на киберсигурността и модернизацията на българските въоръжени сили. За всяка една от приоритетните области ще бъдат определени конкретни мерки за съвместни дейности. Резултатите от проведените консултации на 7 и 8 януари в София за стартиране на Стратегически диалог между България и САЩ имат историческо значение както за двустранните отношения в сферата на отбраната, така и с отражението си върху регионалната и глобална сигурност.", "date": "2020.01.08", "title": "Каракачанов: България и САЩ имат готовност за конкретни действия в отбраната"}
{"url": "https://www.24chasa.bg/novini/article/8049681", "text": "Европейската комисия съобщи, че няма да изтегли служителите си от Ирак, въпреки напрегнатата обстановка на място. В Ирак имаме цивилна мисия, която работи в полза на иракчаните, поясни говорител на комисията, цитиран от БТА. По неговите думи ЕС прави всичко по силите си за успокояване на обстановката и за предотвратяване на нова война. Той отбеляза, че на днешното заседание на еврокомисарите са обсъдени отраженията от кризата в Близкия изток, включително по отношение на сигурността на доставките на енергоносители през Ормузкия проток. По повод сигурността на полетите в района говорителят поясни, че службите на ЕС наблюдават въздушното пространство и издават предупреждения за опасности. Националните власти в ЕС имат отговорността и пълномощията по решенията за забрана на полети в отделни региони по света, уточни той. Говорителят потвърди, че върховният представител на ЕС по външната политика и сигурността Жозеп Борел предвижда среща с ген. Халифа Хафтар, който оспорва властта на либийския премиер Файез Сарадж. По-рано днес председателят на Европейския парламент Давид Сасоли съобщи, че ще приеме Сарадж в следобедните часове в Брюксел. Говорителят добави, че поканата за среща към иранския външен министър Мохамад Зариф остава в сила. Полша обяви днес, че е евакуирала своя посланик от Багдад, но засега няма намерение да изтегля военния си контингент от Ирак, предадоха Асошиейтед прес и ДПА. Полското външно министерство каза, цитирано от АП, че посланик Беата Пекса се е завърнала в Полша от съображения за сигурност заради напрежението между САЩ и Иран. Евакуацията е била по настояване на Великобритания, защото полското посолство се помещава на територията на британската дипломатическа мисия в иракската столица. Евакуирана е само Пекса, а останалите служители в полското посолство продължават работата си в Багдад. Оперативният командващ полските въоръжени сили Томаш Пьотровски каза днес на пресконферанция, че засега Полша няма да изтегля от Ирак своите военни въпреки снощната ракетна атака от Иран срещу две военни бази на САЩ в Ирак, съобщи ДПА. По думите на генерала в Ирак сега има 268 полски войници, стотина от които в базата \"Айн ал Асад\" - една от атакуваните с ирански ракети. В другата обстрелвана база има само неколцина поляци.", "date": "2020.01.08", "title": "Еврокомисията няма да изтегля служителите си от Ирак"}
{"url": "https://www.24chasa.bg/novini/article/8049709", "text": "Европейската комисия съобщи, че няма да изтегли служителите си от Ирак, въпреки напрегнатата обстановка на място. В Ирак имаме цивилна мисия, която работи в полза на иракчаните, поясни говорител на комисията, цитиран от БТА. По неговите думи ЕС прави всичко по силите си за успокояване на обстановката и за предотвратяване на нова война. Той отбеляза, че на днешното заседание на еврокомисарите са обсъдени отраженията от кризата в Близкия изток, включително по отношение на сигурността на доставките на енергоносители през Ормузкия проток. По повод сигурността на полетите в района говорителят поясни, че службите на ЕС наблюдават въздушното пространство и издават предупреждения за опасности. Националните власти в ЕС имат отговорността и пълномощията по решенията за забрана на полети в отделни региони по света, уточни той. Говорителят потвърди, че върховният представител на ЕС по външната политика и сигурността Жозеп Борел предвижда среща с ген. Халифа Хафтар, който оспорва властта на либийския премиер Файез Сарадж. По-рано днес председателят на Европейския парламент Давид Сасоли съобщи, че ще приеме Сарадж в следобедните часове в Брюксел. Говорителят добави, че поканата за среща към иранския външен министър Мохамад Зариф остава в сила.", "date": "2020.01.08", "title": "Еврокомисията няма да изтегля служителите си от Ирак"}
{"url": "https://www.24chasa.bg/novini/article/8049648", "text": "Ирак обяви днес, че Иран го е информирал за атаката тази нощ срещу американски войници на негова територия, предаде Франс прес. Почти в същия момент американските сили са се свързали с иракското правителство, за да съобщят, че са били нападнати. \"Днес след полунощ получихме официално устно съобщение от Ислямска република Иран, в което се казваше, че започва или скоро ще започне даването на отговор на убийството на мъченика Касем Солеймани и че ударите ще се ограничат в зоните в Ирак, където присъства американската армия, без да бъдат давани повече детайли за целите\" на ударите, се казва в изявление на иракското правителство, предава БТА. Почти в същия момент американците ни се обадиха, докато ракетите падаха в американските части на базата \"Айн ал Асад\" и обектите в Ербил, пише още в текста. Финландските въоръжени сили заявиха, че са получили предупреждение за предстоящите ирански удари срещу бази в Ирак, които се ползват от американски войници, предаде Асошиейтед прес. В резултат финландските войници в базата в Ербил са се укрили в бомбоубежище и не са пострадали при нападението. Няма пострадали италиански войници при иранското нападение срещу американската военна база в Ербил, Северен Ирак, съобщи италианското министерство на отбраната, цитирано от ДПА.", "date": "2020.01.08", "title": "Ирак: Иран ни информира за атаката срещу американски войници"}
{"url": "https://www.24chasa.bg/novini/article/8049687", "text": "Николай Банев е ползвал шофьора си Венцислав Генов за подставено лице във фирми, стана ясно на делото срещу бизнесмена, съпругата и майка му в Специализирания наказателен съд. Генов нищо не разбирал от бизнес, но се съгласил да стане управител на \"Партнърс Комерс\" - едно от дружествата на фамилията. подписвал документи по нареждане на адвокатката на Банев Зорница Илиева. Мъжът разказа, че трябвало да прехвърли къщата на Баневи на някаква офшорка. Тя се води собственост на \"Партнърс комерс\". След това го направили и член на съвета на директорите на друга фирма, но Генов не се е занимавал с търговска дейност и нищо не знаел за дейността на фирмите. давали му заплата като шофьор от трето дружество - туристическото \"Русалка\". Той започнал работа в холдинга на николай Банев през 1994 година като пазач. Охранявал чейндж бюро. Шефът го харесал и го направил личен шофьор. Това се случило през 2005 година. През 2014-а напуснал заради неразбирателство, но пак се върнал. Нямал проблеми със семейството. давали му служебни пари, за да поддържа лимузината, която кара, както и да купува храна за Баневи. Бил доволен от службата си при тях.", "date": "2020.01.08", "title": "Банев назначил шофьора си за шеф на фирми - не разбирал от бизнес, но подписвал"}
{"url": "https://www.24chasa.bg/novini/article/8049714", "text": "Местните власти потвърдиха, че в условията на небивалата горещина и суша големи стада камили застрашават водните резервоари и храната на обитателите на селищата в административния район на аборигените. Те често представляват заплаха и за автомобилистите. В някои случаи трупове на мъртви животни замърсяват важни водоизточници и културни обекти, предава БТА. Над 10 000 едногърби камили трябва да бъдат унищожени в петдневната кампания в северозападната част на Южна Австралия. Стотици милиони животни загинаха през последните месеци в страната заради бушуващите пожари. Едногърбите камили са внесени за пръв път в Австралия през 1840 г. за улесняване на транспорта на стоки. Близо 20 000 камили са купени от Индия за 60 години. Заради благоприятните условия на живот и липсата на застрашаващи ги хищници те се размножават бързо и се превръщат в заплаха за водоизточниците, местната флора и фауна, а вече и за населението. Днес Австралия е страната с най-многобройна популация диви едногърби камили в света, които според официални данни са 1 милион към 2000 г. След това популацията намалява с една четвърт заради сушата.", "date": "2020.01.08", "title": "Снайперисти избиват 10 000 камили\nв Австралия"}
{"url": "https://www.24chasa.bg/novini/article/8049773", "text": "Председателят на Народното събрание Цвета Караянчева изпрати съболезнователен адрес до председателя на Върховната рада на Украйна Дмитро Разумков по повод самолетната катастрофа край Техеран, довела до многобройни човешки жертви. В писмото Цвета Караянчева изразява своите и на народните представители от 44-ото Народно събрание най-искрени съболезнования и съчувствие. „Солидарни сме и скърбим заедно с приятелския украински народ за жертвите на този трагичен инцидент. Споделяме ужаса и мъката на потопените в скръб семейства на жертвите“, пише председателят на парламента. Цвета Караянчева изразява надежда, че причините, довели до тежката катастрофа, ще бъдат изяснени, което ще позволи предотвратяване на други инциденти. „Приятелска България скърби заедно с Вас и споделя мъката, причинена от трагичната злополука!“, заявява председателят на Народното събрание.", "date": "2020.01.08", "title": "Караянчева: Скърбим с украинските ни приятели за близките на жертвите от авиокатастрофата"}
{"url": "https://www.24chasa.bg/novini/article/8049673", "text": "Международните авиолинии на Украйна (Ukraine International Airlines, на украински Мужнародну Авуалунуя Украяни) спряха всичките си полети до Техеран, след като един от самолетите им катастрофира в Иран, предадоха ДПА и БТА. По предварителни данни в самолета е имало 167 пътници и девет души екипаж, информира компанията във Фейсбук. Близо 4-годишният Боинг 737-800 Ен Джи (Boeing 737-800 NG) е минал техническа проверка преди два дни. Междувременно посолството на Украйна в Иран излезе със съобщение, в което не споменава като причина за катастрофата дефект в двигателя. Посолството уточни, че всякакви предишни коментари за причината не са били официални, предаде Ройтерс. На въпрос дали самолетът може да е свален от ракета, украинският премиер Олексий Хончарук призова да не се спекулира преди официално да бъде установена причината за катастрофата. Той обяви забрана за полетите до Иран, влизаща в сила от утре. И френско-американският производител на самолетния двигател Си Еф Ем (CFM) заяви, че е твърде рано за каквито и да било спекулации за катастрофата, допълва Ройтерс. Международните авиолинии на Украйна са най-голямата украинска авиокомпания, която има 42 самолета. Превозвачът изпълнява по около 100 полета седмично до 38 страни. Основен акционер е олигархът Игор Коломойски, посочва ДПА.", "date": "2020.01.08", "title": "Украинските авиолинии спряха полетите до Иран след катастрофата"}
{"url": "https://www.24chasa.bg/novini/article/8049819", "text": "Европейската комисия заяви днес, че \"следи отблизо събитията\" около газопровода \"Турски поток\". Ще приложим всички общностни правила в областта на енергетиката спрямо всички газопроводи на територията на ЕС \"без дискриминация\", заяви говорител на ЕК. Така той отговори на въпрос, свързан с пътя на газопровода през България, предава БТА.", "date": "2020.01.08", "title": "ЕК: Ще приложим за всеки газопровод в ЕС общите правила \"без дискриминация\""}
{"url": "https://www.24chasa.bg/novini/article/8049852", "text": "През 2019 г. Турция е спечелила около 2,3 милиарда долара от износ на лешници по света, съобщава белградският вестник \"Политика\", предава БТА. Иляс Едип Севинч, председател на Сдружението на износителите на орехи и ядки на Турция заяви, че миналата година са изнесени около 319 772 тона лешници. Това е най-голямото количество в историята на Турция, когато става дума за износ на лешници, посочи Севинч. Той каза, че това е с 14,5 процента повече като количество и 24 процента повече като парична печалба в сравнение с 2018 г.", "date": "2020.01.08", "title": "Турция е спечелила 2,3 млрд. долара от износ\nна лешници"}
{"url": "https://www.24chasa.bg/novini/article/8048967", "text": "Турският министър на външните работи Мевлют Чавушоглу е разговарял по телефона с иранския си колега Джавад Зариф, предаде Анадолската агенция, позовавайки се на дипломатически източници. Тема на разговора са били най-новите развития в региона, съобщиха те. Телефонният разговор идва след ирански удари по сили на САЩ в Ирак, напомня агенцията. Междувременно турското външно министерство съобщи, че ръководителят на турската дипломация ще посети утре Ирак в опит да облекчи засиленото напрежение между САЩ и Иран, предава БТА. \"Скорошните събития в региона, както и двустранни въпроси се очаква да бъдат обсъдени по време на визитата\", добави ведомството. Убийството в петък на иранския генерал Касем Солеймани при въздушен удар на САЩ в Ирак предизвика силно покачване на напрежението между САЩ и Иран. Иранският върховен лидер аятолах Али Хаменей се закани да отмъсти за убийството. Днес Иран извърши ракетни нападения срещу сили на САЩ и международната коалиция в Ирак. Техеран заяви, че нападенията са предприети в отговор на убийството от САЩ на генерал Касем Солеймани.", "date": "2020.01.08", "title": "Чавушоглу обсъди ударите в Ирак с иранския си колега"}
{"url": "https://www.24chasa.bg/novini/article/8048893", "text": "От съображения за сигурност Испания е изтеглила част от военнослужещите си от Ирак, каза днес и. д. вицепремиер Кармен Калво, цитирана от Ройтерс. \"Тези, които се намираха на по-рискови места, заминаха за Кувейт\", заяви тя пред испанската телевизия и добави, че в Ирак са останали \"малък брой\" испански военни, предаде БТА. НАТО обяви, че поради опасения от избухване на конфликти в региона ще прехвърли част от своите военни, изпълняващи тренировъчни мисии в Ирак, в други страни.", "date": "2020.01.08", "title": "Испания изтегли част от военните си от Ирак"}
{"url": "https://www.24chasa.bg/novini/article/8049003", "text": "Нови седем общински и държавни професионални гимназии ще бъдат обновени и преоборудвани с финансиране по управляваната от Министерството на регионалното развитие и благоустройството по Оперативна програма „Региони в растеж“ 2014-2020 г., съобщиха от пресцентъра на регионалното министерство. Близо 8 млн. лв. са допълнително предвидените средства за ремонт и ново обзавеждане на професионалните училища от национално и регионално значение, осигурени от спестен ресурс и одобрено допълващо финансиране. В тази връзка Управляващият орган на програмата публикува за публично обсъждане проект за изменение на процедурата „Подкрепа за професионалните училища в Република България” по приоритетна ос 3 „Регионална образователна инфраструктура“ на Оперативна програма „Региони в растеж“ 2014-2020 г., по която се осигуряват допълнителните средства. Целта е да се създадат условия за модерни образователни услуги чрез подобряване на образователната инфраструктура в професионалните училища. Четири от професионалните гимназии са с в направление ветеринарна медицина, горско стопанство и растениевъдство и животновъдство. С проекти могат да кандидатстват общините Берковица – за Лесотехническа професионална гимназия, Две могили – за Професионална гимназия по селско стопанство „К. А. Тимирязев“, Елхово – за Професионална Гимназия по Механизация на селското стопанство „Ернесто Че Гевара“, Нови пазар за ремонт на Професионална гимназия по селско стопанство и община Лозница –за Професионална гимназия по ветеринарна медицина и земеделие „Александър Стамболийски“. Министерството на образованието и науката може да подаде проект за финансиране на ремонтни дейности в Професионална гимназия по облекло „Ана Май“ в Пловдив и Професионална гимназия по електроника и енергетика- Банско. Проектът на изменение на Насоките за кандидатстване, заедно с приложенията към него, са публикувани на интернет сайта на програмата www.bgregio.eu. Предложения и коментари могат да се изпращат в срок до 17:30 ч. на 16.01.2020 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020. За публично обсъждане е публикуван и проект за изменение на процедурата „Подкрепа за висшите училища в Република България ” по приоритетна ос 3 „Регионална образователна инфраструктура“ на Оперативна програма „Региони в растеж“ 2014-2020. Целта е да се създадат условия за модерни образователни услуги в сферата на висшето образование чрез обновяване на материалната база, осигуряване на съвременно оборудване и обзавеждане на висшите училища. Изменението на Насоките за кандидатстване по процедурата се осъществява с цел да бъде поканен да кандидатства с проектно предложение Тракийски университет – Стара Загора, определен по процедурата, като първи резервен проект при наличие на финансов ресурс след финансиране на списъка с основните проекти. Предложения и коментари по горепосочените документи могат да се изпращат в срок до 17:30 ч. на 16.01.2020 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020. Проектът на Насоки за кандидатстване, заедно с приложенията към него, са публикувани на интернет сайта на програмата www.bgregio.eu.", "date": "2020.01.08", "title": "Осигуряват 8 млн. лв. за ремонт на 7 гимназии за селско стопанство и технологии"}
{"url": "https://www.24chasa.bg/novini/article/8049014", "text": "Легендарният британски изпълнител Елтън Джон и риалити звездата от САЩ Кайли Дженър са поредните знаменитости, направили дарения в подкрепа на борбата с горските пожари, които опустошават Австралия, съобщават Асошиейтед прес и Контактмюзик. Седемдесет и две годишният Джон оповести дарението си от сцената в Сидни, където изнесе концерт в рамките на прощалното си турне \"Yellow Brick Road\". Певецът сподели, че иска да насочи общественото внимание към опустошенията, причинени от огнената стихия, които по думите му са достигнали \"библейски мащаб\", предава БТА. Дарение на стойност 1 милион долара реши да направи и риалити звездата Кайли Дженър. Според И!Нюз 22-годишната Дженър е дарила сумата за подпомагане на хора, изгубили домовете и работата си заради пожарите. Вестта за дарението идва само няколко дни след като младата риалити звезда предизвика недоволство в социалните мрежи. Кайли Дженър отнесе критики от възмутени потребители, че само няколко часа след като е споделила покрусата си от гибелта на половин милиард животни в Австралия, се е похвалила публично с нови скъпи пантофи от норка. Членовете на хеви метъл групата \"Металика\" даряват 750 000 долара за подпомагане на спешните екипи и пожарните служби в австралийския щат Виктория, съобщи Асошиейтед прес. На състоялата се на 5 януари церемония за наградите \"Златен глобус\" Фийби Уолър-Бридж, отличена в категорията за най-добра актриса в телевизионна комедия, обяви, че ще предложи тоалета си на търг и ще предостави получената сума за подпомагане на пожарните служби. Ръсел Кроу, който също се нареди сред призьорите, пропусна церемонията. Актьорът остана в Австралия, за да се опита да защити дома си от пожарите. По-рано Кроу също направи дарение за регионална пожарна служба. В изявление, прочетено на наградното шоу от Дженифър Анистън, Ръсел Кроу отбеляза, че хората не бива да се заблуждават и трябва да са наясно, че в основата на трагедията в Австралия стоят климатичните промени. Сред знаменитостите, направили дарения за борбата с пожарите са също Никол Кидман и Кийт Ърбан, Пинк, Кайли Миноуг, Крис Хемсуърт.", "date": "2020.01.08", "title": "Елтън Джон и Кайли Дженър дариха по 1 милион долара за Австралия"}
{"url": "https://www.24chasa.bg/novini/article/8049005", "text": "Министерският съвет прие Механизъм за възлагането и изпълнението на научни консултации от Българската академия на науките (БАН). Основна цел на Механизма е да осигури навременна, висококачествена и независима научна експертиза по въпроси от стратегическа важност. Той ще се използва при подготовката на дейности и инструменти за изпълнение на държавните политики. Органите на изпълнителната власт ще заявяват научни консултации, а министърът на образованието и науката ще възлага тяхното изпълнение на БАН. Финансирането на Механизма ще е за сметка на предоставени целеви средства на БАН от държавния бюджет за изпълнението на национално възложени дейности. Изключение ще са случаите, когато се възлагат спешни задачи, за чието изпълнение се изисква използване на специфично оборудване, закупуване на консумативи и командироване на специалисти. Необходимите средства за тези консултации ще са за сметка на възложителя, в чийто ресор е възникналото обстоятелство. Правителството прие промени в РМС № 416 от 17 юни 2010 г. за назначаване на членове на Управителния съвет на Държавния фонд за гарантиране устойчивост на държавната пенсионна система (т.нар. „Сребърен фонд“). Това се налага заради настъпили персонални промени в Министерството на труда и социалната политика, като на мястото на Валентина Чикова в Управителния съвет на Фонда е назначен Евгени Гогушев - директор на дирекция „Финанси“ в МТСП. Ръководството на Фонда се осъществява от Управителен съвет, който се състои от председател и осем членове. Министърът на финансите и министърът на труда и социалната политика участват по право в него, съответно като председател и заместник-председател. Правителството предостави на Висшия съдебен съвет управлението върху имот - публична държавна собственост за нуждите на Националния институт на правосъдието. Имотът се намира ул. „Стефан Стамболов“ № 4 в гр. Банкя и представлява терен с площ от 7 910 кв. м., заедно с разположените в него три сгради. Досега имотът е управляван от Министерството на здравеопазването, но е с отпаднала за ведомството необходимост. Имотът ще бъде използван за създаване на учебен център с кампус, по подобие на практиките на водещите съдебно-обучителни институции в страните членки на Европейския съюз. Ще се подпомогне изграждането на модерна обучителна среда за професионалната общност. Министерският съвет утвърди Протокола между правителството на Република България и правителството на Република Армения за прилагане на споразумението между Европейския съюз и Република Армения за обратно приемане на незаконно пребиваващи лица, подписан на 28 октомври 2019 г. в Ереван. В Протокола са определени компетентните органи за неговото прилагане, както и граничните контролно-пропускателни пунктове за изпълнение на обратното приемане и транзитното преминаване. Регламентирани са начините и средствата за подаване на молбите и отговорите за обратно приемане, както и процедурата за провеждане на интервю на собствени граждани. Посочен е начинът за предаване на лицето, подлежащо на обратно приемане и как се процедира в случай на обратно приемане при грешка. Разписани са и условията за ескортиране на лицето, подлежащо на обратно приемане или предаване, както и езика за комуникация между Договарящите страни. Протоколът ще влезе в сила в деня следващ уведомяването на Съвместния комитет за обратно приемане по чл. 19 от Споразумението, което следва да бъде направено от страната, която получи последното писмено уведомление за приключването на вътрешноправните процедури, необходими за влизането в сила на Протокола. Министерският съвет на Република България прие решение, с което потвърди настоящата редакция на следните три документи: проект на Договор за създаване на сметка, проекта на Споразумение относно някои сметки, свързани с чуждестранно финансиране на продажби за военни цели и проект на писмо за откриване на сметка във Федералната резервна банка на Ню Йорк. Условията на програмата на САЩ за чуждестранни продажби за военни цели (FMS) дават възможност след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет част от тях да се депозират и инвестират чрез банкови и инвестиционни сметки във Федералната резервна банка (Federal Reserve Bank) за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка (Federal Reserve Bank). Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност. Предстои откриване на сметка на името на МО на България във Федералната резервна банка (Federal Reserve Bank), на която да бъдат преведени тези средства. В този процес съдействие на Министерството на отбраната ще оказват МФ и БНБ. При евентуално реализиране на описаната възможност би могло да се очаква държавата да реализира приходи от инвестиране с нетна доходност до около 1,5 на сто, ако няма съществени промени на текущите пазарни условия. Мотивите за това отговарят на интересите на външната политика и национална сигурност на Република България, както в региона, така и в съюзен формат. Правителството одобри позицията и състава на българска делегация за Седемнадесетата сесия на българо-китайската Междуправителствена смесена комисия за икономическо сътрудничество. Сесията ще се проведе на 16-17 януари в гр. Пекин. По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, информационните технологии и съобщенията, транспорта, туризма, околната среда и водите, и други области от взаимен интерес. Министерският съвет взе решение да бъдат открити процедури за възлагане на концесия за морски плаж „Черноморец-юг“ в община Созопол и морски плаж „Равда-централен” в община Несебър. Целта е обезопасяване на двата плажа и предоставяне на услуги от обществен интерес за срока на концесията. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на всяка от концесиите да е 20 години. Той е обусловен от гледна точка на срока за откупуване на инвестициите и визията за дългосрочно развитие на морските плажове. Размерът на минималното годишно концесионно възнаграждение за морски плаж „Черноморец-юг“ е 114 912 лв. без ДДС, а за морски плаж „Равда-централен” - 8 071 лв. без ДДС. Размерът е определен съгласно приетата от Министерския съвет Методика за определяне минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие. Морските плажове ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес. На правителственото заседание беше взето и друго решение за сключване на двустранно споразумение с концесионера за прекратяване на Договор за концесия за услуга за морски плаж „Лозенец-Караагач“, община Царево, област Бургас. Договорът се прекратява по предложение на концесионера, който не предоставя плажни и/или водноатракционни услуги и не реализира финансов приход от тях, а през по-голямата част от летния сезон морският плаж е безлюден, което прави неефективно стопанисването на морския плаж и използването му за плажен туризъм. Министерският съвет също прие решение за едностранно прекратяване на договора за концесия за услуга за морски плаж „Златна рибка“, община Созопол, област Бургас. Прекратяването на концесионното правоотношение се налага, тъй като концесионерът „АМИ ГРУП Р“ ЕООД е неизправна страна по договора, вследствие на констатирани системни нарушения на основни нормативни и договорни задължения. При извършените през 2017 г., 2018 г. и 2019 г. проверки на място са установени множество повтарящи се нарушения - по-малко от изискуемите спасителни постове, частичен отказ за осигуряване през целия ден на задължителното здравно и медицинско обслужване, по-малка от минималната изискуема площ на зоната за свободно разполагане на плажни принадлежности и др. Концедентът цели обезопасяване на морския плаж чрез осигуряване на задължителните дейности по смисъла на Закона за устройството на Черноморското крайбрежие и предоставяне на услуги от обществен интерес. Договорът за концесия за морски плаж „Златна рибка“, община Созопол, област Бургас е сключен на 1 февруари 2016 г. между Министерския съвет на Република България, представляван от министъра на регионалното развитие и благоустройството и „АМИ ГРУП Р“ ЕООД. Концесионният договор за добив на строителни материали (трахити и псамитови туфи) от находище „Караново“ ще бъде прекратен едностранно поради неизпълнение на основни договорни задължения от концесионера. Това реши Министерският съвет на днешното си заседание. Концесионерът не е заплатил концесионно възнаграждение и дължими неустойки за неизпълнение, не са предоставени банкови гаранции, обезпечаващи задълженията за концесионно плащане и за възстановяване на околната среда и рекултивация на засегнатите земи. Находище „Караново“ се намира на територията на община Айтос, област Бургас. Концесионният договор за него е сключен на 16 август 2011 г. с дружество „Латит“ ООД, гр. Банкя. Поради неизпълнение на основни договорни задължения от концесионера едностранно се прекратява и концесионният договор за добив на строителни материали - туфи, от находище „Велика”. Находището се намира на територията на община Царево, област Бургас. През август 2004 г. за него е сключен концесионен договор с ЕТ „Димитър Киров-45“, гр. Бургас. През 2007 г. правата и задълженията по предоставената концесия са прехвърлени изцяло на „Кариери 2007 г.“ ЕАД, гр. Пловдив. „Трон“ ЕООД, с. Дунавци, община Казанлък, ще добива строителни материали - пясъци и чакъли, от находище „Мечта”, разположено в землищата на селата Кънчево и Черганово, област Стара Загора. Това е регламентирано в днешно решение на Министерския съвет, с което дружеството е определено за концесионер на находището. Концесията се предоставя за срок от 25 години, като през този период концесионерът ще вложи 207 хил. лв. за добива. Очакваните концесионни плащания за целия период са над 486 хил. лв. По закон те постъпват в държавния бюджет и в бюджета на общината по местонахождение на концесионната площ - в случая това е Казанлък. Кабинетът прие решение за изменение на Договора за предоставяне на концесия върху „Пристанищен терминал Леспорт”, част от пристанище за обществен транспорт с национално значение Варна, сключен на 8 юни 2005 г. С промените се удължава срокът на договора до законово допустимия, определен в чл. 34, ал. 1 от Закона за концесиите. Също така се променя задължението за инвестиции и базисен годишен товарооборот за срока на концесията. С изменение и допълнение на Наредбата за общите изисквания към информационните системи, регистрите и електронните административни услуги се постига пълното транспониране на Директива (ЕС) 2016/2102 на Европейския парламент и на Съвета от 26 октомври 2016 г. относно достъпността на уебсайтовете и мобилните приложения на организациите от обществения сектор. С изменение и допълнение на Наредбата се цели и създаване на яснота относно приложимия хармонизиран стандарт „Изисквания за достъпността на продукти и услуги в сферата на ИКТ“ (EN 301 549 V2.1.2 (2018-08), на който трябва да отговаря съдържанието на интернет страниците и мобилните приложения на организациите от обществения сектор, както и въвеждане на минималните изисквания към съдържанието на декларацията за достъпност. Регламентира се прилагането на изключения от задължението за достъпност на съдържанието на интернет страниците и мобилните приложения и редът и условията за изготвянето и одобряването на оценката на тежестта и изискванията към нейното съдържание. Това ще даде възможност на административни органи, на доставчици на обществени услуги и на лица, осъществяващи публични функции, при които е налице прекомерна тежест по смисъла на Директива (ЕС) 2016/2102, да докажат това обстоятелство и да прилагат облекчени правила за достъпност. Изключенията от изпълнението на изискванията за достъпност на уебсайтовете и мобилните приложения поради прекомерна тежест следва да бъдат обосновани и да се ограничават до конкретно съдържание и определени негови части, за които това е приложимо. Независимо от приложимостта на изброените изключения, остава задължението за задължените субекти да направят съдържанието на уебсайтовете и мобилните приложения възможно най-достъпно. „Булгартрансгаз“ ЕАД ще придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис. Това е регламентирано в решение на Министерския съвет, взето на днешното му заседание, с което е одобрено акционерното участие на българския газопреносен оператор. Участието на българската страна в проекта за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България. Това е съществена стъпка за реализиране на цялостната концепция за газов хъб „Балкан“, в основата на която е утвърждаването на прозрачен, ликвиден и надежден пазар на природен газ. Проектът за терминал за втечнен природен газ край Александруполис, Гърция, се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция–България (IGB) ще доведе до повишаване достъпа на България и останалите страни в региона до втечнен природен газ. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както за диверсифициране на източниците и трасетата за доставка на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз. С днешното си решение Министерският съвет одобри извършването от страна на „Булгартрансгаз“ ЕАД на инвестиционни разходи за изграждане на съоръжението, съответстващи на 20%-то му акционерно участие. „Булгаргаз“ ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет, „Булгаргаз“ ЕАД ще проведе преговори за реализиране на доставки на втечнен природен газ през интерконектора Гърция – България.", "date": "2020.01.08", "title": "Вижте какво реши Министерският съвет днес"}
{"url": "https://www.24chasa.bg/novini/article/8048979", "text": "Иран е бил ударен от две земетресения тази сутрин - едното е било 22 минути преди току-що излетелият от летището в Техеран украински \"Боинг 737-800\" да изчезне от радарите в 6:12 ч. местно време. Второто земетресение е станало след самолетната катастрофа, взела 176 жертви. Първият трус е с магнитуд 4.9 по скалата на Рихтер, а епицентърът му е далеч от столицата - на 124 км югозападно от град Шираз в Южен Иран, показват данните на Европейския средиземноморски сеизмологичен център. Второто земетресение е регистрирано в 6:49 ч. местно време и е с магнитуд 4.5. Епицентърът е в същия район - на 135 км югозападно от Шираз. Това съобщи  . Към този час няма информация за пострадали и материални щети. През последните дни Иран се превърна в мястото на опасно и бързо ескалиращо напрежение. Убийството на втория най-влиятелен човек в държавата по заповед на американския президент Доналд Тръмп - ген. Касем Сюлеймани - доведе до взаимни заплахи на най-високо политическо ниво и удари. След убийството Иран заплаши САЩ с жесток ответен удар, а Тръмп обяви, че се е прицелил в 52 ирански обекта, включително важни за културата на страната. Тази нощ - часове след погребението на Сюлеймани - Иран изстреля ракети по американска база в Ирак. Иранската държавна телевизия твърди, че най-малко 80 американски военни са били убити. От американска страна няма потвърждение - напротив. Президентът Тръмп твърди, че всички са добре и са били избегнати жертви и разрушения.", "date": "2020.01.08", "title": "Два труса удрят Иран - 22 мин. преди самолетната катастрофа, вторият - след нея"}
{"url": "https://www.24chasa.bg/novini/article/8049029", "text": "Американските военни смятат, че Иран има арсенал от хиляди балистични ракети и мощни боеприпаси, предава Fox News. Тази информация излезе във връзка с изстрелването на 15 балистични ракети по цели в Ирак – 10 от тях попаднаха в американската авиобаза Айн Асад, една удари военно съоръжение в Ербил, Иракски Кюрдистан, а четири не са достигнали мишените си, твърдят от Министерството на отбраната на САЩ. В допълнение към арсенала си от балистични ракети, Иран има два отделни армии с общо 525 000 души персонал. Конвенционалната му сила е съставена от 400 000 войници, докато нейната революционна гвардия е около 125 000. КСИР контролира собствената си армия, флот и военновъздушни сили и има значителни нередовни военни части из Близкия Изток и в Иран. За разлика от тях, конвенционалните сили на Иран разчитат на остаряло и нискокачествено оръжие. Освен че е основен доставчик на оръжие за Ирак, Иран разполага с необходимите възможности за получаване на ядрено оръжие и изразходва между 13 и 20 милиарда долара за отбрана през 2018 година. Авионосната ударна група на самолетоносача USS Harry Truman вече е заела позиция в Оманския залив, който води към Персийския залив, заедно с ескадрени миноносци, въоръжени с крилати ракети, крайцер и поне една подводница. Военните кораби на ВМС на САЩ, заедно с подводницата, носят стотици крилати ракети „Томахоук“ с предварително планирани цели, заключени вътре. Те са готови да стрелят, ако получат заповедта, казаха пред Fox News двама високопоставени служители на Пентагона. САЩ осъществиха сериозно придвижване на войските си по време на скорошната ескалация. През последната седмица Вашингтон разположи 4000 военнослужещи от бойния отряд на 1-ва бригада, 82-а въздушна дивизия в региона. Сто пехотинци бяха разположени в американското посолство в Багдад, а 2000 морски пехотинци са на борда съответно на USS Bataan, на USS Oak Hill и USS New York, за да се присъединят към битката от Средиземноморието. Напрежението между САЩ и Иран ескалира през последните дни, след като американският президент Доналд Тръмп нареди удар с дрон по иранския генерал Касем Сюлеймани миналата седмица. Сюлеймани беше началник на елитните спецчасти Кудс на Корпуса на стражите на ислямската революция (КСИР). Тръмп защити действията си по време на реч в петък и заяви, че Америка е по-безопасно място след смъртта на Солеймани. Държавният глава също предупреди за отмъщение и заяви, че САЩ са се прицелили в 52 ирански обекта, които ще бъдат ударени „много бързо и много силно“, ако американските животи бъдат изложени на риск. Американски военен в Багдад заяви пред Fox News, че „няма американски жертви“ в резултат от атаката. Прессекретарят на Белия дом Стефани Гришам заяви, че президентът следи внимателно ситуацията. Новините за нападението на Иран идват, след като премиерът в оставка на Ирак Адел Абдул-Махди призова всички американски войски да напуснат страната. Иракските депутати вече одобриха резолюция в неделя за експулсиране на американските сили. Резолюцията идва почти пет години, след като правителството поиска американските войски да бъдат разположени в Ирак.", "date": "2020.01.08", "title": "Пентагонът: Иран има 2000 балистични ракети и армия от 500 хиляди души"}
{"url": "https://www.24chasa.bg/novini/article/8049030", "text": "Германското правителство осъди иранския удар с балистични ракети срещу бази в Ирак, в които са настанени американски войски, предаде ДПА. Министърката на отбраната Анегрет Крамп-Каренбауер нарече ракетната атака \"агресия\" и подчерта, че трябва да бъдат положени всички възможни усилия за успокояване на ситуацията. Тя добави, че този неин призив е пряко насочен най-вече към Техеран. Крамп-Каренбауер съобщи, че няма пострадали германски войници при снощната иранска атака. Германското министерство на отбраната смята да инициира среща на 13-те страни участнички в международната военна коалиция в региона за обсъждане на последните събития там, съобщава БТА. Говорител на френската армия каза, че няма пострадали френски военни при иранските удари, предаде Ройтерс. Според говорител на френското правителство страната не възнамерява да изтегля 160-те си войници, разположени в Ирак. Британският външен министър Доминик Рааб, цитиран от Ройтерс, също осъди иранското нападение срещу иракски бази, в които са разположени сили на коалицията, и призова Техеран \"да не повтаря подобни безразсъдни и опасни атаки, а да се стреми към деескалация\". Шведската външна министърка Ан Линде призова \"всички въвлечени страни да направят стъпка назад към деескалация на конфликта и да започнат диалог\", предаде ДПА. Агенцията цитира военни източници от скандинавски държави, според които няма съобщения за пострадали техни войници при ударите. Дания има около 130 войници в Ирак, а Норвегия и Швеция - по около 70. Те са част от мисията за обучение на иракската армия в борбата й срещу джихадистите от групировката \"Ислямска държава\", отбелязва ДПА. Австралийският премиер Скот Морисън съобщи, че войници от неговата страна са разположени близо да атакуваните от Иран иракски бази, но всички те са \"в безопасност\". Австралия \"внимателно следи събитията в Ирак\", каза Морисън. Той добави, че е дал нареждане на командирите на австралийските отбранителни сили \"да предприемат всички необходими действия за защита\" на австралийския военен и дипломатически персонал в Ирак.", "date": "2020.01.08", "title": "Западът осъди иранските атаки срещу иракските бази"}
{"url": "https://www.24chasa.bg/novini/article/8049067", "text": "", "date": "2020.01.08", "title": "Радев свиква съвета за национална сигурност заради кризата в Близкия изток"}
{"url": "https://www.24chasa.bg/novini/article/8049065", "text": "Правителството прие промени в РМС № 416 от 17 юни 2010 г. за назначаване на членове на Управителния съвет на Държавния фонд за гарантиране устойчивост на държавната пенсионна система (т.нар. „Сребърен фонд“). Това се налага заради настъпили персонални промени в Министерството на труда и социалната политика, като на мястото на Валентина Чикова в Управителния съвет на Фонда е назначен Евгени Гогушев - директор на дирекция „Финанси“ в МТСП. Ръководството на Фонда се осъществява от Управителен съвет, който се състои от председател и осем членове. Министърът на финансите и министърът на труда и социалната политика участват по право в него, съответно като председател и заместник-председател.", "date": "2020.01.08", "title": "Назначен е нов член на Управителния съвет на „Сребърния фонд“"}
{"url": "https://www.24chasa.bg/novini/article/8049114", "text": "14-годишно момиче е в болница в Русе след сблъсък с 15-годишна своя съученичка в град Глоджево, Ветовско. Конфликтът се случва в междучасието. Причината – момче от същото училище, предаде \" \". Пострадалото момиче е подложена на лапароскопска интервенция заради съмнения за кръвоизлив в корема. И за двете семейства постъпката на момичетата е неочаквана. Това е първи подобен случай в Глоджево. От двете момичета са взети обяснения, предстои да бъдат разгледани на педагогически съвет. Пострадалата ученичка утре ще бъде изписана от болницата.", "date": "2020.01.08", "title": "Момиче в болница след бой със съученичка в Русенско"}
{"url": "https://www.24chasa.bg/novini/article/8049061", "text": "Ливанската шиитска паравоенна организация Хизбула ще атакува Израел, ако САЩ отвърнат на  , според съобщение на вторите, разпространено в техеранските медии, пише вестник The Jerusalem Post. „В никакъв случай не считаме, че ционисткият режим (Израел) се разграничава от престъпническия американски режим“, заявиха от революционната гвардия в свое изявление, предава  . „Предупреждаваме (САЩ), кръвожадния и арогантен режим, че всеки нов (…) акт или бъдеща агресия (срещу Иран) ще доведе по болезнени и съкрушаващи реакции“, подчертаха от иранската организация. Те предупредиха, че ще атакуват и цели в Обединените арабски емирства, заедно с Израел, ако бъдат нанесени удари на иранска земя. По-рано стана ясно, че Иран са изстреляли повече от десет ракети срещу американските бази в Ирак, което беше ответна реакция на убийството на командира от спецчастите „Кудс“ от революционната гвардия. Пентагонът потвърди, че ракетите са били изстреляни от Иран. Засега няма данни за загинали, макар че иранските медии твърдят, че в атаките са загинали 80 американски военнослужещи.", "date": "2020.01.08", "title": "Хизбула ще атакува Израел и ОАЕ, ако САЩ отвърне на иранските атаки"}
{"url": "https://www.24chasa.bg/novini/article/8049059", "text": "„Булгартрансгаз“ ЕАД ще придобие 20% от капитала на проектната компания „Газтрейд“ С.А., която изгражда терминала за втечнен природен газ край Александруполис. Това е регламентирано в решение на Министерския съвет, взето на днешното му заседание, с което е одобрено акционерното участие на българския газопреносен оператор. Участието на българската страна в проекта за изграждане на терминал за втечнен природен газ в Северна Гърция е изцяло в съответствие с актуализираната енергийна стратегия на България. Това е съществена стъпка за реализиране на цялостната концепция за газов хъб „Балкан“, в основата на която е утвърждаването на прозрачен, ликвиден и надежден пазар на природен газ. Проектът за терминал за втечнен природен газ край Александруполис, Гърция, се реализира изцяло в изпълнение на политиката и приоритетите за изграждане на единен взаимосвързан общоевропейски енергиен пазар. Той ще съдейства за подобряване сигурността на доставките и диверсификация на източниците на природен газ в региона. Синергията на този проект с изграждането на междусистемната връзка Гърция–България (IGB) ще доведе до повишаване достъпа на България и останалите страни в региона до втечнен природен газ. Компании от САЩ, Катар и др. се очаква да бъдат основните доставчици на газ до терминала в Александруполис. По този начин проектът ще допринесе както за диверсифициране на източниците и трасетата за доставка на газ, така и за насърчаване на конкуренцията в полза на крайните клиенти. Проектът е идентифициран от Групата на високо равнище за газова свързаност на Централна и Югоизточна Европа (CESEC), както и от Европейската стратегия за Енергиен съюз. С днешното си решение Министерският съвет одобри извършването от страна на „Булгартрансгаз“ ЕАД на инвестиционни разходи за изграждане на съоръжението, съответстващи на 20%-то му акционерно участие. „Булгаргаз“ ЕАД ще участва в обвързващата фаза на процедурата по пазарен тест за резервиране на капацитет от терминала за втечнен природен газ до Александруполис, като резервира до 500 млн. куб. м. на година, но не по-малко от 300 млн. куб. м. на година, за период от 3 до 5 години. За използване на резервирания капацитет, „Булгаргаз“ ЕАД ще проведе преговори за реализиране на доставки на втечнен природен газ през интерконектора Гърция – България.", "date": "2020.01.08", "title": "Държавата купува 20% от терминала за втечнен газ в Александруполис"}
{"url": "https://www.24chasa.bg/novini/article/8049133", "text": "Министерският съвет на Република България прие решение, с което потвърди настоящата редакция на следните три документи: проект на Договор за създаване на сметка, проекта на Споразумение относно някои сметки, свързани с чуждестранно финансиране на продажби за военни цели и проект на писмо за откриване на сметка във Федералната резервна банка на Ню Йорк. Това съобщиха от правителствената информационна служба. Условията на програмата на САЩ за чуждестранни продажби за военни цели (FMS) дават възможност след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет част от тях да се депозират и инвестират чрез банкови и инвестиционни сметки във Федералната резервна банка (Federal Reserve Bank) за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка (Federal Reserve Bank). Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност. Предстои откриване на сметка на името на МО на България във Федералната резервна банка (Federal Reserve Bank), на която да бъдат преведени тези средства. В този процес съдействие на Министерството на отбраната ще оказват МФ и БНБ. При евентуално реализиране на описаната възможност би могло да се очаква държавата да реализира приходи от инвестиране с нетна доходност до около 1,5 на сто, ако няма съществени промени на текущите пазарни условия. Мотивите за това отговарят на интересите на външната политика и национална сигурност на Република България, както в региона, така и в съюзен формат.", "date": "2020.01.08", "title": "Правителството открива сметка във Федералната резервна банка за нов боен самолет"}
{"url": "https://www.24chasa.bg/novini/article/8049158", "text": "След Аржентина и Чили димът от пожарите в Австралия достигна и Бразилия, предаде Франс прес, позовавайки се на Националния институт за космически изследвания. От института са разпространили спътникови снимки, които показват, че димът е достигнал най-южния щат на страната, Рио Гранди до Сул. Частната метеорологична служба МетСул също е отбелязала в Туитър \"пристигането\" на дима в столицата на щата Порто Алегри, допълвайки, че присъствието му е почти незабележимо, допълва БТА. По-рано метеорологичните служби на Чили и Аржентина съобщиха, че димът от пожарите, които опустошават Австралия от седмици, е достигнал двете страни, след като е изминал повече от 12 000 километра над Тихия океан.", "date": "2020.01.08", "title": "Димът от пожарите в Австралия достигна Бразилия"}
{"url": "https://www.24chasa.bg/novini/article/8049179", "text": "Да дишаш мръсния въздух в Истанбул се равнява на това да изпушиш 16 пакета цигари на година, изчислява турски учен, цитиран от частната телевизия и БТА. Мегаполисът обаче не е най-замърсеният град в страната, показва проучването на проф. Хюсеин Торос от Истанбулския технически университет. Жителите на Бурса например годишно поемат замърсен въздух, равностоен на вдишания дим от 38 пакета цигари, тези в Измир - 23 пакета, а в Анкара - 17. Най-важният фактор за влошаването на качеството на въздуха в големите градове през последните години е увеличаването на броя на автомобилите, отбелязва телевизията.", "date": "2020.01.08", "title": "Да дишаш в Истанбул е като да изпушиш 16 пакета цигари на година"}
{"url": "https://www.24chasa.bg/novini/article/8049210", "text": "Компаниите за фериботни превози в Гърция се подготвят да повишат цените, след като на 1 януари влезе в сила ново изискване за това да използват за корабите си гориво със 7 пъти по-ниско съдържание на сяра (от 3.5% на 0.5%). Това е регулация на Международната организация за морски плавания (IMO), целяща намаляване на замърсяването на въздуха, предава \" \". Гръцките компании за крайбрежни плавания твърдят, че това ще повиши оперативните им разходи с до 25%, съобщава в. \"Катимерини\". Техните собственици не изключват в следващите дни или седмици да вдигнат цените на билетите си с между 7 и 10 процента. От друга страна, те са критикувани за това, че не бива да прехвърлят повишените си разходи изцяло на клиентите, особено през зимата, когато те са в пъти по-малко от активния туристически сезон.", "date": "2020.01.08", "title": "Фериботните билети в Гърция поскъпват с до 10%"}
{"url": "https://www.24chasa.bg/novini/article/8049217", "text": "Българският евродепутат от ЕНП / ГЕРБ Андрей Новаков встъпи в длъжност като председател на Управителния съвет на европейската ЖП асоциация „Железопътен форум Европа\", съобщиха от пресцентъра на ГЕРБ. Асоциацията Rail Forum Europe обединява евродепутати от различните политически семейства и представители на световни производители на влакове и ЖП оборудване, браншови организации и ЖП оператори от цяла Европа. Новаков проведе среща с ключови представители на европейския железопътен транспорт за очертаване на основните приоритети до 2024 г. Те се обединиха, че развитието на ЖП транспорта като инструмент за екологосъобразна икономика трябва да е водещ приоритет за сектора. Към него се добавят модернизацията чрез инвестиции в инфраструктура и преминаване към цифрови технологии за по-голяма достъпност и повишена сигурност, както и насърчаването на развойната дейност и иновациите. Избирането на Андрей Новаков за президент на една от значимите ЖП асоциации в ЕС е признание за България и българските представители в Европейския парламент. Ангажиментите на позицията са свързани с осигуряване на връзката между представителите на железопътния сектор, европейските институции и държавите-членки. Вицепрезиденти на Асоциацията стават евродепутатите Ана Депарнe-Груненберг (Германия, Групата на Зелените и Европейския свободен алианс) и Ищван Уихейли (Унгария, Група на Прогресивния алианс на социалистите и демократите). Андрей Новаков е евродепутат от 2014 г., когато става най-младият член на ЕП (2014 - 2019) и един от най-младите в историята на институцията. Понастоящем той е координатор в Комисията по регионално развитие на ЕП и участва в още две парламентарни комисии - Комисията по транспорт и туризъм (TRAN) и Комисията по бюджетен контрол (CONT).", "date": "2020.01.08", "title": "Андрей Новаков оглави асоциацията „Железопътен форум Европа\""}
{"url": "https://www.24chasa.bg/novini/article/8048403", "text": "Китай подготвя нови учебници за най-модерните технологии за висшите учебни заведения, които ще включват информация за изкуствения интелект, големите данни, блокчейновете и киберсигурността. Цел на Образователното министерство, което представи плана за учебния материал за началните, средни и висши учебни заведения до 2022г., е да се култивират нови таланти, предава  . От там обещаха да изготвят учебници за високите технологии и да преведат такива от други езици за университетите. От образователния орган казаха също, че учебниците трябва да се фокусират върху практиката и експериментите, за да подобрят практическите умения на учениците и да насърчат стремежа им към иновации и предприемачество. Според плана, учебниците за началните училища и прогимназията до 2022 г. трябва да интегрират и основните социалистически ценности.", "date": "2020.01.08", "title": "Китай обмисля съставянето на учебници за високите технологии"}
{"url": "https://www.24chasa.bg/novini/article/8049215", "text": "Министерството на околната среда и водите отговори на  , в които се твърди, че министърът на околната среда и водите е предоставил с писмо информация за 734 хил. тона отпадъци за последните 5 год., внесени от трети страни, включително болнични, които най-вероятно ще бъдат изгорени От пресцентъра на МОСВ предоставиха следната информация: Министърът на околната среда и водите не е предоставял с писмо такава информация. Информацията е предоставена от министъра на финансите, в отговор на парламентарно питане за внос на редуцирано гориво, болнични отпадъци и отпадъци от фармацевтични производства в т.ч. утайки и мицели от трети страни за периода 01.08.2014 г. до 28.08.2019 г. Отговорът на министъра на финансите е публично достъпен на сайта на парламента на следния линк:  . В него прецизно е отбелязано: „Информирам Ви, че не съществува пълно припокриване в обхвата на терминологията, използвана за целите на тарифното класиране на стоките в митническата дейност и тази, използвана във връзка с управлението на отпадъците. Идентификацията и класификацията на отпадъците при внос/износ се базира на различни правила, поради което не трябва да се счита, че стоките, декларирани за внос и класирани съгласно комбинираната номенклатура в посочените по-горе тарифни номера автоматично представляват „отпадък“ по смисъла на §1 т.17 от Допълнителните разпоредби на Закона за управление на отпадъците (ЗУО) и съответно са обект на мерките на Регламент (ЕО) №1013/2006 относно превози на отпадъци“. Това важно уточнение означава, че в предоставената информация за 734 хил. тона отпадъци за последните 5 год., внесени от трети страни, влизат и стоки, които не са отпадъци по смисъла на ЗУО. По този повод МОСВ изиска и получи подробна информация от Агенция „Митници“. В информацията категорично няма данни за внос на болнични отпадъци и РДФ горива. При преглед на данните се потвърди, че има стоки, които не са отпадъци по смисъла на ЗУО. Например металите присъстват като отпадъци и като готови метални изделия, включително машини и резервни части за машини. В голямата си част тези, които са отпадъци по ЗУО, всъщност са ценна суровина, захранваща български рециклиращи предприятия, металургичната, хартиено-целулозната и стъкларската промишлености, производство на батерии и акумулатори. Министърът на околната среда и водите в писмо от 18.11.2019 г. в отговор на парламентарно питане относно внос на отпадъци от трети страни, категорично декларира, че битови отпадъци, РДФ горива, болнични отпадъци и отпадъци от фармацевтични производства, в т.ч. утайки и мицели подлежат на процедура на предварителна писмена нотификация по Регламент (EО) №1013/2006. Той подчерта, че за периода от 01.08.2014 г. до 28.08.2019 г. не са издавани нотификации за внос на описаните по-горе отпадъци за третиране в циментовите заводи или в топлоелектрическите централи на Република България. Не са издавани нотификации за внос на болнични отпадъци и от страни от ЕС. Видно от гореизложеното, г-жа Нинова въвежда в заблуждение българската общественост и провокира напрежение и всява страх относно вноса на отпадъци в момент, когато на европейско ниво се поощрява кръговата икономика, рециклирането и оползотворяването на отпадъци и стимулирането на пазара на вторични суровини, се посочва в прессъобщението на МОСВ.", "date": "2020.01.08", "title": "България не е разрешавала внос на болнични отпадъци нито от трети страни, нито от ЕС"}
{"url": "https://www.24chasa.bg/novini/article/8049254", "text": "Вицепрезидентът на Фейсбук Андрю Босуърт се опасява, че социалната медия може да помогне на Доналд Тръмп да бъде презибран за президент на САЩ така, както му помогна на изборите през 2016 г. В бележка, публикувана в личния му профил, Босуърт написа, че Тръмп е спечелил мандата си благодарение на рекламните инструменти на Фейсбук, а това може \"преспокойно да доведе до същия резултат и тази година\", съобщава \" \". Босът посочва, че е оглавявал точно този сектор във Фейсбук четири години преди и една година след изборите. \"Руската намеса беше реална, но в по-голямата си част тя не минаваше през рекламата. $100,000 за реклама във Фейсбук може да са мощен инструмент, но не могат да купят избори в Америка, особено ако самите кандидати дават многократно повече в същата платформа (да не говорим за други платформи). Вместо това, руснаците експлоатираха съществуващите разделение в американското общество - например организирайки събития като Black Lives Matter и Blue Lives Matter в един и същ град в един и същ ден. На тези събития се появиха истински хора, макар че координаторът бе фалшив. По същия начин, групите американци, които се хранят с тенденциозно съдържание, са реални, макар че тези, които ги хранят с това съдържание, не са. Органичният обхват, който те постигнаха, звучи много голям в абсолютни стойности и за съжаление хората не са добри в контекстуализирането на големи числа. Какъвто и обхват да са постигнали, той представлява безкрайно малка част от общото съдържание, което хората са видели през същия период от време и в хода на изборите във всички медии. И така, - отговорен ли е Фейсбук за избора на Доналд Тръмп? Мисля, че отговорът е да, но не поради причините, които всеки си мисли. Не беше избран заради руснаците или заради дезинформацията или заради Кеймбридж Аналитика. А защото имаше най-добрата дигитална кампания, която някога съм виждал. Точка\", пише вицепрезидентът, който сега отговаря за прокетите с виртуална реалност на Фейсбук. \"Нека бъда ясен - не съм почитател на Тръмп. Дарих средства за кампанията на Хилари. (...) Като убеден и отдаден либерал отчаяно искам да дръпна всеки лост, с който бихме могли да избегнем същия резултат. Колкото и да е изкушаващо да е да използваме наличните инструменти за промяна на изхода, уверен съм, че никога не трябва да правим това или ще станем това, от което се страхуваме\", казва в заключение той. Бележките на Босуърт бяха публикувани в \"Ню Йорк таймс\". По-късно той ги добави и в публичния си профил, като каза, че първоначално те не са били за \"публична употреба\".", "date": "2020.01.08", "title": "Зам.-шеф на Фейсбук: Може да донесем победа на Тръмп, както през 2016 г."}
{"url": "https://www.24chasa.bg/novini/article/8049286", "text": "Черногорската полиция претърси тази сутрин редица обекти в Подгорица и задържа около 90 души, съобщи белградската агенция Бета. Операцията е била срещу търговия с хора. Арестите продължават. От полицията не съобщиха подробности пред агенция Бета. Вестник \"Виести\" съобщава, че са арестувани над 50 граждани на Тайван, сред които и организатори на групата, и жертви на търговия с хора. Операцията се провежда в няколко черногорски градове. Източник от ръководството на полицията заяви за \"Виести\", че групата е действала на територията на Словения и Хърватия, а операцията е проведена в сътрудничество с полициата на Тайван. Членовете на групата пребивавали на различни места, в наети вили, и от територията на Черна гора извършвали измами чрез Интернет на територията на Китай и Тайван, с което придобивали противозаконно стотици хиляди евро.", "date": "2020.01.08", "title": "Около 90 души за задържани в Черна гора за търговия с хора"}
{"url": "https://www.24chasa.bg/novini/article/8049261", "text": "Семейството от Атланта намери дома си в окаяно състояние след завръщане от зимна ваканция. Жилището било опустошено от необичаен заподозрян - катерица, съобщи Асошиейтед прес. Кари и Дъстин Дрийс купили първия си семеен дом преди месец в скъпия квартал Бъкхед и седмица по-късно заминали на гости у роднини. Докато били във ваканция, алармата в къщата им се включила, но приятели ги успокоили, че няма следи от взлом по прозорците и вратата. Когато двойката се върнала у дома, открила къщата в пълен безпорядък. Подовете били издрани, первазите били изгризани, а от кухненската чешма течала вода, предава БТА. За поразиите била отговорна катерица, която паднала през комина. Като се оказала затворена в къщата, тя драскала в отчаяни опити да се измъкне навън. Животинката си направила гнездо на дивана в дневната. \"Първоначално се притеснихме, но после си казахме: \"Нали за ситуации като тази имаме застраховка?\", разказа Кари Дрийс. Но застрахователят на семейството \"Мъркюри иншурънс\" ги уведомил, че няма да поеме разходите по ремонта, защото \"катерицата е гризач\", а щетите от тях не се покриват от полицата. Представител на компанията дори уточни пред местни медии, че това изрично е посочено в договора.", "date": "2020.01.08", "title": "Катерица опустоши къщата на американци"}
{"url": "https://www.24chasa.bg/novini/article/8049293", "text": "Собствениците на тежкотоварните автомобили над 3,5 тона вече могат да започнат подготовка за оборудване с бордови устройства за нуждите на предстоящото тол таксуване, съобщиха от пресцентъра на АПИ. Един от двата национални доставчика на услуги, подписали договори по новите Общи условия на АПИ – „Интелигентни трафик системи“ АД, премина успешно интеграционните тестове от край до край за оперативна съвместимост с електронната система за събиране на пътни такси за изминато разстояние - тол, оперирана и поддържана от АПИ. Това дава възможност на дружеството за предварителни регистрации за оборудване на автопарка на превозвачите с бордови устройства, както и да започне подготовка за сключване на договори с тях. Те ще влязат в сила, когато тол системата за товарните превозни средства над 3,5 тона бъде въведена в търговска експлоатация. За днес са насрочени интеграционните тестове от процедурата за оперативна съвместимост и с другия национален доставчик на услуги, който подписа договори по новите Общи условия на АПИ – „Конкорд Смарт Инфраструктура“ АД. Другите два регистрирани национални доставчика на услуги „Телетол“ АД и „Иком“ ООД все още не са подписали договори по новите Общи условия на АПИ. Дружеството „Телетол“ има договор с АПИ за предоставяне на тол услуги по действащите до 29 ноември 2019 г. Общи условия на АПИ, но предстои да потвърди промените в условията. „Иком“ ООД трябва да предостави допълнителни документи за сключване на договор. След подписването на договори двете дружества ще могат да влязат в процедура за интегриране със системата на АПИ. Процедурата за доказване на оперативна съвместимост за нуждите на тол системата се състои от три етапа. Първият включва оценка на съответствието и разглеждане по допустимост на подадените документи. Вторият етап включва интеграционни тестове от край до край, а третият етап – приложни тестове от край до край с бордови устройства, които ще функционират в реална среда.", "date": "2020.01.08", "title": "Превозвачите могат да заявят бордови устройства за нуждите на тол таксуването"}
{"url": "https://www.24chasa.bg/novini/article/8049355", "text": ". Атаките са в отговор на  . Нападенията бяха извършени броени часове след като американският министър на отбраната Марк Еспър заяви, че САЩ очакват отмъщение за убийството с дрон на Солеймани в петък в Ирак, предаде БТА. Това бе най-новият удар срещу една военновъздушна база, която често е посещавана от високопоставени хора. Обучение Американски военни обучават иракски войници в базата, намираща се в провинция Анбар, северозападно от Багдад, като част от усилията на Вашингтон за създаване на сили, които да могат да предприемат офанзива срещу бойците от \"Ислямска държава\". Освен американски и иракски сили, във военновъздушната база има също датски и британски войници. Базата бе посетена от Тръмп По време на коледните празници през 2018 г. американският президент Доналд Тръмп посети базата при изненадваща визита в Ирак - неговото първо посещение в конфликтна зона, откакто встъпи в длъжност през януари 2017 г. При визитата си Тръмп защити решението си за изтегляне на 2000 американски войници от Сирия. Тази промяна в политиката причина тревога сред съюзниците и стана причина за оставката на тогавашния министър на отбраната Джим Матис. Базата е била атакувана и преди През 2015 г. базата редовно бе подлагана на минометен обстрел от \"Ислямска държава\". Същата година военновъздушната база бе атакувана от 25-има бойци на \"Ислямска държава\", но Пентагонът тогава съобщи, че иракските сили за сигурност, пазещи периметъра, са убили повечето от екстремистите. Пет ракети се приземиха в базата миналия месец, но не причиниха жертви. Миналата седмица се появиха информации, че срещу базата е извършено нападение. Източници обаче заявиха пред Ройтерс, че информациите са неверни.", "date": "2020.01.08", "title": "Основни факти за атакуваната от Иран база \"Айн ал Асад\""}
{"url": "https://www.24chasa.bg/novini/article/8049354", "text": "Израел ще отговори, като нанесе \"най-силния възможен удар\", в случай че бъде атакуван от Иран, предупреди днес израелският премиер Бенямин Нетаняху, цитиран от Франс прес. Той каза това след иранските ракетни атаки срещу иракски бази, където са разположени американски войници. Нетаняху изрази подкрепа за американския въздушен удар, при който бе убит в петък в Багдад иранския генерал Касем Солеймани, като го нарече \"законна самозащита\", и похвали президента на САЩ Доналд Тръмп, свой съюзник, предава БТА. Израелското правителство не реагира на думите на висш ирански представител, който в неделя заплаши да изравни израелски градове със земята, ако САЩ предприемат дори и най-незначителни мерки срещу иранския военен отговор на убийството на Солеймани, отбелязва Франс прес. Днес, няколко часа след снощните ирански ракетни удари срещу иракски бази, представени от Техеран като отговор на убийството на Солеймани, Нетаняху обаче отново коментира ситуацията в региона. \"Който и да ни нападне, ще изпита върху себе си най-силния възможен удар\", предупреди израелският премиер. Нетаняху определи Касем Солеймани като \"главния терорист\" и \"архитект\" на една кампания за терор в Близкия изток и се солидаризира със САЩ на пресконференция в Ерусалим в присъствието на американския посланик в Израел Дейвид Фридман. \"Ще го кажа открито днес . . . все повече лидери в Близкия изток мислят същото\", заяви израелският премиер. Той добави, че от особено важно значение днес е фактът, че САЩ нямат по-добър приятел от Израел, а Израел няма по-добър приятел от Америка. Израел обвинява покойния генерал Касем Солеймани, командвал силите \"Ал Кудс\", елитно звено на Корпуса на гвардейците на Ислямската революция, че подмолно е участвал в проект за преработване на ракетите на ливанската групировка Хизбула, за да станат те с висока прецизност и да могат да нанасят сериозни щети на израелска територия, отбелязва Франс прес.", "date": "2020.01.08", "title": "Нетаняху: Израел ще отвърне с най-силния си удар на всеки, който го атакува"}
{"url": "https://www.24chasa.bg/novini/article/8049408", "text": "Каис ал Хазали, един от лидерите на иракските шиитски милиции Хашд аш Шааби, заплаши днес Вашингтон с отговор, подобен на иранския, заради убийството на Касем Солеймани, предаде Франс прес. Техеран изстреля тази нощ 22 ракети срещу бази в Ирак, където има американски войници, съобщава БТА. Иран даде първия си отговор на убийството на командира мъченик Солеймани. Дойде време и за първия иракски отговор на убийството на командира мъченик Абу Махди ал Мухандис, написа в Туитър Ал Хазали, който само преди няколко дни бе добавен в американския списък на терористите. Той изтъкна, че за милициите Хашд аш Шааби е приоритет да отмъстят за Ал Мухандис, предаде Ройтерс. Иракският проирански блок \"Фатех\" заяви днес, че убийството на Касем Солеймани и Абу Махди дава право на Техеран да отговори, предаде Ройтерс. \"Американската агресия оправда иранския отговор. Вашингтон иска да превърне Ирак в бойно поле в конфликта си с Иран\", изтъкнаха от \"Фатех\".", "date": "2020.01.08", "title": "Шиитски милиции заплашиха САЩ заради Солеймани с отговор като на Техеран"}
{"url": "https://www.24chasa.bg/novini/article/8049404", "text": "Иранските спасителни служби откриха втора \"черна кутия\" на украинския \"Боинг 737\", разбил се тази сутрин при излитане от Техеран, съобщи говорителят на иранската Организация за гражданска авиация Реза Джафарзаде, цитиран от агенция ФАРС. По-рано тази сутрин край столицата на Иран бе намерена и друга \"черна кутия\" от падналата машина, предадоха ТАСС и БТА. По данни на украинския външен министър Вадим Пристайко на борда на самолета е имало 176 души, включително граждани на Украйна, Канада, Иран, Швеция, Афганистан, Германия и Великобритания. Всички те са загинали.", "date": "2020.01.08", "title": "Открита е втора \"черна кутия\" от украинския \"Боинг 737\", разбил се в Иран (Снимки)"}
{"url": "https://www.24chasa.bg/novini/article/8049442", "text": "Японският милиардер Юсаку Маедзава раздава на последователите си в Туитър (Twitter) 9 милиона долара, за да види дали парите ще ги направят по-щастливи, предаде Ройтерс. Той определя инициативата си като \"социален експеримент\". Маедзава ще даде по един милион йени (9000 долара) на 1000 свои последователи на случаен принцип измежду хората, които са препредали негово съобщение в Туитър от 1 януари. Това е сериозен социален експеримент, казва Маедзава във видео в ЮТюб, като допълва, че се надява да събуди интерес у учени и икономисти, допълва БТА. Милиардерът, който ще бъде първият частен пътник, летял около луната със Спейс Екс (SpaceX) на Илон Мъск, е известен с големите си покупки на произведения на изкуството и на спортни автомобили, но също така и със склонността си да размишлява по идеи като свят без пари. Той свърза раздаването на парите с идеята за базов доход или теорията за осигуряване на периодични, безусловни плащания на всички граждани, която набра инерция в някои политически кръгове. Маедзава посочва, че тъй като има парите и свободното време да направи такива плащания, той изпитва нужда да експериментира и да събуди по-голям дебат по темата в Япония. Дискусията за базовия безусловен доход се породи на фона на нарастващото неравенство в доходите в САЩ, където през последните години някои от най-богатите инвеститори, като съоснователят на Майкрософт (Microsoft) Бил Гейтс и инвеститорът Уорън Бъфет обещаха да раздадат по-голяма част от богатството си, припомня Ройтерс.", "date": "2020.01.08", "title": "Милиардер раздава 9 млн. долара, за да разбере носят ли парите щастие"}
{"url": "https://www.24chasa.bg/novini/article/8049480", "text": "В началото на седмицата ви показахме клип, на който се вижда как невръстно дете пие от бирена бутилка и прави странни движения, като изглежда леко замаяно. Два дни по-късно бащата на момчето беше задържан, съобщава  . Съседи споделят, че Иван си гледа добре децата. \"Ходят на училище и на детска градина. Децата винаги са облечени, никога не са оставяни гладни\", казват още съседи. Трябва да ги научим как да бъдат отговорни родители, загрижени, да образоват децата си. Те са обект на социално подпомагане. Нямаме сигнали за неглижиране на децата. Условията са прилични”, заяви Галя Николова, началник отдел \"Закрила на детето\"-Правец.", "date": "2020.01.08", "title": "Бащата, дал шише бира на детето си: Вътре имаше само пяна (Видео)"}
{"url": "https://www.24chasa.bg/novini/article/8049499", "text": "Акциите на \"Сауди Арамко\" (Saudi Aramco) откриха днешната борсова търговия при цена 34 риала (9,06 долара) след иранските ракетни нападения срещу американски цели в Ирак, предаде \"Ройтерс\". Това е най-ниското равнище от листването на компанията на 11 декември. В сутрешната търговия днес котировките се възстановиха до 34,15 риала, което обаче е спад с 0,6 процента спрямо вчера. Така пазарната капитализация на \"Арамко\" се понижи до 1,82 трилиона долара спрямо максимума от 12 декември, който беше 2,06 трилиона долара. Джейсън Търви, старши икономист, отговарящ за нововъзникващите пазарни икономики в \"Кепитъл икономикс\" (Capital Economics), каза, че най-новото понижение на котировките на компанията се дължи на геополитическото напрежение, предаде  . Акциите на \"Арамко\" поевтиняха с 12 процента спрямо максимума си от 38,7 риала на 12 декември, но все още са над цената от първичното публично предлагане, която бе 32 риала. Борсите от Персийския залив са на червено днес на фона на изострянето на напрежението между САЩ и Иран. . Техеран заяви, че нападенията са предприети в отговор на убийството от САЩ на генерал Касем Солеймани. \"Арамко\" набра 25,6 милиарда долара при първичното си публично предлагане, което стана най-големият борсов дебют, изпреварвайки китайската компания за онлайн търговия \"Алибаба\" (Alibaba), който събра 25 милиарда долара през 2014 година. Чуждестранните инвеститори са предпазливи при инвестирането си в \"Арамко\" заради притеснения, свързани с пазарната оценка. Компанията за финансови услуги \"Морнингстар\" (Morningstar) посочва, че \"справедливата\" пазарна стойност на \"Арамко\" е 1,4 трилиона долара.", "date": "2020.01.08", "title": "Акциите на \"Сауди Арамко\" се обезценяват"}
{"url": "https://www.24chasa.bg/novini/article/8049530", "text": "Китайското министерство на външните работи израз днес безпокойство по повод нарасналото напрежение в Близкия изток и изрази надежда, че ситуацията може скоро да се успокои, предаде Асошиейтед прес. Китай призовава към сдържаност всички замесени страни, с които е в контакт чрез ООН и посолството си в Багдад, каза говорителят на китайското външно министерство Гън Шуан. Изявлението беше след иранската ракетна атака срещу военни бази в Ирак с американски войници, която Шуан не спомена изрично. Преди това виден ирански генерал бе убит с американки въздушен удар, допълни БТА. Обединените арабски емирства, които са съюзник на Съединените щати, обявиха, че намаляването на напрежението в региона би било \"мъдро и необходимо\", предаде ДПА. Държавният министър на външните работи на ОАЕ Ануар Гаргаш написа в \"Туитър\", че трябва да последва \"политически път към стабилност\". Оман засега не вижда възможност да посредничи между САЩ и Иран за намаляване на напрежението. Това е заявил за кувейтския вестник \"Ар Рай\" оманският външен министър Юсуф бин Алауи бин Абдула, съобщи Ройтерс. Агенцията отбелязва, че Оман поддържа приятелски отношения и със САЩ, и с Иран, и е изпълнявал ролята на посредник между двете страни.", "date": "2020.01.08", "title": "Китай, ОАЕ и Оман призоваха САЩ и Иран за намаляване на напрежението"}
{"url": "https://www.24chasa.bg/novini/article/8049551", "text": "Турция е изпратила 35 войници в Либия в подкрепа на правителството в Триполи, но те няма да участват в битки, заяви президентът Реджеп Тайип Ердоган, цитиран днес от турския вестник \"Хюриет\", предаде АФП. \"Турция ще има роля на координатор. Войниците няма да се бият\", заяви Ердоган за вестника, отговаряйки на въпроси относно турското военно присъствие в Либия. Турският парламент разреши миналата седмица в Либия да бъдат разположени турски военни, което последва отделно споразумение за изпращане на военни експерти и на оръжия, прието като закон от парламента още през декември, предава БТА. \"Целта на турските въоръжени сили не е да се бият, а да осигурят прекратяване на огъня в Либия, докато подкрепят правителството в Триполи\", поясни Ердоган, като нарече това правителство законно. Правителството в Триполи, което е международно признато, се опитва да се справи с офанзива на противников режим в либийския Изток и със силите, които са лоялни на либийския военен Халифа Хафтар. Анкара заедно с Италия и Катар подкрепят правителството в Триполи, докато източното правителство се ползва с подкрепата на Русия, Йордания, Обединените арабски емирства и други ключови арабски страни. Ердоган каза също, че около \"2500 наемници от руската частна военна компания Вагнер\" се бият на страната на силите на Хафтар, което Москва отрича.", "date": "2020.01.08", "title": "Ердоган: Изпратили сме 35 войници в Либия, но те няма да участват в битки"}
{"url": "https://www.24chasa.bg/novini/article/8049918", "text": "Почина големият български художник Теофан Сокеров, съобщиха от Съюза на българските художници /СБХ/. Теофан Сокеров е сред най-известните и значими съвременни български художници, автор на многолико и богато творчество. Роден е през 1943 г. в Ловеч. Той работи в сферата на живописта, рисунката, монументалните изкуства и скулптурата и участва в множество представителни изложби на българско изкуство в чужбина. Автор е на художествено оформление и стенописи в Патриаршеската църква, Царевец, Априловската гимназия в Габрово, както и Дом-паметника на връх Бузлуджа, Националния музей \"Земята и хората\", Националния дворец на културата, изработил е Мозаечни пана в Музей \"Васил Левски\", Съдебната палата и много други. Бил е председател на Представителството на СБХ в Ловеч и преподавател по живопис в Националната художествена академия, а от 1994 г. е професор в Академията. Теофан Сокеров е лауреат на престижни награди за живопис - \"Владимир Димитров-Майстора\" през 1979 и 1982 г., на \"Захари Зограф\" през 1984 и \"Илия Петров\" през 1985 г.", "date": "2020.01.08", "title": "Почина големият български художник Теофан Сокеров"}
{"url": "https://www.24chasa.bg/novini/article/8049878", "text": "Астрономи откриха огромна структура в Млечния път, изградена от много взаимосвързани \"люпилни\", където се раждат звезди, съобщиха Асошиейтед прес и Би Би Си. Тънката вълна от газове е дълга цели 9000 светлинни години. Широчината й е 400 светлинни години. Разположена е на около 500 светлинни години от Слънцето, което е сравнително близо от астрономическа гледна точка, посочва БТА. Откритието, описано в сп. \"Нейчър\", е резултат от проект за съставяне на нова карта на Млечния път. За него международен екип е анализирал данни от европейския космически телескоп \"Гая\". Астрономите \"са шокирани\" от откритието. Никой не е очаквал \"да живеем близо до гигантско вълноподобно натрупване на газ, или че то формира близкия ръкав на Млечния път\" - каза Алиса Гудман от Харвард. Структурата, наречена Вълна на Радклиф на харвардски институт, съдържа звездни люпилни, за които се е мислело, че принадлежат на пръстеновиден пояс около Слънцето. \"Това напълно промени разбирането ни за галактическия ни \"квартал\"\" каза Катрин Зукър от екипа. Изстреляният през 2013 г. европейски телескоп \"Гая\" измери разстоянията до почти милиард звезди в Млечния път. Това осигури \"колосална и точна база данни\", с която могат да бъдат открити огромни структури като Вълната на Радклиф, заявиха учените.", "date": "2020.01.08", "title": "Астрономи: В Млечния път има гигантска \"люпилня\", в която се раждат звезди (Снимки)"}
{"url": "https://www.24chasa.bg/novini/article/8049707", "text": "„Не ми се коментира нещо, което не съм видяла черно на бяло.” Така Валя Червеняшка посрещна разпространената новина, че софийския градски съд е осъдил 12 либийски офицери да заплатят 500 000 лв. за неимуществени вреди, причинени на медицинската сестра по време на работата й в Либия. „Някой реши да си направи пиар на наш гръб и побърза да уведоми журналистите за решението на съда преди аз да разбера за това решение, каза още Червеняшка. - Всъщност отдавна загубих интерес към това заведено още през 2015 г. дело. Нася Ненова от колежките, които бяхме арестувани в Либия и съдени там, осъди у нас либийските ни мъчители. Но нито получи нещо, нито е удовлетворена от съдебното решение.” Делото, което заведе Валя Червеняшка срещу либийските си мъчители, веднъж бе прекратено, защото съдът не можа да установи адресите на 12-те офицери от либийската полиция и поради други недостатъци. А според Червеняшка, това че нашия съд отхвърля иска й за причинени имуществени щети като недоказани, само потвърждава мнението й, че нашата съдебна система е порочна и се нуждае отдавна от реформа.", "date": "2020.01.08", "title": "Валя Червеняшка недоволна, че научи за съдебно решение в нейна полза от медиите"}
{"url": "https://www.24chasa.bg/novini/article/8049932", "text": "Социалистът Педро Санчес положи днес клетва като премиер на Испания пред крал Фелипе Шести - ден след като получи вот на доверие в парламента като лидер на безпрецедентна коалиция с радикалната лява коалиция \"Унидас Подемос\", предаде Франс прес, цитирана от БТА. Санчес се закле да спазва конституцията по време на церемония в кралския дворец Сарсуела, но не върху Библията и кръста. Той направи същото, както при идването си на власт през юни 2018 г., когато стана първият испански премиер, положил клетва без използването на религиозни символи, откакто демокрацията в страната бе възстановена през 1977 г. Сега социалистът Санчес предстои да състави своето правителство. Това ще е първият коалиционен кабинет след края на диктатурата на Франко през 1975 г. Испанската социалистическа работническа партия на премиера съобщи, че новото правителство ще бъде представено следващата седмица, въпреки че първоначално се очакваше това да се случи още тази седмица, отбелязва АФП. ", "date": "2020.01.08", "title": "Педро Санчес положи клетва като премиер на\nИспания пред краля"}
{"url": "https://www.24chasa.bg/novini/article/8049959", "text": "От септември Австралия се бори с няколкостотин големи горски пожара, които вече изпепелиха над 10 милиона хектара земя - горе-долу колкото площта на Исландия. На предна линия са около 200 000 пожарникари доброволци, които гасят пламъците ден и нощ, въпреки че са изтощени. Сред тях е дори бившият премиер Тони Абът. Във вторник Андрю О'Дуайър - 36-годишен пожарникар доброволец, който загина точно преди Коледа, когато пожарната му кола бе преобърната от огнено торнадо - бе погребан с почести в Хорсли Парк, югозападно предградие на Сидни. \"Бебе Шарлот, ти трябва да знаеш, твоят баща бе изключителен мъж, самоотвержен мъж, и ти остана сама, защото той е герой\", каза Шейн Фицсимънс, комисарят на противопожарната служба на щата Нов Южен Уелс, който се задави от вълнение, обръщайки се към 19-месечната дъщеричка на О'Дуайър. Това е третият пожарникар доброволец, загинал този сезон. Хора като него, свързани с противопожарните служби, удържат пожарите под контрол, като не им позволяват да достигнат големи градове и техни предградия. Тяхната работа получи признание през последните дни. Глобалната кампания за даряване на средства, подета от австралийската комедийна актриса Селест Барбър, събра над 22 милиона лири стерлинги (28 милиона долара) за подпомагане на пожарникарите. Освен това, няколко благотворителни организации, сред които Червеният кръст, също осигуриха милиони долари. На практика пожарникарите са получили толкова много пари, че не знаят как точно да ги използват, признал Фицсимънс според в. \"Гардиън\", и разпределянето на средствата ще бъде истинско предизвикателство, \"но приятно предизвикателство\". В Нов Южен Уелс, където вече бяха изпепелени 5 милиона хектара земя, има 72 000 пожарникари доброволци, каза пред ДПА говорителят на противопожарната служба Грег Алън. Сред тях е 50-годишната Бриджит Люис, заместник-началник на противопожарната служба в Коло Хайтс, северозападно от Сидни, където мегапожарът в Госпърс Маунтийн почти изгорил дома й през октомври. След като опасността в нейния район отминала през декември, тя и колегите й започнали да помагат в борбата с пожарите в околността. \"За първи път от октомври най-накрая си отдъхнахме вчера, след като нашият екип получи малко почивка\", заяви Люис пред ДПА вчера. \"(Пожарите) са безмилостни, много по-продължителни от обичайното.\" Люис казва, че ако не са били десетките хиляди доброволци като нея, \"много повече къщи щяха да бъдат загубени и много повече хора щяха да бъдат мъртви\". \"(Властите) могат да претендират, че могат да използват армията. (Военните) обаче не са обучени да се борят с пожарите.\" Пожарникарите доброволци \"се чувстват като едно семейство\", заяви тя. \"Това ти създава топло усещане, въпреки че ситуацията е мрачна и тъжна. Има другарско отношение, подкрепа между членовете, но това не ти плаща сметките\", казва Люис - медицинска сестра в хирургично отделение, която не е ходила на работа от октомври заради пожарите. В съседния щат Виктория, където вече бяха изпепелени над 1,25 милиона хектара земя, има 55 000 пожарникари доброволци. Капитан Невил Стюарт, който оглавява малък противопожарен отряд в Рисърч, предградие на 25 километра югоизточно от Мелбърн, е един от тях. \"Тази година е много различно. Обикновено пожарите се активизират в нашия регион чак в средата на януари. Този път това стана през декември\", казва Стюарт, който се бори с горски пожари от повече от 20 години. Неговият отряд се състои от около 60 пожарникари доброволци. Преди Коледа много от тях са се борили с пламъците в Нов Южен Уелс. След Коледа избухнаха много пожари в североизточната част на Виктория. Сега 35 човека от неговия отряд гасят пожарите в Ийст Гипсленд и Малакута, където 4000 души бяха блокирани от пламъците миналата седмица. \"Най-важното за мен е безопасността и благополучието на всеки член на моя отряд\", казва Стюарт, който е водопроводчик по професия. Той допълва, че е по-добре да имаш доброволци, отколкото платени служители. \"Твърде скъпо е да имате хора на пълен работен ден, когато много пъти получавате по 3-4 обаждания на година, ако няма големи горски пожари\", доверява Стюарт. Работата като доброволец е смятана за сезонна, но този път сезонът на горските пожари, който обикновено започва с идването на лятото през декември, започна три месеца по-рано през 2019 г. Противопожарните власти освен това прогнозират, че той вероятно ще продължи поне с няколко месеца по-дълго. (БТА)", "date": "2020.01.08", "title": "Доброволците са единствената преграда пред пожарите в Австралия"}
{"url": "https://www.24chasa.bg/novini/article/8050045", "text": "Премиерът Бойко Борисов, президентът на Русия Владимир Путин и президентът на Турция Реджеп Тайип Ердоган се срещнаха в Истанбул. Започна тържествената церемония по откриването на газопровода „Турски поток“, в която тримата участват заедно с президента на Сърбия Александър Вучич. Предходната среща на Борисов и Ердоган се състоя през юли миналата година в Сараево в рамките на Срещата на върха на държавните и правителствени ръководители в Процеса за сътрудничество в Югоизточна Европа. Акцент в предстоящия разговор на премиера Бойко Борисов и президента Реджеп Тайип Ердоган ще бъде развитието на двустранните отношения въз основа на общоприетите принципи на добросъседството, равнопоставеност и взаимна изгода, съобщиха от пресцентъра на Министерския съвет. България се стреми да развива и разширява на равноправна основа и при зачитане на интересите и на двете държави отношенията си с Турция, в чието лице има съседна страна, съюзник в НАТО и регионален партньор. Географското положение на България и Турция определя тяхната роля за транзита на енергийни ресурси, което е една от предпоставките за сътрудничество. В двустранния диалог България отдава особено значение на сферата на енергетиката и енергийната сигурност и по-специално диверсификацията на енергоизточниците и доставките за нашата страна. Спазвайки всички европейски изисквания, България работи целенасочено, за да запази стратегическата си роля на газовата карта на Европа. Част от изпълнението на тази цел на страната ни е изграждането на газоразпределителния център „Балкан“, който ще може да бъде захранван с газ от различни източници, включително през инфраструктурата на „Турски поток“. Проектът „Турски поток“ свързва директно Руската федерация с газотранспортната мрежа на Турция. Дължината на морския участък на „Турски поток“ е 930 км през Черно море – от Анапа в Русия до Каякьой в Турция. Максималната дълбочина на тръбите е до 2200 м във водите на Черно море. Морският участък на този проект е най-голямата система, полагана на такава дълбочина – 2200 м. Капацитетът на двете тръби, които ще достигнат до сухопътния участък, е 31,5 милиарда кубически метра природен газ на годишна база. От приемния терминал при Каякьой в Турция една от двете подземни тръби на сушата се свързва със съществуващата газопреносна система на Република Турция при Люлебургаз. Другата тръба продължава през територията на Турция до границата с Република България. Сухопътният участък на територията на Турция от терминала в Каякьой до границата с България е с дължина 142 км.", "date": "2020.01.08", "title": "Борисов, Путин и Ердоган се събраха в Истанбул, започна церемонията (Видео)"}
{"url": "https://www.24chasa.bg/novini/article/8050142", "text": "По окончателна информация от българското посолство в Техеран няма български граждани сред загиналите при катастрофата на украински пътнически самолет в Иран. Това съобщиха от Министерството на външните работи.  Пътническият „Боинг 737“ на Международните авиолинии на Украйна със 179 души – пътници и екипаж, на борда катастрофира след излитането си от летище „Имам Хомейни“ в Техеран рано тази сутрин. Посолството ни в Техеран е в контакт с местните власти и е готово да оказва съдействие при необходимост.", "date": "2020.01.08", "title": "Окончателно - няма загинали българи в украинския самолет"}
{"url": "https://www.24chasa.bg/novini/article/8050118", "text": "Поне един милиард животни са унищожени от пожарите в Австралия от септември м.г. досега според местен еколог, съобщи ДПА, цитирана от БТА. Проф. Крис Дикман от университета в Сидни промени оценката си за засегнатите от пожарите животни. Според него само в Нов Южен Уелс са загинали над 800 милиона животни, а на територията на страната - общо над един милиард. Пожарите в Австралия опустошиха над 10,7 милиона хектара земя - територия, по-голяма от Португалия. Загинаха най-малко 25-има души, хиляди жилища са унищожени. Миналата седмица Дикман съобщи, че над 480 милиона животни са убити от пожарите в Нов Южен Уелс - най-гъсто населения щат в страната, където са изгорели повече от пет милиона хектара. Новата оценка за поне един милиард убити животни се основава на доклад от 2007 г. на Световния фонд за дивата природа за гъстотата на популацията на диви животни. Тъй като изчисленията в доклада се базират на \"преднамерено силно консервативни оценки\", точните данни за смъртността вероятно са значително по-високи, смята Дикман.", "date": "2020.01.08", "title": "Над един милиард животни са унищожени от пожарите в Австралия"}
{"url": "https://www.24chasa.bg/novini/article/8050161", "text": "Дете на възраст около 10 години е намерено на парижко летище в отделението под колесника на самолет, пристигнал от град Абиджан в Кот д'Ивоар, съобщи източник, близък до разследването, предаде \" \". Боинг 777 на „Еър Франс“ е излетял от Абиджан във вторник вечерта и е кацнал на парижкото летище „Шарл дьо Гол“ рано сутринта. „Еър Франс“ съобщи в изявление, че \"нелегален пътник\" е починал, без да посочва възрастта му.", "date": "2020.01.08", "title": "Откриха мъртво дете в колесника на самолет на парижкото летище"}
{"url": "https://www.24chasa.bg/novini/article/8048423", "text": "Китайското правителство представи амбициозен петгодишен план за реализирането на ключови национални проекти, фокусирани върху фундаментални и гранични науки, призовавайки за пробиви в основните технологии, особено тези, свързани с националната сигурност и базовата конкурентоспособност на фона на засилващата се китайско-американска технологична война и възможното разделяне на двете икономики. Министерството на науката и технологиите излезе със съобщение, че започва нов кръг за подбор на ключови национални проекти, които ще станат част от предстоящия 14-и петгодишен план за социално и икономическо развитие (2021-2025). За разлика от предходния, в новия план ще бъдат включени области като информационни и космически технологии, подсказвайки – според експерти – че Китай не смята да сваля гарда в технологичната война със САЩ, а точно обратното, да печели предимства, предаде  . „Предвид търговската война и конкуренцията в областта на технологиите, Китай отделя голямо внимание на фундаменталните гранични изследвания – например информационни технологии, фундаментални материали и чипове. Всяка спомената фундаментална област [в следващия петгодишен план за развитие на правителството] е изключително важна и в нея биха могли да се направят големи технологични пробиви\", казва Сян Лиган, генерален директор на пекинския Алианс за информационно потребление. Силният ръст на китайски технологични фирми като „Хуауей\" и „Джунсин\" (ZTE) накара Пекин да укрепи технологичната си инфраструктура и да изгради самостоятелни вериги за доставки, като някои фирми дори проведоха кампания за деамериканизация, за да намалят зависимостта си от основните компоненти от САЩ. В пътната карта за 14-ия петгодишен план министерството настоява също да се съсредоточат повече усилия върху самостоятелността и иновациите и да работи за отстраняване на съществуващите недостатъци.", "date": "2020.01.08", "title": "Китай с амбициозен петгодишен план за ключови национални проекти"}
{"url": "https://www.24chasa.bg/novini/article/8050172", "text": "\"Топлофикация София\" ЕАД регистрира днес второ участие на Българската независима енергийна борса. Дружеството е закупило 14 492 МВтч електрическа енергия за собствени нужди със срок на доставка 1.02.-30.06.2020 г., съобщиха от фирмата, цитирани от БТА. \"В края на миналата година заявихме намерението си да излезем от рамките на консервативния подход при търговията с електрическа енергия и да активизираме участието си на енергийната борса. На 31 декември 2019 г. за първи път самостоятелно продадохме 43 670 МВтч електрическа енергия и реализирахме 4,33 млн. лв. приход за дружеството. На днешната тръжна сесия на Българската независимата енергийна борса дружеството е постигнало оптимална цена от 109.80 лв за МВтч и така са спестени част от средствата, предвидени за закупуване на необходимите за собствени нужди количества електрическа енергия. Днешното участие на \"Топлофикация София\" ЕАД на борсовия пазар е поредно доказателство за нашия отговорен подход към финансовото стабилизиране на дружеството\", заявиха от ръководството на компанията.", "date": "2020.01.08", "title": "\"Топлофикация София\" е за втори път на борсовия пазар"}
{"url": "https://www.24chasa.bg/novini/article/8050165", "text": "Иранският генерал Касем Солеймани има славата на Дарт Вейдър...Той седи зад атентата в Сарафово през 2012 година. Това заяви пред  основателят на Атлантическия клуб в България Соломон Паси. Щом се говори за трета световна война, значи е по-малко вероятно тя да се случи. Тя е най-вероятно да се случи, когато по-малко се говори за нея. Но всичко е възможно в този динамичен свят. Според Паси две са основните събития, които оформят контекста на случващото се в Близкия изток. Едното са военните учения, които правят съвместно Русия, Китай и Иран, другото са изборите в Съединените американски щати. Паси припомни, че Иран е благодарен на България, затова че му е продавала оръжия по време на войната с Ирак. Той каза още, че имаме много добри български дипломати и посланици, които са служили в Иран, така че България има някакви наследствени знания в тази страна, които могат да бъдат привнесени в общоевропейските усилия. \"Трябва да формираме обща европейска позиция\", обобщи той. \"Касем Солеймани е много интелигентен човек и във военно отношение, и в политическо, и в терористично отношение. От европейска гледна точка, той е от тъмната страна на силата, с изключение на годините, когато той е съюзник на Запада в борбата с \"Ислямска държава\". Неслучайно европейските лидери казаха, че няма да пролеят сълза за него, той има славата на Дарт Вейдър. Той причини войните в Йемен, в Сирия, в Либия, в Газа. Трябва да си дадем сметка, че той седи зад атентата в Бургас през 2012 година. Той не умря по унизителен начин, получи достойна смърт за един войник\", каза Соломон Паси. Според него светът се намира в същата степен на сигурност, както и преди смъртта на Солеймани и едва ли настоящите събития ще предизвикат световен трус.", "date": "2020.01.08", "title": "Паси: Солеймани е като Дарт Вейдър, той седи зад атентата в Сарафово"}
{"url": "https://www.24chasa.bg/novini/article/8050250", "text": "Това съобщи заместник-министърът на регионалното развитие и благоустройството Деница Николова, която проведе среща с представители на Националното сдружение на общините в Република България. Срещата бе по инициатива на сдружението и в нея се включиха изпълнителният директор– Силвия Георгиева, кметът на община Троян – Донка Михайлова, кметът на община Карнобат – Георги Димитров, кметът на община Ботевград – Иван Гавалюгов, кметът на община Гоце Делчев – Владимир Москов, кметът на община Свиленград – Анастас Карчев и кметът на община Харманли Мария Киркова. Това съобщиха от МРРБ.  Зам.-министър Николова обясни, че бюджетът ще бъде формиран чрез ресурс, предоставен от всички оперативни и секторни програми – за регионално развитие, за развитие на селските райони, околна среда, човешки ресурси, иновации и конкурентоспособност, образование и наука, електронно управление. По този начин ще осигурим на всички населени места достъп до европейско финансиране. Заместник-регионалният министър подчерта, че приоритет на българското правителство е в новия програмен период фокусът на интервенции с европейски средства да е върху цялата територия на страната, а чрез предложения модел ще се възползваме максимално от европейските програми, ще обхванем по-голяма част от населението, ще бъдем по-гъвкави в инвестициите и с повече възможности да постигнем по-високо развитие. С представителите на местната власт зам.-министър Николова обсъди и възможностите за промяна на критериите, по които териториите се делят на „селски“ и „градски“ и получават финансиране, съответно от програмата за развитие на селските райони и програмата за развитие на регионите. Според националната дефиниция всички общини, чиито центрове са с население под 30 000 души са бенефициенти на Програмата за развитие на селските райони, а всички надвишаващи този показател - на регионалната програма. Зам.-министър Николова посочи, че по предложение на МРРБ в преговорния процес се обсъжда вариант за намаляване на този критерий и допустими бенефициенти на програмата за регионално развитие да са общините, чиито центрове са с население над 20 000 души. Един от аргументите е тенденцията за намаляване на населението. По този начин се търси баланс на подкрепата между брой населени места и обхват на територията в двата източника на финансиране. В допълнение, в обхвата на програмата се предвижда да бъдат включвани целите територии на общините, не както досега само градските центрове. „За да нямаме „бели петна“ направихме много голяма крачка, обединявайки възможния ресурс за финансиране на проекти в районите от ниво 2, давайки възможност за по-голямо икономическо развитие на градовете с различни мерки. Общините –малки, средни и големи, ще могат да се кооперират и съвместно да направят концепция, ориентирана с фокус към икономическото развитие на определена целева територия, което открива много повече възможности спрямо изминалите два програмни периода“, коментира още зам.-министър Николова. Тя информира кметовете, че около края на месец март ще бъдат представени окончателен проект на новата програма за развитие на регионите, както и допълнителни указания за подготовка на концепции, на база на които и местните власти ще могат да започнат подготовка на проектни идеи. Дискусията и диалогът с местните власти ще продължи за намиране на най-балансираното решение за обхват на територия с ефект изпълнението на регионална политика на страната.", "date": "2020.01.08", "title": "Регионалното министерство обещава всички селища да имат достъп до европари"}
{"url": "https://www.24chasa.bg/novini/article/8050270", "text": "Кувейтското правителство заяви днес, че публикувана на сайта на агенция КУНА информация, че всички американски сили в Кувейт ще бъдат изтеглени много скоро, е невярна, и обясни, че държавната медия е била \"хакната\", предаде Ройтерс. Опровержението беше публикувано в Туитър от Тарик Музарем, началник на кувейтския правителствен отдел за връзки с обществеността.", "date": "2020.01.08", "title": "Кувейт: Агенция КУНА бе \"хакната\", американски сили няма да бъдат изтеглени"}
{"url": "https://www.24chasa.bg/novini/article/8050290", "text": "Китайският автомобилен концерн Zhejiang Geely Holding Group Co Ltd и германската Mercedes-Benz заявиха в сряда, че всяка от двете компании ще инвестира по 2,7 млрд. юана (388,77 млн. долара), или общо 777,54 млн. долара, в базирано в Китай предприятие за изграждане на „премиум и интелигентни електрически“ превозни средства с марка smart, съобщи Ройтерс, цитирана от Sъвместното предприятие, в което Mercedes и Geely ще имат равни дялове, вече е получило одобрение от Пекин и седалището му ще бъде ситуирано в Нинбо. Подобно на Mercedes, smart е друг бранд, собственост на Daimler AG. Предприятието ще разполага с производствен капацитет в Китай, а продажбите на неговите продукти ще бъдат насочени към местния пазар и този в Германия, информират двете дружества. Geely ще се занимава с моделирането на автомобилите, докато Mercedes ще ръководи цялостния им вид. Партньорите ще имат по трима представители в борда на директорите, се посочва още в съобщението. Китайският концерн успя да разшири скоростно своя бизнес чрез сливания и придобивания, откакто купи шведската Volvo през 2010 г. от втория по големина автомобилен производител в САЩ Ford. През 2018 г. Geely придоби 9,7-процентен дял в Daimler и изгради дружество за споделено пътуване в Китай с базираната в Щутгарт компания. Само преди около месец друг китайски автомобилен концерн, Great Wall Motor Co Ltd, и германската BMW AG създадоха съвместно предприятие за производство на електрически коли модел Mini в Китай – най-големият автомобилен пазар в света.", "date": "2020.01.08", "title": "Mercedes и Geely със съвместно предприятие за електромобили smart"}
{"url": "https://www.24chasa.bg/novini/article/8050291", "text": "Генералният секретар на НАТО Йенс Столтенберг осъди днес иранските ракетни удари по цели на САЩ и международната коалиция в Ирак. НАТО призовава Иран да се въздържа от нови прояви на насилие, посочи Столтенберг в Туитър. По неговите думи съюзниците остават във връзка и отдадени на обучителната мисия в Ирак, предаде БТА. В последните часове отделни държави от НАТО започнаха разместване и изтегляне на свои представители в Ирак, изпратени да обучават местните сили за сигурност. Същевременно Иран нанесе ракетни удари по цели в Ирак, където са разположени военни от САЩ. Франция осъди днес иранските ракетни удари срещу иракски бази, където са разположени американски войници, и призова за деескалация, предаде Франс прес. \"Франция осъжда извършените тази нощ атаки от Иран в Ирак срещу обекти на коалицията срещу Даеш. Приоритет повече от всякога е деескалацията. Цикълът на насилието трябва да бъде прекъснат\", заяви в комюнике френският външен министър Жан-Ив Льо Дриан. Британският премиер Борис Джонсън също осъди иранските нападения, извършени в отговор на убийството от САЩ на иранския генерал Касем Солеймани в петък, съобщи Ройтерс, цитирана от БТА. \"Естествено, осъждаме атаките срещу иракски бази, в които има сили на коалицията. Иран не бива да повтаря тези безразсъдни и опасни нападения, а вместо това трябва да се стреми към спешна деескалация\", заяви Джонсън пред британския парламент.", "date": "2020.01.08", "title": "НАТО, Франция и Великобритания осъждат иранските ракетни удари по US бази"}
{"url": "https://www.24chasa.bg/novini/article/8050268", "text": "Русия опитва да увеличи дела си на газовия пазар, като продава директно и създава нови маршрути за продажба. Това е важно за страни като Турция, България или Гърция, коментира за   доц. Азиме Телли, преподавател по международни отношения и специалист по енергийна геополитика от университета в Мерсин. Някои експерти посочват, че директните доставки – без посредници и обходни маршрути – допринасят за енергийната сигурност. Критиците на проекта обаче смятат, че „Турски поток“ ще доведе до по-голяма зависимост от Русия. По думите на доц. Телли, Турция няма да закупува допълнителен газ по газопровода „Турски поток“. „Няма промяна в общото количество консумиран руски газ, то е същото. Промяната в маршрута обаче е важна за Турция. Знаете за проблемите между Русия и Украйна. Турция се опитва да гарантира енергийната си сигурност, тъй като ние имаме население от над 80 млн. души и развиваща се икономика“, посочва Телли. С нея е съгласен и проф. Волкан Едигер - директор на Центъра за енергетика и устойчиво развитие в Истанбул и бивш съветник по енергийни въпроси към президентството на Турция. „Проектът е добър за двустранните отношения, защото ще ги развие. Всички печелят от него и той може да се използва като един от инструментите за развиване на двустранните отношения във всички сфери“, коментира Едигер. Азиме Телли обаче допълва, че от турска гледна точка също така съществуват и моменти, които не изглеждат благоприятно за интересите на страната. „Ако някой прочете договорите, ще види, че те не превръщат Турция в газов хъб. Няма истинска промяна в статута на Турция на газовия пазар. Споразуменията са само за транзит на природен газ, ние нямаме право да го продаваме на трети страни, само печелим възможността да пренасяме руски газ към Европа. Друго, което заслужава внимание, са цените, защото няма промяна в това, което Турция плаща на „Газпром“. Турция в момента преминава през икономически трудности и трябва разходите ни за енергоресурси да бъдат ограничени“, подчертава тя. Това обаче е краткосрочно явление, подчертава Волкан Едигер. По думите му турската консумация на газ постоянно се увеличава. Според него България е най-логичният избор. „Преди няколко месеца един от представителите на „Газпром“ заяви, че за тях България е най-добрата опция. Моето лично мнение е същото. Българските енергийни потребности могат да бъдат задоволени от тази тръба и остатък да бъде изнасян към Балканите и Италия, която е крайната дестинация“, заключа Едигер.", "date": "2020.01.08", "title": "Eнергийни експерти: България е най-добрият избор за „Турски поток“"}
{"url": "https://www.24chasa.bg/novini/article/8050277", "text": "Бившата кметица на \"Младост\" Десислава Иванчева ще посети клиника за репродуктивно здраве, където да й бъдат извършени процедури. За това тя помоли днес апелативния специализиран съд и магистратите дадоха съгласие. Какви ще са точно процедурите обаче не стана ясно, тъй като тя обясни за тях при закрити врата. Иванчева, заместничката й Диляна Петрова и бившият кмет на район \"Младост\" са подсъдими за подкуп. Делото е на финал и на втората инстанция. Следващото заседание е на 5 февруари, когато се очаква подсудимите д а дават обяснение, а може да се стигне и до пледоарии. Днес беше приета и графологична експертиза на числа в тефтерчето на Иванчева. Според експертите те са писани от Петко Дюлгеров. Адвокатите се противопоставиха на приемането й, но съдът каза, че ще я коментира по същество в мотивите си.", "date": "2020.01.08", "title": "Иванчева на процедури в клиника за репродуктивно здраве"}
{"url": "https://www.24chasa.bg/novini/article/8050518", "text": "\"Турски поток\" тръгва от Западен Сибир, под Черно море стига до Турция, а оттук продължава за България, Сърбия и Гърция. Руският газ е добър, ще окаже положително влияние и ще обезпечи енергийната сигурност на тези страни. Това заяви руският президент Владимир Путин в речта си за откриването на газопровода \"Турски поток\" в Истанбул. Думите му бяха отправени към присъстващите на церемонията - българския премиер Бойко Борисов и сръбския държавен глава Александър Вучич.  Можем да решаваме различни амбициозни задачи, ако имаме добра воля за това - показахме го заедно с Турция, заяви още Путин. Свидетели сме на важно събитие за Южна Европа, а вероятно и за целия континент. Стратегическото партньорство на Турция и Русия дава резултати и се развива независимо от ситуацията в света, заяви още Путин. Веднага след него думата взе и турският президент Реджеп Таийп Ердоган, който също определи откриването на газопровода за исторически момент. Той нарече Путин свой приятел.  31 млрд. кубични метра е капацитетът на двете тръби на \"Турски поток\", едната половината ще остава за Турция, а другата половина ще отива за България, Сърбия и Европа. Този проект е в полза на Турция и всички наши приятели. Русия е един от най-важните доставчици на природен газ и ние си сътрудничим на принципа печалба-печалба, заяви Ердоган. Турски поток е с дължина 930 км по дъното на Черно море и има две тръби, всяка с капацитет 15.75 млрд. куб. метра газ. Едната тръба ще подхранва вътрешното потребление на природен газ на Турция, а втората завива към България, откъдето се включва в българския проект Балкански поток. Има голям интерес в Европа за втория поток. Турция става енергиен център заедно с този проект, както и с газопровода ТАНАП, заяви още Ердоган в словото си. Турският президент обаче се изказа остро срещу подкрепяния от Европейския съюз проект за газопровода ИЗМЕД, по който природен газ от Египет, Израел и др. държави трябва да минава през Кипър и да стига до Гърция. Ние винаги сме били против конфликтите и напрежението, но ще защитаваме Северен Кипър и нито един проект, насочен срещу нас в Средиземно море, няма да успее, заяви Ердоган.  След словата  на двамата президенти на сцената бяха поканени премиерът Бойко Борисов и сръбският президент Александър Вучич. Двамата се включиха в символичното развъртане на крана на газопровода \"Турски поток\", с което официално бе обявена експлоатацията му.  Две важни срещи имаше в Истанбул преди официалното откриване Бойко Борисов. Веднага след пристигането си в турския град той разговаря със сръбския президент. Вучич е обещал сръбският газопровод също да носи името \"Балкански поток\", както и този в България. Това наименование се ползва от Борисов, за да разграничи българския проект от \"Турски поток\" и по този начин да предотврати налагането на санкции от страна на САЩ, след като Американският конгрес реши да се наложи ембарго на проектите за пренос на руски газ \"Турски поток\" и \"Северен поток-2\". Втората среща на Борисов бе с руския президент Владимир Путин, турския Реджеп Ердоган и сръбския Александър Вучич. На нея Борисов специално е показал на Путин  . Преди Нова година Путин остро критикува България, че бавела строителството на Балкански поток и заплаши страната ни да бъде заобиколена.  Веднага след откриването Борисов имаше и двустранна среща с Реджеп Ердоган, бе поканен и на официалната вечеря по случай откриването на \"Турски поток\".  ", "date": "2020.01.08", "title": "Путин, Ердоган, Борисов и Вучич пуснаха кранчето на “Турски поток” (Снимки, видео)"}
{"url": "https://www.24chasa.bg/novini/article/8050993", "text": "Със заповед на директора на Регионалната здравна инспекция в Перник от днес е възстановена дейността на филиала на детска градина 9 \"Калина Малина\" в квартал \"Проучване\", съобщи РЗИ, циткирана от БТА. Детското заведение бе затворено преди Коледа, след като във водата бяха открити бактерии ешерихия коли. Децата бяха преместени в централната сграда на градината. Бе подменен водопроводът и направена дезинфекция. Контролните проби, взети след ремонта отговарят на изискванията за качество на водата, уточнява РЗИ. В затворения до днес филиал се обучават сто деца.", "date": "2020.01.08", "title": "Затворената детска градина в Перник заради бактерии във водата отново работи"}
{"url": "https://www.24chasa.bg/novini/article/8050986", "text": "Премиерът на Либия Файез Сарадж бе приет днес от председателите на Европейския съвет и на Европейския парламент Шарл Мишел и Давид Сасоли. В срещите от името на ЕК участва зам.-председателят на комисията и върховен представител на ЕС по външната политика и сигурността Жозеп Борел. Това показват кадри от профила на Мишел в Туитър. ЕС ще повиши усилията си за постигане на мирно политическо решение в Либия, отбелязва Мишел. По-рано днес Борел уточни, че ЕС очаква среща и с други либийски представители. Негов говорител потвърди за подготвяна среща с ген. Халифа Хафтар, който оглави съпротивата срещу Сарадж, допълва БТА. Кадри от днешното посещение на либийския премиер в Брюксел показват, че в разговорите е участвал също външният министър на Германия Хайко Маас. Германският външен министър и неговите колеги от Франция, Великобритания и Италия не успяха вчера да пътуват до Либия с Борел заради обстановката в африканската страна.", "date": "2020.01.08", "title": "Либийският премиер се срещна с ръководители на институции в ЕС"}
{"url": "https://www.24chasa.bg/novini/article/8051102", "text": "Нова война в Близкия изток ще предизвика миграционна криза и ще подхрани тероризъм, заяви днес в коментар за изострящото се напрежение по оста САЩ-Иран италианският външен министър Луиджи Ди Майо, цитиран от ДПА и БТА. Иранските удари по американски военни бази в Ирак, отговор на ликвидирането от САЩ на иранския ген. Касем Солеймани, са \"сериозен акт, който повишава напрежението в един и без това критичен и много деликатен момент. За жалост, историята се повтаря\", написа Ди Майо във Фейсбук. \"Приканваме и двете страни да действат умерено и отговорно. Регионът страда от нестабилност от десетилетия, една нова война ще доведе до разпространение на терористични клетки и нови миграционни потоци. Всичко това вече е неприемливо. Да се поучим от миналите грешки и да се върнем към диалога\", призова Ди Майо.", "date": "2020.01.08", "title": "Италия: Нова война в Близкия изток ще подхрани тероризъм"}
{"url": "https://www.24chasa.bg/novini/article/8051091", "text": "Смъртта на високопоставен ирански генерал отдавна трябваше да се случи, казаха лидери на базирана в САЩ продемократична група. Според тях тя може да открие възможност за дисидентите да оспорят властта на отслабеното правителство в Техеран. Генерал Касем Солеймани, командващ иранската елитна паравоенна и шпионска служба в чужбина, известна като \"Силите Ал Кудс\", бе убит в петък, когато ракета, изстреляна от американски дрон, улучи неговия автомобил, докато напускаше багдадското летище. Изненадващата атака срещу Солеймани, който изгради мрежа от армии проксита на Техеран в целия Близък изток и бе главна фигура в кампанията на Иран за прогонване на силите на САЩ от Ирак, предизвика нова криза в региона и породи страхове от по-голяма война. \"Това отдавна трябваше да се случи\", каза в интервю за Ройтерс Насер Шариф, президент на Калифорнийското общество за демокрация в Иран. Според него Солеймани е прилагал репресивна тактика срещу иранския народ, всявал е страх чрез \"Силите Ал Кудс\" и е подкрепял правителството на президента Башар Асад в Сирия. \"Солеймани осъществяваше програма за разширяване на терора в целия Близък изток. Той е отговорен за смъртта на хиляди хора. Когато нашата (иранска) общност (в САЩ) узна тази новина, тя беше радостно развълнувана\", заяви Шариф. В Южна Калифорния живее най-голямата иранска диаспора в чужбина. Стотици продемократично настроени ирано-американци ще се съберат в събота на отдавно планирано събрание, на което смъртта на Солеймани вероятно ще бъде една от основните дискутирани теми, добави Шариф. За много иранци, независимо дали са поддръжници на клерикалната върхушка или не, Солеймани бе национален герой. Той обаче бе смятан за опасен злодей от западните правителства, противници на иранската дъга на влияние, преминаваща през Леванта (източното средиземноморско крайбрежие в Западна Азия) и простираща се до района на Персийския залив. Иран се закани да отмъсти за смъртта му и часове след неговото погребение предприе ракетна атака срещу предвожданите от САЩ сили в Ирак. ПО УЛИЦИТЕ Шариф каза, че дисидентите във и извън Иран смятат ръководството на страната за уязвимо, финансово отслабено и вече дискредитирано пред света като репресивно. Те вярват, че смъртта на Солеймани идва в подходящ момент за онези, които се стремят към демократично въстание. \"Това може да открие възможност за протестиращи иранци да излязат отново по улиците\", заяви Шариф. За Техеран генералът е трудно заменим, отбеляза той. \"Нашата организация не желае война. Тя иска промяна, която да бъде извършена от иранския народ\", подчерта дисидентът. През ноември Иран бе обхванат от протести, които първоначално бяха предизвикани от рязкото поскъпване на бензина, но след това демонстрантите поискаха и повече политически свободи. Ройтерс съобщи, че около 1500 души са били убити при потушаването (на протестите), заповядано от върховния лидер аятолах Али Хаменей. Това бяха най-кървавите протести в Иран след Ислямската революция през 1979 г. Шариф каза, че не е чул за някакви засилени опасения за сигурността в САЩ, засягащи иранците. Базираният във Вашингтон Национален ирански американски съвет обаче изрази в декларация в понеделник загриженост по повод \"тревожните съобщения\", че над 60 иранци и ирано-американци са били задържани и разпитани от служители на Американската агенция за митниците и гранична охрана на границата (CBP, абревиатура на английски език) на щата Вашингтон с Канада. Агенция Ройтерс не е потвърдила достоверността на тези съобщения, а CBP не е отговорила на запитванията за коментар по въпроса. Търканията между Иран и САЩ между се засилиха, след като Тръмп оттегли САЩ от ядреното споразумение между Иран и световните сили, и отново наложи санкциите срещу Техеран, които намалиха рязко жизненоважния му петролен износ. Американските власти заявиха, че Солеймани е бил убит заради наличието на солидни разузнавателни данни, че командваните от него сили планират атаки срещу американски цели в региона, макар че досега не са представили доказателства за това.", "date": "2020.01.08", "title": "Смъртта на Солеймани дошла в точния момент за стремящите се към демокрация"}
{"url": "https://www.24chasa.bg/novini/article/8051132", "text": "Завърши изграждането на нова покривна конструкция на сградата на пострадалия при пожар жилищен блок в Бухово. Продължава аварийното възстановяване на помещенията и инсталациите. Днес кметът на София Йорданка Фандъкова провери работата и разговаря с хората на място. Това съобщиха от пресцентъра на Столична община. Аварийното възстановяване на покрива, който изгоря, е направено и вече е изграден изцяло нов покрив. Работата по изграждане на новата покривна конструкция завърши за около два месеца. По нареждане на кмета Фандъкова екипите на дирекция „Аварийна помощ и превенция“ и „Софинвест“ започнаха спешни дейности по възстановяване. Вследствие на пожара пострадаха 36 апартамента. В момента се извършва подмяна на дограма на прозорци и врати. На мястото на пострадалите подове и стени се изграждат нови, съобразени с противопожарните изисквания. Ще бъдат подменени и електро и ВиК инсталациите. Основни строителни дейности се извършват в последните етажи на блока. Очаква се работата да приключи през март и хората да могат да се върнат в домовете си. Средствата за ремонта са осигурени от Междуведомствената комисия към Министерски съвет. На проверката присъства и кметът на район „Кремиковци“ Лилия Донкова.", "date": "2020.01.08", "title": "Фандъкова провери възстановяването на опожарения жилищен блок в Бухово"}
{"url": "https://www.24chasa.bg/novini/article/8051184", "text": "Американската писателка Елизабет Вурцел - авторката на книгата \"Нация Прозак\", която хвърля светлина върху хроничната депресия и ефекта от известния антидепресант, почина на 52-годишна възраст вследствие на заболяване от рак, съобщиха Франс прес и ДПА. През 2015 г. тя оповести публично, че е засегната от рак на гърдата. Вурцел често пишеше в Туитър за еволюцията на заболяването си и приложените срещу него терапии, предава БТА. Тя е получила дипломи от университетите в Харвард и Йейл и е работила също като журналистка и литературна критичка. В публикуваната през 1994 г. своя автобиографична книга \"Нация Прозак\" описва депресията, от която е засегната в детска, тийнейджърска и зряла възраст. Книгата й допринася за появата на нов литературен жанр и поклажда дебати за психичните заболявания. По книгата й през 2001 г. е адаптиран едноименен филм от режисьора Ерик Скьолдберг с участието на Кристина Ричи в главната роля. Писателката навремето увери, че с помощта на медикаментозно лечение е успяла да потисне ефекта от депресията.", "date": "2020.01.08", "title": "На 52 години почина писателката Елизабет Вурцел"}
{"url": "https://www.24chasa.bg/novini/article/8051183", "text": "Европейските банки са предпочитани пред конкурентите си от САЩ за първи път от три години насам и се очаква да се представят дори още по-добре през първата половина на 2020 г., съобщиха анализатори на JPMorgan Chase and Co, цитирани от Bloomberg. Инвеститорите трябва да останат предпазливи към сектора в дългосрочен план, но краткосрочното превъзходство е възможно, тъй като европейските кредитори предлагат 15% по-голям потенциал за повишение, заяви Киан Абухосеин от JPMorgan. Като позитиви на европейските кредитори анализаторите посочват ограничния рисков капитал, по-голямата печалба на акция и това, че общата възвращаемост за акционерите е близо до двуцифрено число. През последните три години банките бяха вторият най-лошо представящ се сектор в европейския индекс Stoxx 600, допълва \" \". Европейските банки също изоставаха от конкурентите си от САЩ в индекса S&P 500 Banks, който утрои стойността си през последните 10 години, докато европейският индекс Stoxx 600 Banks се понижи с 35% за същия период. Анализаторите на JPMorgan разчитат на определянето на очакваната възвращаемост при прогнозирането на превъзходството, позовавайки се на акции със „сигурни“ доходи от дивиденти като KBC, ING и DNB, както и кредитори, подценени на фона на прекомерната пазарна предпазливост, като Barclays и Societe Generale. От JPMorgan препоръчват да се избягват банките, прилагащи ниски лихви, като Bankia и Commerzbank, и считат книжата на HSBC и Handelsbanken за неправилно оценени.", "date": "2020.01.08", "title": "Европейските банки започват да превъзхождат конкурентите си от САЩ"}
{"url": "https://www.24chasa.bg/novini/article/8051185", "text": "Благотворителна организация предупреди за опасност за хуманитарните доставки в Близкия изток. Причината е в продължаващото напрежение между САЩ и Иран. То заплашва способността на хуманитарните организации да помагат на милиони бежанци в Близкия изток, предупреди днес Норвежкият съвет за бежанците, цитиран от ТАСС. \"Десетки милиони хора в целия Близък изток се нуждаят от хуманитарна помощ. Повечето от тях и без това са съсипани и разселени заради военни конфликти\", заяви генералният секретар на хуманитарната организация Ян Егеланд. Норвежкият съвет за бежанците предупреди също, че голям военен конфликт в региона ще се окаже фатален за маршрутите за доставяне на хуманитарна помощ, които и без това са на ръба да рухнат. \"24 милиона засегнати от войната йеменци и 12 милиона сирийци, разселени в рамките на региона, са изключително уязвими по отношение на всяко изостряне на даден конфликт, санкции или ограничения в придвижването\", заяви хуманитарната организация. \"Свидетели сме и на все по-голямо притеснение у над шестте милиона иракчани в нужда и двата милиона нуждаещи се от помощ в окупираните палестински територии\", допълни тя.", "date": "2020.01.08", "title": "Предупреждават за опасност за хуманитарните доставки в Близкия изток"}
{"url": "https://www.24chasa.bg/novini/article/8051228", "text": "Европейският парламент подкрепя \"от все сърце\" присъединяването на Румъния към Шенгенското пространство, заяви днес председателят на европейския форум Давид Сасоли, като добави, че интересите на ЕП и на Румъния съвпадат в голяма степен, предаде Аджерпрес. \"Това посещение (на румънския премиер в Брюксел) е само началото на сътрудничеството между нас (. . .) Разговаряхме по теми от европейския дневен ред, за многогодишния бюджет на ЕС, по който имаме много съвпадения на мненията, но и за необходимостта да се възползваме от Европейския зелен пакт на базата на общи критерии\", посочи Сасоли. Той изтъкна, че екологичното споразумение трябва да бъде повод за развитие, за икономически растеж и за създаване на нови работни места, предава БТА. \"Напомних също, че позицията на Европейския парламент във връзка с присъединяването към Шенгенското пространство беше приета отдавна, парламентът подкрепя от все сърце присъединяването на Румъния към Шенген\", посочи Сасоли на съвместна пресконференция с Лудовик Орбан. Председателят на ЕП спомена, че Орбан го е поканил в Румъния, като добави, че се надява да може да направи това посещение през 2020 г. От своя страна румънският премиер благодари на Сасоли за обсъждането и приемането на резолюция в ЕП по повод 30-годишнината от румънската антикомунистическа революция, предаде Медиафакс. Орбан отбеляза, че безпокойствата му във връзка с мерките, предвидени в Зеления пакт, са свързани с това да не бъде засегната конкурентноспособността на Европа в световен план. Той добави, че мерките трябва да позволят на всяка страна да има достъп до необходимите ресурси за постигането на целите на това споразумение. Румънският премиер каза също, че в близко бъдеще предстои засилване на диалога на европейско ниво, а властите в Букурещ ще участват много по-активно в европейския процес на вземане на решения.", "date": "2020.01.08", "title": "Давид Сасоли: ЕП подкрепя силно присъединяването на Румъния към Шенген"}
{"url": "https://www.24chasa.bg/novini/article/8051244", "text": "Иракският президент Бархам Салих осъди днес иранските ракетни удари срещу иракски военни бази, където са разположени американски войници, като заяви, че Ирак в никакъв случай не бива да става бойно поле на страните в конфликта, предаде Франс прес. Салих осъди нарушаването на суверенитета на Ирак. Председателят на иракския парламент Мохамед ал Халбуси също разкритикува иранските ракетни удари, предава БТА. \"Осъждаме нарушението от страна на Иран на иракския суверенитет днес на зазоряване, потвърждаваме категоричния си отказ страните в конфликта да използват иракска територия за уреждане на сметките си\", заяви в комюнике Ал Халбуси, бивш губернатор на сунитската провинция Анбар, където се намира ударената от 17 ирански ракети база \"Айн ал Асад\". Иракските власти предварително са уведомили американски официални представители кои военни бази ще станат мишени на иранските ракетни удари, каза днес телевизия Си Ен Ен, цитирана от ТАСС. Според дипломатически източник Ирак предварително е предупредил американската страна за това кои бази ще бъдат атакувани. И. д. премиер на Ирак Адел Абдел Махди е заявил, цитиран от Си Ен Ен, че е получил от иранските власти предупреждение, че скоро ще бъдат нанесени удари. Според източника на американската телевизия иранската страна е казала също на иракчаните кои бази не трябва да приближават.", "date": "2020.01.08", "title": "Иракски лидери осъдиха иранските удари по цели на САЩ"}
{"url": "https://www.24chasa.bg/novini/article/8051231", "text": "Руският министър на енергетиката Александър Новак заяви, че пускането в експлоатация на газопровода \"Турски поток\" съществено ще подобри глобалната енергийна сигурност, предаде ТАСС. \"Пускането в експлоатация на газопровода \"Турски поток\" ще позволи да бъде направен съществен принос към енергийната сигурност не само на Турция, но и на страните от Южна Европа, и значително ще повиши глобалната енергийна устойчивост\", посочи Новак, който присъства на  . По думите му това е един от най-големите инфраструктурни проекти в света в съвременната история. Новак отбеляза, че успешната реализация на този проект е станала възможна само благодарение на личните усилия на президентите на Турция и Русия. \"Проектът е осъществен в рекордни срокове и дори с изпреварване на графика\", подчерта той, като добави, че Русия още веднъж е доказала, че представлява надежден доставчик на газ.", "date": "2020.01.08", "title": "Новак: \"Турски поток\" съществено ще подобри глобалната енергийна сигурност"}
{"url": "https://www.24chasa.bg/novini/article/8051260", "text": "Газопроводът \"Турски поток\" има стратегическо значение за оцеляването на Сърбия и запазването на енергийната й сигурност, заяви днес пред журналисти в Истанбул сръбският президент Александър Вучич, който присъства на церемонията по откриването на газопровода, предаде ТАСС. \"Строителството на сръбския участък на газопровода с дължина 403 километра през нашата страна има огромно значение за привличането на инвестиции, за развитието на промишлеността ни, огромно значение за енергийната сигурност и за доставките на газ за нашите потребители\", каза Вучич, цитиран от сръбската телевизия РТС. Вучич посочи също, че голямо значение имат сроковете на изграждане на българския участък на газопровода. \"Някои казват, че това ще стане през май, някои - през септември, но във всички случаи това ще има огромно значение\", каза сръбският президент. На 25 декември генералният директор на компания \"Сърбиягаз\" Душан Баятович обяви, че Сърбия напълно е завършила полагането на тръбите на своя участък от газопровода \"Турски поток\". Строителите са завършили отсечката от границата с България до границата с Унгария в рекордни срокове, предава БТА.", "date": "2020.01.08", "title": "Вучич: \"Турски поток\" има стратегическо значение за оцеляването на Сърбия"}
{"url": "https://www.24chasa.bg/novini/article/8051214", "text": "Времето до края на тази година не е достатъчно, за да бъдат договорени всички аспекти в бъдещите отношения между ЕС и Великобритания, така че двете страни в процеса да могат да изберат върху какво искат да се съсредоточат. Това заяви днес председателят на Европейската комисия Урсула фон дер Лайен в лекция пред студенти от Лондонското висше училище по икономика, предаде Ройтерс. Приоритет за ЕС е запазването на целостта на единния пазар и митническия съюз на блока, каза тя, като подчерта, че по този въпрос \"няма да има компромиси\". Лекцията се състоя преди Фон дер Лайен да се срещне с британския премиер Борис Джонсън, за да определят платформата за преговорите по бъдещите взаимоотношения след излизането на Обединеното кралство от ЕС на 31 януари, предаде БТА. Въпреки че вече няма да е член на съюза, до края на тази година Великобритания ще се придържа към правилата на ЕС и ще внася дължимите суми в общия бюджет. В случай че Лондон не поиска удължаване на този преходен период след края на 2020 г., от началото на 2021 г. отношенията ще бъдат регулирани или от правилата на Световната търговска организация, или от двустранно споразумение, ако такова бъде подписано до края на 2020 г. Правителството в Лондон е обявило, че не желае удължаване на преходния период, припомни Ройтерс. \"Без удължаване на преходния период след 2020 г. не можем да очакваме да се споразумеем по всеки отделен аспект на нашето ново партньорство. Ще трябва да имаме приоритети\", каза Урсула фон дер Лайен. Според нея, за да има максимално близко партньорство, Великобритания ще трябва да приеме голяма част от правилата, към които се е придържала като членка на ЕС. \"Без свободно движение на хора, не може да има свободно движение на капитали, стоки и услуги\", каза шефката на ЕК. По думите й британците не могат да разчитат на \"най-висококачествен достъп до най-големия единен пазар в света\", без да се придържат към правилата в околната среда, трудовия пазар, данъчното облагане и държавната помощ. \"Колкото повече различия има, толкова по-дистанцирано партньорство ще има\", предрече Урсула фон дер Лайен. Тя потвърди, че ЕС иска бъдещите отношения с Обединеното кралство да се основават на \"нулеви тарифи, нулеви квоти и нулев дъмпинг\", както и на съвместни действия в сфери като климата, защитата на данните, риболова, енергетиката, транспорта, усвояването на космоса, финансовите услуги и сигурността. По отношение на сигурността Фон дер Лайен настоя за партньорство в борбата с трансграничните заплахи от тероризма и киберпрестъпността.", "date": "2020.01.08", "title": "Фон дер Лайен: 2020 г. не е достатъчна да се договорим с Великобритания"}
{"url": "https://www.24chasa.bg/novini/article/8047194", "text": "Златото отново върна блясъка си в началото на 2020-а, поскъпвайки до рекордни нива от последните 7 години. А от края на миналата повечето централни банки по света започнаха да го купуват, за да имат стабилни резерви. Покупката на благородния метал не е само за банкери, всеки може да е като централна банка и да инвестира в него. Но преди това е добре да се определи каква е целта на такова вложение - за предпазване от инфлацията, за различни инвестиционни възможности, притеснения от нова световна финансова криза или за спекулация , при която да се спечели от поскъпването му. Щом е ясна целта, остава да се намерят и начините за нейното постигане. А те са два - покупка на физическо злато или чрез финансовите пазари. Ако се избере първият начин, той е подходящ за защита от инфлация или от нова криза, а не за спекулации. Но е съпроводен с допълнителни разходи извън самата цена на златото. Основно заради съхранението - кюлчетата или монетите трябва да се държат някъде. Надали най-подходящото място е вкъщи, дори да имате сейф. По-добре е да се наеме кутия в трезор, който се охранява. За нея обаче се плаща такса. Тя е различна, но обикновено за най-малката кутия е от 140 до 200 лв. на година. Банки предлагат опцията да купят от ваше име физическо злато и да го съхраняват при тях срещу такса, като това може да се случи и в чужбина. В този случай не го държите истински в ръцете си, но ако поискате, могат да ви го доставят и вие да се погрижете за съхранението му. Има разлика в курса, която се нарича спред, ако решите да обърнете кюлчетата или монетите в пари в брой. Спредът всъщност е печалбата на дилърите на злато. В повечето случаи той е около 6%, но може да стигне и до 20% от цената. Това означава, че трябва да продавате в момент, когато златото е поскъпнало поне с нивото на спреда, за да не сте на загуба. Плюс на покупката на физическо злато е, че цената може да се покачи не само заради по-високите котировки, но и заради изработката на дадена монета например или събирането на цяла колекция. И, разбира се, при сравнително висока инфлация разполагате с актив, който да защити стойността на парите ви. Има и друго известно неудобство при покупката на физическо злато - сравнителната липса на анонимност, което може да ви направи интересен обект за крадците. За по-смелите и готовите за спекулации има възможност за покупка чрез финансовите пазари. При този вариант не притежавате физическо злато, а просто влагате в инструменти с надеждата да има печалба от покачването на цената. А основната цел е да се извлече печалба от инвестицията, а не толкова да послужи като защита срещу инфлация, макар това също да е валидно. За да играете на финансовите пазари със злато, можете да използвате т.нар. сontract for difference (CFD) или еxchange traded funds (ETF). В първия случай това е договор с брокер, който позволява да се възползвате от движението на цената, без да притежавате даден актив. Може да се заложи на дълги и къси позиции - тоест на по-дълъг или кратък срок за покупка и продажба. Това е подходящ инструмент за сделки с по-малки суми и за хора, които искат да се възползват от моментната ситуация на пазара. Например инвестират в злато, то поскъпва и те продават, за да приберат печалбата от разликата. ETF са инструменти, подобни на акциите, които се търгуват на борсите и служат за измерител на даден актив, какъвто е е и златото. ETF са подходящи за дългосрочно инвестиране, защото няма комисион за времето на притежаването им и това позволява по-дълго изчакване. Като минус се отчита това, че не можете да пипнете истинско злато, за да сте сигурни напълно, че го притежавате. Но пък спредовете тук са по-ниски. Може и да се определи точният размер на инвестицията, докато при физическа покупка на злато все пак известно ограничение създават стандартизираните размери и тегло на монетите и кюлчетата. При финансовите пазари има и по-бърза ликвидност - тоест почти моментална продажба на инвестицията. Има и възможност да се възползвате от спад на цената, като откривате къса позиция и залагате на поевтиняване на златото. Една от основните разлики между CFD и ETF е, че чрез първата опция може да търгувате и с по-малки средства. А освен спред има и комисион. Поради това той е по-подходящ за хора, които искат активно да се занимават с търговия. Вариантът с ETF е за хора, които искат да инвестират дългосрочно в злато, без да го притежават. И ако цената на златото се повиши с 10%, то и ETF ще се качат с толкова. И все пак, преди да решите да инвестирате в злато, имайте предвид, че цената му е колеблива, въпреки че поддържа статута си на сигурно убежище в условията на кризи. Но от 2011 г., когато стигна най-високите си котировки, благородният метал е поевтинял с близо 40%. Цената например започна да нараства бързо след 2002 г. и до средата на 2006 г. котировките се вдигнаха три пъти, След това имаше спад, но от 2007 г. до септември 2011 г. цената пак се утрои, за да стигне до исторически рекорд от 1923,7 долара. След това дойде нов спад. Според анализ на Morgan Stanley, ако доходността по 10-годишните щатски облигации достигне 5%, златото ще поевтинее до 471 долара за тройунция. Ако доходността е до 4%, стойността на метала ще е 831 долара. Изчисленията са направени според корелацията между златото и лихвените проценти през последното десетилетие. На база на тези сметки златото ще стигне 1900 долара за тройунция, ако доходността по 10-годишните щатски държавни ценни книжа падне до 1%. Но през 2013-а - след 12 години на покачване, цената на златото тръгна надолу, след като Федералният резерв на САЩ реши да ограничи месечната си програма за изкупуване на активи. Това стимулира печалбите на фондовите пазари, без да доведе до инфлация. Сега трендът се обръща заради притесненията, че може да има нова световна криза и в търсенето на безопасни активи за инвестиране.. Повечето анализатори са на мнение, че докато има забавяне на световната икономика, може да се очаква златото да става все по-атрактивно. Има прогнози, че котировките може да стигнат и до над 2000 долара, ако централните банки продължат да купуват и да не продават злато. ", "date": "2020.01.08", "title": "Как да сме като централна банка и да купим злато"}
{"url": "https://www.24chasa.bg/novini/article/8051318", "text": "Германец бе изправен днес пред съда по подозрение, че е нанесъл щети за 930 000 евро на 642 автомобила, като прокуратурата смята, че издраните с винт от него коли са двойно повече, предаде АФП. 26-годишният мъж най-вероятно стои зад хулиганските прояви в три града в Северна Бавария между февруари и април 2018 г., предава  . След продължило месеци разследване, в което полицията се оказала безсилна, извършителят бил задържан по случайност. През април 2018 г. местна жителка чула драскане пред дома си и се обадила на полицията. На място органите на реда заловили заподозрения, у когото имало винт. Първоначално прокуратурата го обвини за нанесени щети на 1700 автомобила на обща стойност 2,3 млн. евро.", "date": "2020.01.08", "title": "Съдят германец, издрал 642 автомобила с винт"}
{"url": "https://www.24chasa.bg/novini/article/8051347", "text": "Състав на Хасковския районен съд определи мярка за неотклонение \"задържане под стража\" спрямо  , съобщиха от пресцентъра на съда. М. М. навлязъл на кръстовище на червен светофар и ударил две коли, в резултат на което трима души са получили средни телесни повреди. Той е бил на волана с концентрация на алкохол в кръвта 2,14 промила, уточняват от съда. Според магистратите обвиняемият може да се укрие, тъй като през 2018 и 2019 година имал продължителни престои извън страната и в последно време не пребивавал на своя постоянен или настоящ адрес. Съдът освен това е взел предвид предходни осъждания на обвиняемия, въпреки настъпила реабилитация, както и данни за административни нарушения по Закона за движение по пътищата, се допълва в съобщението.", "date": "2020.01.08", "title": "Оставиха в ареста шофьора, ранил трима при катастрофа в Хасково"}
{"url": "https://www.24chasa.bg/novini/article/8051369", "text": "Германското правителство е одобрило през 2019 г. за пръв път оръжеен износ за над 8 милиарда евро, сочат официални данни, цитирани от ДПА. Стойността на разрешителните за експорт се е повишила от 4,824 млрд. евро за 2018 г. до 8,015 млрд. евро за следващата година според информация на германското икономическо министерство, предоставена по искане на Зелените. Трийсет и два процента от одобрения износ е свързан с бойни оръжия, докато останалата част представлява военно оборудване, допълва БТА. Германия е подобрила предишния си рекорд (7,859 млрд. евро от 2015 г.) още към средата на декември, но данните, до които е получила достъп ДПА, показват стойността на одобрените сделки в сферата на отбраната за цялата година. Одобренията за износ на оръжие за страни извън ЕС и НАТО - издаването на каквито в някои случаи в миналото е било спорно поради безпокойства от положението с човешките права - се увеличават като стойност с почти милиард евро. Подобни сделки представляват общо 44,1 на сто от всички сделки в сферата на отбраната при дял от 52,8 процента предходната година. Новият рекорд от 2019 г. може да предизвика още търкания в управляващата коалиция в Германия, в рамките на която новоизбраното ръководство на Германската социалдемократическа партия засили критиките си срещу износа на оръжие за зони на конфликти, отбелязва ДПА.", "date": "2020.01.08", "title": "Германия с над 8 млрд. евро оръжеен износ"}
{"url": "https://www.24chasa.bg/novini/article/8052219", "text": "Бебе, което се е родило на борда на импровизирана лодка, превозваща мигранти от Африка до Канарските острови, не е оцеляло в пътуването, казаха испански спасители в сряда, след като откриха лодката. Малкото бебе, чийто пол е неясен, беше един от 43-та души, натъпкани в надуваема лодка, която бе открита на около 15 морски мили от Аресифе, главния пристанищен град на остров Лансароте, съобщи спасителната служба Salvamento Maritimo, цитирана от  Пред АФП говорителка заяви, че спасителите са знаели, че \"жена е родила на борда на лодката\" и когато плавателният съд бил изведен на брега, спешните служби потвърдили смъртта на новороденото. Говорителят на спешните служби заяви, че не е ясно веднага защо бебето е умряло, като заяви, че са откарали трима души в болница - майката на бебето, друга бременна жена и 12-годишно момче, страдащи от хипогликемия или ниски нива на кръвна захар. Спасителите казаха, че лодката - която превозва хора от субсахарска Африка, пет от които непълнолетни - е отплавала на 5 януари. Испания е една от основните входни точки за африканските мигранти. Миналата година повече от 32 000 души са влезли в страната по суша и море, по-малко от половината от броя, пристигнал година по-рано, показват данни на вътрешното министерство. Броят на преминаващите през Гибралтарския проток значително е спаднал, но има забележим подем на потока към Канарските острови, където миналата година са пристигнали 2 598 души, повече от двойно повече от 2018 година. Общо 127 590 души пристигнаха в Европа миналата година, повече от 80% от които пристигнаха по море, показват данни, публикувани от Международната организация на ООН за миграция. Други 1 291 загинаха или изчезнаха в морето.", "date": "2020.01.08", "title": "Бебе се роди и почина в лодка с мигранти"}
{"url": "https://www.24chasa.bg/novini/article/8052274", "text": "Безпроблемното водоснабдяване на Сливен е гарантирано до месец май, при сегашния обем на язовир „Асеновец“, съобщи кметът на общината Стефан Радев. Той цитира данни на ВиК, според които в язовира има между 8 и 9 милиона кубични метра вода. Кметът е категоричен, че криза в града няма, защото през пролетта на 2019 –а са включени и помпените станции по река Тунджа, предаде    „Което натоварва сериозно финансите на ВиК дружеството. Въпреки това и аз смятам, че е правилното решение, че най-важното в случая е да има вода. Финансовите загуби по един или друг начин в годините трябва да намерят начин да ги компенсират, но по-важното е да се осигурява водоснабдяването на града“. Кметът каза още, че по това време на годината се отчитат най-ниските нива на язовира. Той изрази надежда, че пролетните дъждове ще запълнят нужния обем, за да не се стига до режим на водата.", "date": "2020.01.08", "title": "Водоснабдяването на Сливен е гарантирано до май"}
