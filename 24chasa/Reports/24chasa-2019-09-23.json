{"url": "https://www.24chasa.bg/novini/article/7670083", "text": "Близките на убития с нож 20-годишен студент са с последна надежда Джок Полфрийман да се върне в затвора. Тези дни те ще предприемат правни действия в тази посока. Бащата Христо Монов изрично подчертава, че той не се бори за пари от кръвта на сина си, а за справедливо наказание на убиеца. Полфрийман всъщност получи такова справедливо наказание, но апелативният съд го освободи предсрочно условно от затвора, след като бе излежал само 12 години от 20-годишната си присъда. Въпреки че на първа инстанция му бе отказано такова освобождаване. В профила си във фейсбук адвокатът Стефан Левашки написа, че изключително рядко се стига до предсрочно освобождаване, ако остава толкова много време от присъдата. Ако Полфрийман стигне до Австралия, с която нямаме договор за правна помощ, изчезва и теоретичната възможност присъденото обезщетение да бъде някога платено. То също е част от наказанието му.", "date": "2019.09.23", "title": "Ще задържи ли у нас неплатената кръвнина убиеца Полфрийман?"}
{"url": "https://www.24chasa.bg/novini/article/7669875", "text": "След фалита \"Томас Кук\" (Thomas Cook) ще бъде продаден цялостно или на части. Това обяви днес Нешет Кочкар, вторият по големина акционер на туроператора, уточнявайки, че ще види какво се предлага преди да реши дали купува още активи, предаде Ройтерс, цитирана от БТА. Кочкар, който държи дял от 8 процента във фалиралия бизнес, посочи, че Томас Кук дължи \"няколко стотин милиона британски лири\" на турски компании и има вероятност те да не бъдат изплатени след продажбата. Нешет Кочкар е и председател на борда на турския туроператор Анекс тур (Anex Tour), който обслужва туристи предимно от Русия и Украйна. След обявяването на фалита и прекратяването на работата на британската авиокомпания и туроператор в Хърватия останаха блокирани над 600 нейни пътници, междувременно съобщи информационният портал Индекс. На летище Сплит са останали 438 пътници на компанията, след като са били отменени два нейни полета - за Лондон и Манчестър. В Дубровник пък са блокирани 190 пътници на компанията. Директорът на летище Дубровник Франо Луетич каза за в. \"Дубровачки дневник\", че британските власти организират връщането на туристите. Последният самолет на \"Томас Кук\" за Дубровник е пристигнал вчера от Манчестър, а следващият полет, който трябваше да се осъществи в сряда, е отменен. Най-старата световна туристическа компания обяви фалит след неуспешни преговори с кредитори. Стотици хиляди нейни туристи останаха блокирани в различни страни.", "date": "2019.09.23", "title": "Акционер: \"Томас Кук\" ще бъде продаден изцяло или на части"}
{"url": "https://www.24chasa.bg/novini/article/7668678", "text": "Никой жив човек не носи наказателна отговорност за трагедията в Швейцарските Алпи на 30 април 2018 г., когато след снежна буря загинаха седем души, сред които и 52-годишната българка Калина Дамянова. Тя беше намерена все още жива, макар и премръзнала, в преспите, но почина по-късно, след откарването ѝ в швейцарска болница. Прокурорът от швейцарския кантон Валезе архивира делото. Така, според агенция Анса, е заключил магистратът в края на разследването за трагедията в зоната на Пине д’Арола. След като прекараха леденaта нощ на 30 април м.г. на височина 3270 м, по протежение на маршрута Haute Route на връх Монблан, седем души от десетчленната група загинаха под снеговете. Сред тях бяха 59-годишният алпийски водач Марио Кастильони, българската му съпруга Калина Дамянова и други петима италианци. Групата, тръгнала по иначе не особено сложния планински маршрут, загубила ориентация заради разразилата се снежна буря. Десетимата спрели на 550 м от планински заслон, в който искали да се приютят. Точно до групата на Марио и Калина се намирала и друга група от четирима французи, без алпийски водач, които успели да се спасят въпреки хипотермията. Според прокурора по делото четиримата оцелели благодарение на факта, че успели да издълбаят дупка в снега, за да се предпазят от силния вятър. Изграждайки стена от сняг и камъни, те се преборили с вятъра, а освен това се поддържали будни през цялата нощ. Това се оказало решаващо за спасението им. Те нямали никакъв контакт с другата група, която се намирала на метри разстояние. Групата с българката, която прекарала нощта на 15-20 м по-надолу, пък се опитала да се брани от студа и вятъра чрез късове скали и раниците си. Силният вятър обаче отвял всичките им материали, които по принцип би трябвало да им послужат в тези случаи. През нощта един от членовете на групата я оставил и си издълбал скривалище в снега, докато другите останали заедно. Седем от тях, сред които и водачът Марио, починали. Те били открити сутринта в 6,30 часа на 30 април от алпийски водачи. “При подобни обстоятелства, ако сложиш ръка на лицето си, я виждаш, но краката си – не. Дори да си на 100 м от планински подслон, не е възможно да го откриеш”, коментира след трагедията световноизвестният италиански алпинист Райнхолд Меснер. “Това са условия, на които съм попадал поне сто пъти. Проблемът е, че ако си на Антарктида, е много трудно, защото няма цепнатини, за които да се хванеш, докато в планината има. Със силния и студен вятър, ако нямаш подготвка за преодоляване на екстремни ситуации, главата ти се замайва. Бурята те поваля и последствието от това е смърт. Мислим си, че облеклото, обувките и джипиесите ни правят сигурни, но планината винаги е опасна”, коментира още Меснер. Калина Дамянова и мъжът ѝ Марио Кастильони живееха от дълги години във Вале ди Муджо, в кантон Тичино. Семейството се занимаваше с организиране на екскурзии в планината Двамата бяха признати за експерти в своята сфера. Те имаха собствена агенция в град Киасо, която организирала фаталната експедиция. Кастильони бил с 25-годишен опит като планински водач. Групата на Марио попадна в капана на лошото време в края на април 2018 г., поради което се принуди да прекара нощта срещу 30 април на открито без подслон. Те тръгнали два дни по-рано по 180-километров маршрут, който се преодолява със ски за няколко дни – от френския град Шамони до швейцарския Цермат. Той е известен сред алпинистите като “царицата на зимните преходи”, тъй като е доста труден. Скиорите трябвало да достигнат до заслона “Кабан де Виньет” на 3157 м надморска височина. Напълно неочаквана силна снежна буря с плътна мъгла и скорост на вятъра до 100 км в час обаче объркала плановете им. 73-годишният Лучано Катори от Минузио, кантон Тичино, беше част от фаталната експедиция с българката. “Там горе се родих втори път. На 72 г. започнах да живея отново и оттогава всеки ден е като дар за мен. След опит като този спираш да се оплакваш и цениш всички неща”, разказва Катори пред в. “Кориере ди Тичино”. “Защо съм жив? Рационално погледнато, мога да дам хиляди обяснения, но мисля, че всичко е плод на случайност.” Лучано Катори е пристрастен открай време по ски спорта и алпинизма. Много от пътуванията си в чужбина и планината той е реализирал чрез агенцията на Марио Кастильони, когото определя като отличен водач. Съвсем очаквано Катори приел поканата на Кастильони да се включи в групата, която щяла да достигне от Шамони до Цермат. “Тази експедиция трябваше да закрие по най-добрия начин зимния сезон, следвайки маршрут с умопомрачително красива панорама, сред прекрасни ледници и върхове, на квота между 2880 и 4000 м. Технически това се смята за средна трудност.” Групата от десет алпинисти тръгнала на 25 април при отлично време. “Всичко протичаше гладко до вечерта на 27 април”. След изминаването на “царския етап” и 10 ч вървене стигнали до заслон, където Кастильони преценил ситуацията. Първоначално групата трябвало да продължи към Цермат и да спи в заслона Накамули, във Вале д’Аоста. Прогнозите обаче били зa предстoящо влошаване на времето на следващия следобед. Така се стигнало до план Б – да се качат на Пине д’Арола и да слязат със ски в селото, където да стигнат към обед, избягвайки лошото време. На следващия ден трябвало да поемат отново по предвидения маршрут. В неделята на 28 април обаче се променило всичко. Температурите паднали, въпреки че бил хубав ден. Групата потеглила към 6 часа сутринта. “Към 9,30 ч бяхме пометени от буря и беше невъзможно да продължим със ските. Сложихме си котките за ледено катерене, опитвайки се да продължим с тях. Нямаше никаква видимост, ветровете бяха толкова силни, че ни поваляха на земята. Бяха необходими 5 часа за преодоляването на разстояние, което се взема иначе за половин час. Умората ни налегна, но не можехме да спрем нито за хранене, нито за пиене заради риска от заледяване на ръцете след сваляне на ръкавиците.” Групата знаела, че заслонът е наблизо, но не можели да стигнат до него.Тъмнината се сгъстила, решили да останат заедно. Картори чул стенанията на другите и как някои “угасват”, но единствената му мисъл била да не заспи. Дошла сутринта и тримата оцелели се вдигнали на крака. Катори първо имал халюцинации, а после припаднал. Междувременно спасителните екипи започнали да пристигат. Температурата на тялото на Катори била 26 градуса.", "date": "2019.09.23", "title": "Българката, загинала в Алпите, била само на 500 м от заслон, когато бурята връхлетяла"}
{"url": "https://www.24chasa.bg/novini/article/7669920", "text": "Вицепремиерът и министър на външните работи Екатерина Захариева се срещна с първия дипломат на Судан г-жа Асма Абдала в рамките на 74-ата сесия на Общото събрание на Организацията на Обединените нации (ООН) в Ню Йорк, съобшиха от пресцентъра на Външно. Г-жа Абдала е първата жена външен министър на Судан в новото правителство, което ще ръководи страната след преход от 30-годишното управления на президента Омар Башир. “Поздравления за формирането на правителство. Вече давате позитивен пример с първите успешни стъпки към преходно управление. Надяваме се да рестартираме отличните ни двустранни отношения”, каза министър Захариева. “Благодаря за вашата оценка. Искаме да изградим нов Судан с нова политика”, заяви министър Абдала. През 2016 г. търговският стокообмен със Судан е възлизал на 3,56 млн.щ.д. Дейността на Смесената комисия за икономическо и научно-техническо сътрудничество между двете страни на практика е прекратена. По данни на Суданско-българското дружество, в нашата страна са получили висшето си образование около 3 000 судански граждани, които може да бъдат мост между нашите две страни, изтъкна министър Захариева и предложи да се сключи двустранно споразумение за обучение на судански студенти. Познавам много мои сънародници, завършили в България, и ще оценим високо, ако отново започнете да приемате наши студенти, каза министър Абдала. Съживяването на икономиката на третата по големина страна в Африка, опустошена от корупция, санкции и авторитарно управление на президента Башир, ще бъде голямото предизвикателство за правителството, което наследява разорен банков сектор, годишна инфлация над 40% и недостиг на всички стоки от първа необходимост - от гориво до брашно и банкноти - ситуация, която през декември предизвика размириците, които в крайна сметка свалиха Башир. В края на срещата Захариева приветства суданския колега в силния отбор на жените външни министри и поздрави усилията на новото правителство на Судан да привлече повече дами в управлението на страната.", "date": "2019.09.23", "title": "Захариева се срещна с първата жена външен министър на Судан"}
{"url": "https://www.24chasa.bg/novini/article/7669936", "text": "Заради катастрофа движението по пътя Русе - Разград - Шумен при разклона за Разград се осъществява в една лента, съобщи пресцентърът на Агенция \"Пътна инфраструктура\". От там информират, че трафикът се регулира от \"Пътна полиция\" и апелират шофьорите да се движат с повишено внимание и съобразена скорост.", "date": "2019.09.23", "title": "Катастрофа затруднява движението по пътя Русе - Разград - Шумен"}
{"url": "https://www.24chasa.bg/novini/article/7669972", "text": "В момента в България почиват 2500 туристи, докарани от фалиралия днес британски туроператор „Томас Кук“. Всички те ще бъдат превозени до дни, когато почивките им свършват, и за това е създадена специална организация от британските цивилни авиационни власти и британското посолство, съобщи министърът на туризма Николина Ангелкова. Два от самолетите са предвидени за 19 и за 23 часа в понеделник, а други два ще отлетят в близките дни. „Задълженията на туроператора в това отношение ще бъдат изпълнени и нито един турист няма да бъде оставен без транспорт“, каза министър Ангелкова. Засега министерството няма информация дали има български туристи някъде по света, които ползват услугите на „Томас Кук“. Но дори да има, ако са платили пакетна почивка, тя задължително е застрахована, така че няма как някой да бъде оставен на произвола на съдбата, каза още Ангелкова. Според британския закон обаче такава застраховка няма за индивидуалните купувачи на хотелско настаняване или ако клиент ползва само транспорт от туроператор. „Такива случаи обаче тепърва ще се проучват, засега не е ясно дали у нас има туристи, които ползват индивидуални продукти на „Томас Кук“, каза Ангелкова. Във вторник в министерството на туризма е свикана среща на хотелиерските и туроператорските браншови организации с представители на британското посолство, които на място да разяснят какви са процедурите за получаване на обезщетения и за разплащане на вече консумирани почивки. На сайта на туристическото министерство, както и на сайта на британското посолство у нас вече е качен формуляр на английски език, който всеки засегнат хотелиер трябва да попълни и изпрати по имейл, за да се задейства процедурата за ползване на обезщетенията. „Томас Кук“ работи с около 6000 хотела по целия свят, в България под този бранд има десетина хотела по Черноморието. По-лошото обаче е, че това бе един от най-големите чужди туроператори, които докарваха чужди туристи у нас, не само от Великобритания, а също от Германия, Франция и скандинавските страни. „През последните години летните туристи, дошли у нас с купени от „Томас Кук“ почивки бяха между 350 и 450 хиляди“, каза Ангелкова. Те идват в България предимно през лятото, зимните почивки са доста малко. Общият брой на туристите у нас миналата година беше 9 милиона, като чуждите са малко над 5 милиона, т.е. „Томас Кук“ държи самостоятелно почти 10% пазарен дял. „Със сигурност фалитът ще доведе до спад на чуждите туристи у нас през лятото на 2020 г. и тепърва ще видим дали и как ще го компенсираме“, каза Ангелкова. Все още не е ясно например каква ще е съдбата на дъщерните дружества на „Томас Кук“ в Германия, Франция и скандинавските страни и дали туроператорите, които ще го заместят, ще са в състояние да предложат същите ниски цени за България като „Томас Кук“. Освен това през последните години според Ангелкова самолетите на „Томас Кук“ държат между 35 и 50% от трафика през летния сезон на летищата във Варна и Бургас. Това лято пътникопотокът през тези две летища и без това намаля с около 8% в сравнение с лятото на 2018 г. Туроператорът, през който последните години „Томас Кук“ работеше у нас, е „Астрал Холидейс“, а допреди три години беше „Елит Тур“. В понеделник и двете компании не пожелаха да направят изявления. Най-вероятно ръководствата им ще дойдат на срещата в министерството на туризма във вторник, която ще е в късния следобед.", "date": "2019.09.23", "title": "Николина Ангелкова: В момента у нас има 2500 туристи на „Томас Кук“, ще ги превозят до дни"}
{"url": "https://www.24chasa.bg/novini/article/7669993", "text": "Сестрата на починалия в Албания български боксьор Борис Станчев - Ани Станчева, изригна в социалната мрежа Фейсбук с тежки обвинения към треньора на брат си. Тя също e учудена как му е било позволено да се качи на ринга с подменена самоличност. \"Искам да кажа че се съмнявам на 1000% че той бе убит поради причината, че голяма част от видео клипа е отразана и оригиналното видео го няма никъде, защо питам!!!! И защо на брат ми му е позволено да се качи на ринга с други имена не разбирам, кой му даде това право ли! Неговият така наречен треньор, който напусна държавата веднага след като научава че брат ми е починал и го зарязва в шибаната продажна държава!. Възползват се от това, че сме роми! И мислят, че не си знаем правата, но много сгрешиха. Аз и моето семейство ще получим справедливост за отнетия живот на моя брат!\", пише сестрата на починалия спортист.", "date": "2019.09.23", "title": "Сестрата на починалия боксьор: Възползват се от това, че сме роми, искам справедливост"}
{"url": "https://www.24chasa.bg/novini/article/7670013", "text": "„България успешно изпълнява поетия ангажимент за инвестиции в отбраната, договорени на Срещата на върха в Уелс през 2014 г.“, заяви премиерът Бойко Борисов на срещата си с председателя на Военния комитет на НАТО сър Стюарт Пийч, съобщиха от правителствената пресслужба. Българският министър-председател подчерта, че държавата ни е решена да продължи да повишава бюджета си за отбрана с цел постигане на заложените параметри. От началото на 2018 г. у нас успешно се прилага националният План за нарастване на отбранителните разходи до 2024 г. „Със закупуването на 8 броя самолети F-16V Block 70 през настоящата година целта вече е постигната и в края на 2019-а се очаква разходите за отбрана на България да надвишат 3% от БВП“, посочи премиерът Бойко Борисов пред сър Стюарт Пийч. Министър-председателят добави, че членството на страната ни в НАТО и ЕС е основа на отбранителната политика на България. Нейните цели са фокусирани в три основни направления – повишаване на разходите за отбрана, модернизация и превъоръжаване, както и преодоляване на дефицита на личния състав във Въоръжените сили. Премиерът Борисов изтъкна, че превъоръжаването и модернизацията на Въоръжените сили е ключов дългосрочен приоритет за България с десетгодишен хоризонт. „Приоритетна задача е реализирането на проекти, чрез които се придобиват способности в подкрепа на изпълнението на приетите от нас Цели за способности на Алианса“, каза още министър-председателят Бойко Борисов. Премиерът посочи още, че страната ни е фокусирала усилия към популяризиране на военната професия и повишаване на нейната конкурентоспособност на пазара на труда. „Прилагат се също активни действия за създаването на подходящи условия за задържане на достатъчно мотивирани професионалисти в сектора“, изтъкна премиерът Борисов. Фокус на разговора със сър Стюарт Пийч бе още сигурността и стабилността на Западните Балкани, което е стратегически приоритет за България и НАТО. „През годините бяха вложени много усилия, има успехи, но остават и множество предизвикателства“, акцентира премиерът Борисов. На срещата бе подчертано, че НАТО не може да си позволи да оттегли вниманието си от Западните Балкани. Министър-председателят Бойко Борисов и председателят на Военния комитет на НАТО сър Стюарт Пийч обсъдиха още трансатлантическите отношения и сътрудничество между НАТО и ЕС, както и теми от дневния ред на Алианса.", "date": "2019.09.23", "title": "Борисов пред шефа на Военния комитет на НАТО: Изпълняваме договореното в Уелс"}
{"url": "https://www.24chasa.bg/novini/article/7670022", "text": "І. МЕТЕОРОЛОГИЧНА ОБСТАНОВКА: През нощта и на 23.09.2019 г. над страната ще бъде предимно облачно и с превалявания от дъжд. Значителни и на повече места ще са валежите в следобедните часове в Западна България. Почти без валежи ще се задържи в югоизточните райони от страната. Ще духа слаб, в Източна България - до умерен вятър от изток-североизток. Минималните температури ще са между 11° и 16°, а дневните ще се понижат и максималните ще са предимно между 19° и 24°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Движението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; Движението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г.; Област Бургас: Движението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничения за движение по АМ „Струма“ поради пожара при км 62+700: Платното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. За леките автомобили и МПС до 12 т за периода от 14 ч. на последния работен ден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. За периода от 10 ч. на последния почивен ден до 14 ч. на последния работен ден, в посока София – Благоевград движението се осъществява в една лента, а в посока Благоевград – София в две ленти. Пътните превозни средства над 12 т, включително и автобусите, пътуващи към Кулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. За МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: Движението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. Област София: Въвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; Движението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Движението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. Ремонтни дейности: няма ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; Път III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 25.09.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; Път III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: Път III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; ОПУ-Пазарджик: Временно са въведени следните ограничения за движение на МПС: Път II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности. Обходен маршрут: - При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. - При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 11.10.2019 г.; Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; Път III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; Път ІІ-11: Движението по път II-11 Оряхово – Гулянци в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; Път ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 15.10.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт. Обходен маршрут: Просторно – Побит камък – Острово – Брестовене и обратно. Срок до 10.10.2019 г. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; Ремонтни дейности: Път II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; Път II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; Път II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; Път III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: няма ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-663: Движението по път III-663 Димитровград – Симеоновград от км 40+600 до км 47+900 е ограничено за всички МПС поради изпълнението на строително – ремонтни дейности. Обходен маршрут за движение на МПС-та е както следва: - За направлението гр. Димитровград – гр. Симеоновград: гр. Димитровград – с. Черногорово – с. Воден – с. Александрово – с. Константиново – гр. Симеоновград - За направлението гр.Симеоновград – гр. Димитровград: гр. Симеоновград – с. Константиново – с. Александрово – с. Воден – с. Черногорово – гр. Димитровград Срок до 17:00 часа на 24.09.2019 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: ОПУ-Ямбол: Временно са въведени следните ограничения за движение на МПС: няма. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.09.23", "title": "Вижте ситуацията и ограниченията по пътищата на страната за утре"}
{"url": "https://www.24chasa.bg/novini/article/7670033", "text": "Постигането на споразумение с Великобритания за Брекзит е трудно въпреки направените от нея нови предложения, призна днес главният преговарящ на ЕС по въпроса Мишел Барние, цитиран от Франс прес, съобщи БТА. \"На базата на сегашната британска позиция, е трудно да си представя как можем да постигнем юридически работещо решение, което да отговаря на всички цели на предпазния механизъм\" за границата на остров Ирландия, каза Барние на съвместна пресконференция в Берлин с германския министър на външните работи Хайко Маас. Европейският главен преговарящ допълни, че към този момент \"ние нямаме основите, за да намерим решение, трябва да продължим да работим\". \"Топката е в полето на британците\", подчерта Барние. В същото време той повтори, че ЕС остава готов за разговори и напредък. Коментарите на Барние идват като \"студен душ\" след оптимистичните изявления, направени миналата седмица от британското правителство, отбелязва Франс прес. Новият британски премиер Борис Джонсън настоява предпазният механизъм за ирландската граница да отпадне от споразумението за Брекзит, договорено от неговата предшественичка Тереза Мей, тъй като смята, че той би оставил Великобритания прекалено обвързана с ЕС твърде дълго време. Предвидено е Джонсън да се срещне днес с председателя на Европейския съвет Доналд Туск в кулоарите на годишната сесия на Общото събрание на ООН в Ню Йорк.", "date": "2019.09.23", "title": "Барние: Постигането на споразумение с\nВеликобритания е трудно"}
{"url": "https://www.24chasa.bg/novini/article/7670052", "text": "„Българското правителство активно работи не само за осигуряването на качествено здравеопазване за пациентите, но и те да имат достъп до най-модерните методи и иновации в лечението“. Това заяви министър-председателят Бойко Борисов на срещата си с водещи наши и чужди специалисти по повод ХI европейски конгрес по роботизирана хирургия, който ще се проведе от 26 до 28 септември в Софийския университет „Св. Климент Охридски“, съобщиха от правителствения пресцентър. Домакинството на престижния форум спечели Медицинският университет (МУ)-Плевен след сложна конкурсна процедура преди четири години в Париж. Председател на научния комитет на форума е ректорът на МУ-Плевен проф. Славчо Томов, а чл.-кор. проф. Григор Горчев е президент на конгреса в България. „България разполага с блестящи лекари и медицински специалисти, чиито опит и експертиза са известни в цял свят“, изтъкна премиерът Борисов, пред когото организаторите на форума отбелязаха, че за конгреса в София пристигат над 300 специалисти от Европа и Америка, както и китайските партньори на МУ-Плевен. От българска страна ще участват много наши лекари и студенти по медицина. „За първи път в конгреса ще участва и т. нар. Световен отбор от топ хирурзи“, очерта пред премиера Борисов чл.-кор. проф. Григор Горчев. Българският професор допълни, че на форума МУ-Плевен ще реализира две демонстрации на 3D хирургия на живо: на робот-асистирана операция от екип на самия проф. Горчев и на ХАЙФУ хирургия - от екипа на доц. Добромир Димитров. Излъчването на демонстрациите е с обучителна цел по европейски проект по Оперативна програма „Наука и образование за интелигентен растеж“. Премиерът Борисов акцентира, че основен приоритет на правителството е образованието и именно конгреси като настоящия допринасят за още по-добрите резултати в работата на учени и лекари. Мотото на ХI европейски конгрес по роботизирана хирургия е „Отвъд границите“, като посланието е за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи. По време на срещата с премиера Бойко Борисов, на която присъства и министърът на здравеопазването Кирил Ананиев, лекарите припомниха, че през миналата година МУ–Плевен отбеляза 10 години от въвеждането на роботизираната хирургия в Югоизточна Европа и в България.", "date": "2019.09.23", "title": "Борисов: Работим за достъп на пациентите до най-модерните методи за лечение"}
{"url": "https://www.24chasa.bg/novini/article/7668648", "text": "Английската прокуратура съобщи, че е успяла да открие в Плевен компютърен специалист, който е участвал в интернет измами за 41,6 млн. лири. 37-годишният Светослав Дончев е правил скриптове за сайтове, които да наподобяват истинските на 53 компании, базирани във Великобритания. Целта била да се изпращат фалшиви имейли на клиентите им, с които те се приканват да съобщават своя финансова и лична информация. Получените данни се давали на киберпрестъпници, които ги препродавали или пък източвали банковите им сметки. Разследващите са стигнали до Дончев чрез компютъра на хакера Грант Уест, който по-рано бе осъден на 10 г. затвор и да върне 900 000 паунда в криптовалута, които е успял да прибере от жертви на интернет измами. Българинът е открит в дома си в Плевен, където живеел с родителите си, и е екстрадиран в Англия. По време на процеса е установено, че вероятно половин милион души са пострадали от неговата дейност. Той не е крал банкови данни, но е осигурявал техническа възможност на други лица, които да го правят. Предоставял им е и софтуер, който пречи на уеб браузърите да идентифицират фишинг сайтовете като рискови. Дончев се е признал за виновен по пет обвинения и е осъден на 9 г. , от които вероятно ще излежи половината в английски затвор и след това ще бъде подложен на полицейски контрол. „Щателното полицейско разследване по този случай показва, че ще проследим всички, които участват в онлайн измами. Ако са в чужбина, ще ги екстрадираме и изправим пред съдилищата в Обединеното кралство”, коментира прокурор Сара Дженингс.", "date": "2019.09.23", "title": "Англия прати в затвора плевенчанин, участвал в компютърни измами за 41,6 млн. паунда"}
{"url": "https://www.24chasa.bg/novini/article/7670069", "text": "Президентът на САЩ Доналд Тръмп изненадващо се появи за кратко на световната среща на ООН за климата днес, предаде Франс прес, цитирана от БТА. Тръмп, който не говори от трибуната, седна за няколко минути в залата, където изслуша, а след това и аплодира, речта на индийския премиер Нарендра Моди. Шейсетина световни лидери участват в срещата в Ню Йорк за \"спешната ситуация с климата\", която има за цел да даде нов импулс на Парижкото споразумение - международния договор за ограничаване на глобалното затопляне, от който Съединените щати се оттеглиха \"с гръм и трясък\" малко след встъпването в длъжност на сегашния си президент. Малко преди това Тръмп увери пред репортери, че изобщо не се чувства обезпокоен от евентуалното задвижване от демократите в Конгреса на САЩ на процедура по неговото отстраняване. \"Изобщо не взимам на сериозно\" тази възможност, каза американският президент в кулоарите на сесията на Общото събрание на ООН в Ню Йорк. \"Този, който има проблем, е (Джо) Байдън\", добави Тръмп, визирайки кандидата за номинацията на демократите за президентските избори в Съединените щати догодина. По-рано американският президент обвини потенциалния си съперник на изборите, че се е опитал да защити своя син, който според него е бил замесен в корупция в Украйна. \"Това, което Байдън направи, е срамно, това, което неговият син направи, е срамно\", каза днес Тръмп, цитиран от Франс прес. Президентът на САЩ заяви, че може да има скоро нова лична среща със севернокорейския лидер Ким Чен-ун, предаде ТАСС. Тръмп не даде подробности. \"Ще видим какво ще се случи\", каза американският президент, цитиран от Ройтерс, когато бе попитан за възможността да се срещне в кулоарите на сесията на Общото събрание на ООН с иранския си колега Хасан Рохани.", "date": "2019.09.23", "title": "Тръмп изненадващо се появи на световната среща на ООН за климата"}
{"url": "https://www.24chasa.bg/novini/article/7670074", "text": "Германия се готви да удвои финансовия принос в борбата с климатичните промени, така че сумата, която да предостави да стане 4 милиарда евро. Това заяви германският канцлер Ангела Меркел на световната среща за климата в ООН, предаде ТАСС, цитирана от БТА. \"Германия вижда своята отговорност в международен и в национален контекст. Що се отнася до международния контекст ние ще удвоим средствата за борба с климатичните изменения в света в сравнение с 2014 г. и те ще станат от 2 на 4 милиарда евро\", каза тя. По думите на Меркел климатичните промени могат да бъдат спрени само с усилията на цялата международна общност. \"Сблъскахме се с глобални предизвикателства, чийто отговор може бъде намерен само със съвместни усилия\", предупреди Меркел и каза, че международната общност трябва да се ръководи в действията си от Парижкото споразумение за климата. Същевременно германското министерство на развитието днес обеща 200 милиона евро за програмата за защита на горите по света, предаде ДПА. Програмата бе създадена от германския министър на развитието Герд Мюлер и от президента на световната банка Дейвид Малпас с цел защита на горите. Създателите й се надяват да получат 1 милиард долара финансиране за нея.", "date": "2019.09.23", "title": "Меркел обеща 4 милиарда евро за борбата с климатичните промени"}
{"url": "https://www.24chasa.bg/novini/article/7670080", "text": "Възможностите за съвместни проекти в селското стопанство, недвижимите имоти, туризма, енергетиката, инфраструктурата, културата и образованието обсъдиха първите дипломати на България и Оман - Екатерина Захариева и Юсуф бин Алауи бин Абдулла, които проведоха среща в рамките на сесията на Общото събрание на ООН. “Време е да насърчим още повече нашите отношения, тъй като нямаме никакви отворени двустранни въпроси”, каза Захариева, цинирана от Външно. Двамата министри обсъдиха широк кръг от теми, след които ситуацията в Залива, мерките за борба с климатичните промени, обсъждани в ООН, както и възможностите за активизиране на двустранното сътрудничество. Вече са съгласувани и подготвени за подписване Споразумение между правителството на Република България и правителството на Султаната Оман за взаимно освобождаване от изискванията за притежаване на визи за краткосрочно пребиваване на притежателите на дипломатически, специални и служебни паспорти, както и Меморандум за разбирателство за провеждане на двустранни консултации между Министерството на външните работи на Република България и Министерството на външните работи на Султаната Оман. Документите може да бъдат подписани в рамките на визита на министър Захариева в Султаната или на министър Бин Абдула у нас. Двамата първи дипломати размениха покани за посещения. По неофициални данни, през последното десетилетие оманските инвестиции в България, реализирани от омански компании, регистрирани в трети страни, надхвърлят 100 млн. евро, основно в недвижими имоти и банковия сектор. В Султаната Оман пребивават около сто български граждани - основно инженерно-технически кадри, служители в туристическия сектор, стюардеси, моряци и в единични случаи преподаватели и треньори.", "date": "2019.09.23", "title": "Захариева се срещна с колегата си от Оман"}
{"url": "https://www.24chasa.bg/novini/article/7670087", "text": "Проблемите на климата вече не са спор между учени, политици и корпорации. Надига се огромна протестна и конструктивна енергия сред младите хора по цял свят, които настояват за решителни действия и промени, защото бъдещето им принадлежи. Това заяви президентът Румен Радев пред български журналисти в Ню Йорк, след като участва в Срещата на най-високо равнище по въпросите на климата, която се провежда в рамките на 74-ата редовна сесия на Общото събрание на ООН. Българският държавен глава ръководи делегацията и представя страната ни на форума. Това съобщиха от прессекретариата на президента. Президентът подчерта, че исканията на младежите за промени са свързани с тяхното желание да живеят в свят, в който бъдещето им е застрашено от огромното индустриално замърсяване, изчезване на биоразнообразието, от риска цели държави да изчезнат от глобалното затопляне и повишаване на нивото на световния океан. „Нуждаем се от действия, заяви президентът и посочи, че днешната среща на най-високо равнище е била насочена именно към активния подход. Румен Радев допълни, че България дава своя принос – страната ни е една от държавите в ЕС, които изпълняват поетите ангажименти. Президентът отново настоя страната ни да предприеме стратегически подход по отношение на въгледобивната си индустрия. „Крайно време е България да се включи в европейските програми за въгледобивни региони в преход. Това ще гарантира бъдеще на хората и ще осигури целенасочени инвестиции и трансформиране на тези региони, посочи държавният глава. Румен Радев подчерта още, че в момента България получава автономност от въгледобивната индустрия, защото и суровините, и технологиите, и мощностите са наши. Същевременно е ясно, че ще продължава тенденцията за условия за намаляване на емисиите, затова трябва да гледаме стратегически, призова президентът.", "date": "2019.09.23", "title": "Радев: Крайно време е да се включим в европейските програми за въгледобивни региони в преход"}
{"url": "https://www.24chasa.bg/novini/article/7669796", "text": "Целта на посещението на министър-председателя Бойко Борисов е разширяване на сътрудничеството между България и Република Корея в политическия, икономическия и културния диалог между двете страни. В рамките на визитата българският премиер Борисов ще проведе срещи с премиера на Република Корея Ли Нак-йон и с президента на Република Корея Мун Дже-ин. Министър-председателят Борисов ще посети Центъра за научноизследователска и развойна дейност на компанията „Hyundai Motor Group“ в гр. Хуасонг, както и Университета за чужди езици „Ханкук“ в Сеул. В официалната делегация, ръководена от министър-председателя Бойко Борисов в Република Корея, са заместник министър-председателят по обществения ред и сигурността и министър на отбраната Красимир Каракачанов, министърът на финансите Владислав Горанов, министърът на транспорта, информационните технологии и съобщения Росен Желязков и министърът на икономиката Емил Караниколов.", "date": "2019.09.23", "title": "Борисов ще бъде на официално посещение в Република Корея"}
{"url": "https://www.24chasa.bg/novini/article/7669456", "text": "Китай изстреля успешно в орбита два сателита на навигационната система Бейдоу в 5:10 часа сутринта местно време от Центъра Сичан. Сателитите бяха изпратени в орбита на ракета носител „Чанджън -3В\". Те са 47-ият и 48-ият, които се присъединяват към семейството сателити на навигационната система Бейдоу, съобщава \" й\". Сателитите ще служат за подобряване на точността на позициониране на системата. Очаква се Китай да завърши глобалната мрежа на Бейдоу до 2020 г. Изстрелването в понеделник е 312-та мисия на ракети-носите от серията „Чанджън\"", "date": "2019.09.23", "title": "Китай изстреля два нови сателита Бейдоу"}
{"url": "https://www.24chasa.bg/novini/article/7668677", "text": "БНБ засега води по размер на заплатата, която получават висши ръководители на държавна служба. От 1 януари 2019 г. управителят на БНБ взема 16 849 лв. месечно при положение че, през последните 3 г. се е разписвал срещу 15 368 лв. В Закона за БНБ пише, че заплатите се определят в зависимост от средните възнаграждения на ръководителите на банките. Заплатите на ръководния персонал в БНБ от началото на 2019 г. са 5244 лв. - това са шефовете на дирекции, които са 30 на брой. В България има над 150 човека на държавна работа, които вземат повече от премиера, а част от тях и от президента, който е най-добре платеният държавник. Сред тях наскоро се нареди и генералният директор на БНР Светослав Костов със заплата за август от 8209 лв. Месец по-рано, когато зае поста, е бил малко по-скромен – получил е 7800 лв. Според закона за радиото и телевизията заплатите на членовете на управителните съвети на БНР и БНТ са три четвърти от заплатите на членовете на СЕМ, т.е. 2817 лв. Генералните директори на двете държавни медии са приравнени към председател на постоянна комисия в парламента или председател на парламентарна група. Или в момента шефовете на БНТ и БНР получават по 5070 лв. месечно. Към тази сума се добавя и класът за прослужено време, който е минимум 0,6% за всяка година трудов стаж. В държавната администрация е в парламента и 1%, а в съдебната система - 2%. За научна степен между 10 и 15 на сто. А за шефа на БНР Светослав Костов има и 40% надбавка, която е записана в договора му за управление на радиото. Та, като към 5070 лв. се сложи въпросната добавка и трудовият стаж заплата му надхвърля 8000 лв. В редица регулаторни органи и държавни ведомства законът е позволил да получават заплати в зависимост от секторите, които те контролират. Например в СЕМ, която е регулаторът на електронните медии, вземат заплати, равни на депутатските. В момента основното възнаграждение на членовете на СЕМ е 3756 лв. месечно. Към тази сума трябва да се добави и прослуженото време, а какви са бонусите, само в СЕМ знаят. Защото регулаторът не се финансира пряко от бюджета, а от фонд “Радио и телевизия” в който се събират приходи от месечни такси за приемане на радио и тв програми и различни лицензи и разрешителни. На второ място в своеобразната класация на заплатите са членовете на Комисията за финансов надзор (КФН). Председателят на регулатора получава основно месечно възнаграждение в размер на 13 146 лева, а заместниците му - 12 003 лева. За директорите на дирекции сумата е 5133 лева. Актюерите получават средно по 4500 лева. Това са основните заплати без начислените класове и други надбавки. С промените в закона възнагражденията в КФН също като в СЕМ бяха обвързани с приходите от събираните такси и не зависят пряко от бюджета. В другите регулаторни органи принципите за определяне на заплатите са смесени. В някои от тях те зависят от средното заплащане в сектора, който надзирават, в други – от общото заплащане в страната. В Комисията за енергийно и водно регулиране например председателят взема 93% от три средни месечни заплати в енергийния сектор, а членовете - по 85%. За второто тримесечие на 2019 г. средната заплата в енергетиката е била 2048 лв. Така председателят на КЕВР се е подписвал за поне 5713 лв., а членовете на комисията – срещу 5222 лв. Това са заплатите без класовете за прослужено време. В съдебната система заплатите също не са малки, като рекордът принадлежи на Конституционния съд. Председателят му получава заплата, средноаритметична на основните заплати на президента и парламентарния председател. В момента това е 6521 лв. В съдебната система обаче класовете за прослужено време са 2% за всяка година трудов стаж и при примерно 20 години работа председателят би трябвало да се разписва срещу около 9300 лв. месечно. Членовете на този съд вземат 90% от основната заплата на председателя и към получената сума се начисляват класовете. В добавка, когато им изтече 9-годишният мандат, тези съдии имат право да се пенсионират, независимо дали са навършили пенсионна възраст и дали ще работят след това нещо друго, или не. При това те получават накуп 20 заплати. На този фон заплатите на тези, които управляват държавата, бледнеят Поне основните, защото например депутатите, които получават по 3756 лв., имат в добавка класове, допълнение към заплатата за участие в комисии и пари за сътрудници. Председателят на парламента получава с 55% отгоре над депутатската заплата, т.е. основното му възнаграждение е 5821 лв. Без класовете. Премиерът получава с 5% по-малко от парламентарния шеф, т.е. основната му заплата в момента е 5530 лв. Бойко Борисов обаче има към 30 години трудов стаж и с класовете заплатата му е към 7189 лв. Президентът получава две депутатски заплати, т.е. основната му е 7512 лв. При него като на военен обаче класовете му носят още 60% към заплатата и тя става 12 019 лв. месечно. В миналия парламент депутатите Мартин Димитров и Петър Славов вкараха промени в редица закони, които слагаха тавани на възнагражденията на много регулаторни органи. Това стана през ноември 2015 г., като тогава и двамата говореха, че за СЕМ, БНТ и БНР трябва да се запише, че крайното месечно възнаграждение не трябва да надхвърля 90% от заплатата на председателя на Народното събрание. Мотивът им тогава беше, че се носели слухове за огромни заплати на шефовете на БНР и БНТ, които надвишават тези на президента и премиера. Проектът стигна до гласуване на първо четене в пленарната зала, но до второ - не.", "date": "2019.09.23", "title": "150 висши чиновници бият по официален доход Борисов. Води шефът на БНБ с 16 849 лв. заплата"}
{"url": "https://www.24chasa.bg/novini/article/7669810", "text": "Електронни референдуми, 90% дигитализирани услуги на общината, нов квартал с еднофамилни къщи в северната част на София, метро до зала \"Арена Армеец\" и лифта на Симеоново, без вдигане на данъците през следващия мандат. Това са част от идеите, които Мая Манолова разписа в програмата си за управление на София. Над 340 са мерките в „Плана Манолова“ за нов модел на управление на София. Те дават решение на повече от 190 идентифицирани от екипа й проблема. Програмата е от 80 страници и продължава да е отворена за предложения и идеи от гражданите, стана ясно при представянето й в столичната зала \"Оборище\" днес. На него дойдоха политици от всички цветове и много граждани, които подкрепят Манолова за кандидат за кмет. \"За всички тези мерки и за цялата програма ще нося отговорност лично. За всяко решение и действие. Без да го прехвърлям върху процедурите, фирмите, натиска от тук или оттам, върху заместниците си или да се крия зад партийни интереси. Така ще променим досегашния модел на управление на столицата\", обеща Манолова. И се зарече, че ако стане кмет, решенията в Столична община ще се вземат на светло, от легитимните органи, правилата ще важат за всички, а гражданите ще участват в управлението. Заедно ще си върнем похитения град, обърна се Манолова към присъстващите. Тя разказа, че като омбудсман към нея се обръщали много хора с проблеми, а опитите й да им помогне и да намери решение чрез общината удряли на камък, като чиновници й обяснявали, че тя не отговаря за това. \"От тези още много подобни истории разбрах, че хората очакват от мен да отговарям. И осъзнах, че аз искам да отговарям. За да съм полезна, за да им решавам проблемите. Затова реших да се кандидатирам за кмет\", обясни Манолова. Програмата й е развита в пет основни стълба: \"Светла, защото схемите не обичат светлината. Почтена, защото липсата на корупция е най-добрата инвестиция в една държава и в една община. Умна, защото още от днес трябва да започнем превръщането на нашия град в интелигентен град\", обясни Манолова. \"Аз искам столицата на България да бъде управлявана от гражданите й. Това не значи, че няма да нося отговорност. С гласа на хората трябва да се вземат решенията. Затова ще въведем електронни референдуми, базирани на блокчейн технология\", допълни тя. И обясни, че блокчейн е не просто най-сигурната технология, а е и най-ефективната антикорупционна мярка, защото не допуска вмешателство и гарантира истинност на резултата. Същата технология щяла да бъде приложена и при обществените поръчки. А до края на мандата си като кмет Манолова обеща до 90% от услугите в общината да са дигитални. Така Ще въведем пълна публичност и прозрачност на управлението и вземането на решенията – в реално време гражданите да могат да следят всеки публичен разход, всеки договор, а също и гласуването на всеки общински съветник поименно, зарече се Манолова. Така щяла да се прекъсне \"хранителната верига на корупцията в общината\". А самите граждани ще присъстват на заседанията на Столични общински съвет. Ще спрем източването на общинските дружества, обеща още кандидатката за кмет и се закани ако влезе на \"Московска\" да направи незабавна ревизия на всички общински фирми. Даде пример с „Топлофикация”, която към днешна дата дължала над 800 млн. лв., а натрупаната загуба била 590 млн. лв. Ще прекратя практиката Столична община да си събира вземанията от граждани през частни съдебни изпълнители, които сериозно натоварват задълженията, обеща Манолова. По данни на Световната здравна организация в България умират всеки ден 39 души заради влошени показатели на въздуха. Един автобус хора всеки ден! София е един от най-замърсените градове в България и Европа. Днес столицата ни диша трудно. Заради трите „К” – коли, кал, комини, критикува Манолова и обеща ефективни действия срещу замърсителите. В дни с голямо замърсяване тя ще ограничи достъпа на най-замърсяващите автомобили до критичните зони. Ще въведе „бял билет”, който да гарантира напълно безплатно пътуване в градския транспорт в тези дни. Ефективен контрол и санкции за горене на отпадъци, подмяна на печките на твърдо гориво с незамърсяващи уреди и енергийните помощи да се предоставят единствено за отопление с ток, парно или газ, са част от мерките в програмата. Улиците на града пък ще бъдат мити не веднъж годишно, преди избори, а поне 12 пъти годишно. Изграждане на 11 нови парка, всекидневни автобуси до Витоша и възстановяване на лифтовете, предвижда още Манолова. Сред идеите й е в Борисовата градина в съществуващите параметри с възможност за достъп на всички столичани. \"Сметосъбирането и обработката на боклука в София днес са най-скъпата услуга – 170 млн. лв. годишно. Чиста ли е София за тези пари? Доволни ли са гражданите? Някой попита ли ги? Не! Столична община обяви предизборно обществена поръчка за 500 млн. лв. за следващите 5 г. И както се видя – ще чистят същите фирми, които чистиха и досега. Така че трябва да съобразим програмата си с този факт. Решението ни е публично обявяване на договорите, контрол и драконовски санкции\", каза Манолова. И се закани да направи референдум за съдбата на инсталацията за горене на боклука. \"Спираме презастрояването. Междублоковите пространства, детски площадки и паркове няма да бъдат застроявани. Собствениците на тези имоти ще бъдат справедливо обезщетявани и ще бъдат освободени от такса смет за терени за озеленяване\", предложи още кандидатът за кмет. Акцент в програмата й е развиването на София на север. Ще започне изграждане на Северна София като привлекателна зона за нискоетажни сгради и еднофамилни къщи. Общината ще изгради инфраструктура и ще осигури транспортни връзки за северния град, разположен между полите на Стара планина и Северната тангента. На терена на летището в Доброславци ще е центърът на този нов квартал. \"Инвестициите няма да бъдат насочвани само към центъра на столицата. Защото София не е само София 1000. София е Люлин, Младост, Панчарево. Културен център и спортна зала ще има във всеки голям квартал. А също и училища. И достатъчно детски градини. И детски площадки. Ще изграждаме канализация там, където няма\", обясни Манолова. Тя обеща изграждане и ремонтиране на тротоарите в столицата. А гражданите ще могат да проследяват на сайта на Столична община кой прави ремонта, какъв е неговия срок и за колко пари. Приоритетно ще бъде развиван градския транспорт, за да бъде използван той от повече столичани. Манолова обеща нови 3 продължения на метрото от Орлов мост до зала „Арена Армеец”, от Бизнес парка до Околовръстното шосе за връзка с Лифта на Симеоново и от метростанция „Люлин” до Околовръстния път. Също и Ще отпаднат привилегиите за безплатно паркиране в Синя и Зелена зона на висши общински служители и техните приятели, закани се Манолова. И обяви, че кметът и общинските служители ще ползват градски транспорт. Детска ясла и градина за всяко дете до края на мандата, бърз и безплатен интернет в училищата, парковете и туристическите обекти в града, реновиране на спортната база и възстановяване на лекарските и стоматологични кабинети в общинските училища. Ще въведем общинско направление за лекар специалист и изследвания в общинските здравни заведения за уязвими групи и така ще осигурим допълнителни приходи, които ще насочим към повишаване на заплатите на лекарите и медицинските специалисти, допълни Манолова. И обеща достъпна среда за хората с увреждания – скосени тротоари, работещи асансьори, рампи и платформи в метрото, подлезите и трамвая. Програма за строителство на общински жилища и пълна публичност и прозрачност на начина, по който се отдават те, предвижда Манолова. Също и осветяване на парковете и доизграждане на видеонаблюдението в тях. В рамките на следващия мандат няма да увеличаваме данъците, обеща Манолова. И се зарече парите на софиянци да бъдат харчени публично и прозрачно, а всеки в реално време да може да следи за направените разходи. Подобряване на бизнес-климата чрез дигитализация на общинските услуги и намаляване на разрешителните и регистрационни режими, бърза писта за стартъпи – до пет дни ще е възможно да се регистрира бизнес, общински център за финансови и юридически консултации за млади предприемачи, са друга част от мерките в програмата на Манолова. Тя предвижда и реконструкцията на манастирите около София - т. нар. Софийска Света гора. Както и създаването на мобилна мултиезична апликация за историческите забележителности, културния афиш, ресторантите и хотелите в столицата.", "date": "2019.09.23", "title": "Електронни референдуми и без вдигане на местните данъци за следващите 4 г., обеща Манолова"}
{"url": "https://www.24chasa.bg/novini/article/7669828", "text": "БСП регистрира кандидатите за районни кметове, кметове на кметства и листата за общински съветници в София, обявиха от пресцентъра на партията. Лидерът на столичните социалисти - Калоян Паргов, заедно със заместник-председателя на СОС от БСП Милка Христова и кандидати за общински съветници, внесоха документите в общинската избирателна комисия. В първата десетка са шест от общо седемте досегашни общински съветници от групата на БСП. Водач е Калоян Паргов, номер 2 е Милка Христова, номер 3 - Иван Таков, Владимир Данев е номер 5, Альоша Даков е номер 8, Николай Николов - 9. Седмият досегашен общински съветник - Борис Цветков е номер 19. Под номер 6 в листата е бившият областен управител на София - Диана Тонова, а на първото място, определено за гражданска квота, е представителят на коалиционния партньор Комунистическа партия на България - ген. Иван Мечков, който е номер 11. След като регистрираха листата с кандидати за общински съветници на местната коалиция \"БСП за България\", Калоян Паргов и Милка Христова присъстваха на официалното представяне на платформата на гражданския кандидат за кмет на София Мая Манолова. БСП подкрепя досегашния омбудсман в надпреварата за столичен градоначалник. Листата с кандидатите на Местна коалиция \"БСП за България\" за общински съветници: 1. Калоян Драгомиров Паргов 2. Милка Христова Христова 3. Иван Янчов Таков 4. Иван Максимов Пешев 5. Валдимир Димитров Данев 6. Диана Нинова Тонова 7. Михаил Иванов Ставрев 8. Альоша Маков Даков 9. Николай Милчев Николов 10. Васко Любомиров Тодоров 11. Иван Николаев Мечков - представител на коалиционния партньор Комунистическа партия на България 12. Иван Митьов Виделов 13. Николай Вельов Велчев 14. Албена Александрова Кръстева 15. Петко Емилов Димитров 16. Краснодар Иванов Беломорски - представител на коалиционния партньор ПК \"Тракия\" 17. Даниел Сергеев Тунчев 18. Орлин Георгиев Ваташки 19. Борис Цветков Цветков 20. Евгений Николаевич Белий 21. Христо Цветанов Монов - гражданска квота 22. Гергана Сашова Алексова 23. Пламен Стоилов Фердов 24. Николай Йорданов Белалов 25. Любомир Любомиров Черногорски 26. Цецка Димитрова Кочкова 27. Ленко Николов Петканин 28. Мариана Неделчова Божкова 29. Александър Спасов Грозданов 30. Миглена Китанова Иванова 31. Костадин Кирилов Стоичков - представител на коалиционния партньор партия \"Нова зора\" 32. Анатолий Христов Станкулов 33. Ивайло Илиянов Павлов 34. Юлиян Асенов Генов 35. Явор Николов Димитров 36. Атанас Нанов Минев 37. Пламен Веселинов Пувков 38. Валентина Василева Узунова 39. Борислав Райчев Борисов 40. Добромир Мартинов Задгорски - гражданска квота 41. Мария Стоилова Димитрова 42. Кристина Любомирова Иванова 43. Тони Владов Попов 44. Димитър Пламенов Петров 45. Даниела Тодорова Гълъбова 46. Елмира Иванова Котева 47. Александър Любомиров Кьосевски 48. Тихомира Жорж Костова 49. Марина Спасова Богданова 50. Станка Йорданова Калева 51. Методи Володиев Крумов 52. Георги Стоянов Георев 53. Калоян Любомиров Малинов 54. Десислава Боянова Димитрова 55. Георги Александров Томов 56. Светослав Георгиев Стойков 57. Евелина Петрова Петрова 58. Боян Петров Златев 59. Михаил Бориславов Михайлов 60. Христо Стоянов Чакъров 61. Симеон Василев Иванов", "date": "2019.09.23", "title": "Лидерът на столичните социалисти Калоян Паргов оглавява листата на БСП за изборите"}
{"url": "https://www.24chasa.bg/novini/article/7669833", "text": "Ударите по Саудитска Арабия не увеличиха шансовете за среща между президентите на САЩ и на Иран Доналд Тръмп и Хасан Рохани - ясно е, че нещата стават все по-напрегнати, каза френският президент Еманюел Макрон, цитиран от Франс прес, съобщи БТА. Френският държавен глава разговаря с журналисти в самолета на път за Ню Йорк, където започва среща на високо равнище по въпросите на климата и предстои сесия на Общото събрание на ООН. \"Иранците са на път към засилване на напрежението, което е стратегическа грешка (. . .), за тях самите, а също така за региона и за колективната сигурност\" , изтъкна Макрон. И все пак \"нещо може да се случи в Ню Йорк\", изрази надежда той, месец след като на срещата на Г-7 в Биариц получи от Тръмп и Рохани принципно съгласие за такава историческа среща. Евентуалната среща между президентите на САЩ и Иран Доналд Тръмп и Хасан Рохани не е най-важното, основна е деескалацията на напрежението, заяви по-рано днес френският външен министър Жан-Ив Льо Дриан. По повод срещата за климата, която се очаква да вдъхне нови сили в Парижкото споразумение, Еманюел Макрон прикани към \"колективни действия\", които да не се ограничават със \"симпатичните петъчни шествия, за да кажеш, че планетата гори\". \"Предпочитам всеки петък да правим мащабни акции за почистване на реките или корсиканските плажове\", заяви той.", "date": "2019.09.23", "title": "Макрон: Иран прави стратегическа грешка като засилва международното напрежение"}
{"url": "https://www.24chasa.bg/novini/article/7669846", "text": "Макет на знаменития цепелин \"L 59\" в мащаб 1:24 вече може да се види в единствения у нас общински \"Музей на бойната слава\" в Ямбол. Макетът е с дължина 9,58 метра и тежи 207 килограма. Поради липса на чертежи при подготовката на конструкцията били използвани запазени документални фотоси от времето преди повече от един век. Занапред той ще бъде част от постоянната експозиция на музея. А оригиналът бил истинско \"чудовище\". Цепелин \"L-59\" бил дълъг 226,5 метра, с диаметър от почти 24 метра в най-широката си част и обем на балоните 68 500 куб. метра. Можел е да носи до 52 тона полезен товар и да стигне скорост от 103 км/час. Тя се осигурявала от 5 двигателя \"Майбах\", всеки от които с мощност по 240 конски сили. Горивото му било до 25 тона. Тъкмо с този цепелин през ноември 1917 г. е постигнат световен рекорд за времето си по продължителност на полета - изпълнявайки бойна задача, машината е била във въздуха точно 95 часа и 5 минути, като през това време преминала без да каца 6757 км от Ямбол до Судан в Африка и обратно. Този дирижабъл изпълнявал различни бойни мисии, но не се завърнал през април 1918 г., когато излетял, за да бомбардира остров Малта. Вероятно бил свален над Средиземно море. По време на Първата световна война Ямбол е бил най-южното летище на тогавашния български съюзник Германия. По това време немците воювали с цепелини, а в Ямбол те изградили огромна база за тях - хангарът за цепелините бил с дължина 240 метра, широк 70 и висок 52 метра - колкото днешен жилищен блок на 18 етажа. Заемал площ от 17 декара. Край него построили още жилища и столова за обслужващия персонал, който наброявал 180 германски и 400 български войници от дирижабълното отделение на Балонната ни рота, скадове, работилници, газодобивно отделение, метеорологична станция, помпена станция, електроцентрала - цял град. Имало дори казино за офицерите. Базата за цепелини, която се намирала северно от днешната ямболска гара, както и други забележителности в околността, са изобразени върху терена под макета на цепелина, който е показан в полет над Ямбол. Експозицията е обогатена и с много снимки от онова време.", "date": "2019.09.23", "title": "Макет на знаменития цепелин \"L 59\" показват  в Музея на бойната слава в Ямбол"}
{"url": "https://www.24chasa.bg/novini/article/7668588", "text": "Само за 2 години, откакто е построена, детска градина “Здравец” в Граф Игнатиево отесня заради многото млади семейства, които живеят в селото. Наложи се да се вдига още един етаж, за да се осигурят места за хлапетата. За тях бе монтирана и модерна площадка за игра, отговаряща на европейските изисквания за безопасност. Придобивките бяха открити от кмета на община “Марица” Димитър Иванов. Той обеща и втора забавачка, ако раждаемостта продължи да бъде висока. Опитваме се да им създадем добри условия за живот. Реновирахме всичките градини и със собствени средства направихме нови 8. Изградихме над 30 площадки за най-малките, 4 фитнеса за младежите и първото средно училище на наша територия”, заяви той. През последните 8 г. в “Марица” са построени две спортни зали, три кметства, 2 здравни служби, 6 пенсионерски клуба, както и 2 пречиствателни станции за отходни води. Подменени са 60 км водопроводи, а новата асфалтова настилка е повече от 30 км. Толкова километри са вече канализирани. В ход е подмяна на уличните лампи с енергоспестяващи. “Изпълнихме приоритетите, които си бяхме поставили - да осигурим по-добро настояще и бъдеще за децата. В следващите 4 г. акцентът ще са канализацията, инфраструктурата и поставяне на още камери за видеонаблюдение, за да се гарантира сигурността на населението”, посочи кметът. Рязането на лентата на новия етаж на детска градина “Здравец” съвпадна с 8-ия есенен празник на “Марица”, който се проведе в Граф Игнатиево. Димитър Иванов информира местните, че в момента в селото се изпълнява проект за 5,5 млн. лева. Предвижда се смяна на ВиК тръби и строителство на пречиствателна станция за подобряване на качеството на питейната вода. Изцяло нов асфалт ще се постави на най-дългата улица.   Иванов увери, че “Марица” ще продължи да съществува като самостоятелна и независима въпреки мераците на съседни общини да я присъединят. През 2018-а беше отбелязана 30-годишнината от създаването ѝ. “Гарантирам, че ще пазим границите ѝ и общини”, казва Иванов. Според управници на села от “Марица” апетитите към нея са от години. Причината е, че 19-те населени места са развити, разполагат със свободни терени, удобни транспортни връзки и са близо до Пловдив. По тази причина и интересът на инвеститорите е голям. За 20 г. са построени повече от 200 предприятия, безработица напрактика няма. Наемат се хора и от съседни общини. На територията на “Марица” работят световни компании и непрекъснато прииждат още. От началото на 2019-а досега са издадени над 300 разрешителни за строеж на нови производствени мощности и разширяване на съществуващи. “Стремим се да придвижим проектите им максимално бързо и хвърляме усилия върху подобряване на инфраструктурата”, твърдят чиновници. В най-скоро време ще бъдат завършени кръговото кръстовище на с. Труд - разклона за Строево, и т.нар. елипса в района на Радиново. Двете съоръжения ще облекчат не само трафика в “Марица”, но и ще се разтовари движението в посока Стрелча и Панагюрище през Строево и Съединение. Кръговото на Труд е проектирано от общината, отчуждителните процедури за около 250 000 лв. също са за нейна сметка. Пътната агенция осигурява 1,1 млн. лева. За елипсата кабинетът е отпуснал 3, 8 млн. лева. През тази година 6 нови семейства се заселиха в Трилистник”, обясни кметът Мирчо Петров.   Той подчерта, че в селото с 800 души жители има канализация, 90% от улиците са асфалтирани, няма проблем и с паркирането. На територията на Трилистник действат 6 фирми, които осигуряват препитание на част от местните хора. Шивашки цех изработва екипи за състезатели по колоездане, изнася и в чужбина. Работната ръка в Трилистник дори вече не стига и 70 души идват от други населени места. “Освен че са развити, селата в община “Марица” разполагат с живи културни институции, в които децата, младежите и възрастните имат възможност да развиват талантите си”, коментира секретарят на читалището в Граф Игнатиево Софка Комитова. То е създадено през 1927 г. и досега не е спирало дейността си. В него има В музейната му сбирка се пазят части от римски колонади и предмети от стария бит на местните, както и единствената фотоизложба, посветена на Граф Игнатиев, чието име селото носи от 110 г. “Самодейците ни са много запалени. Изявяват се в цялата страна и печелят награди. Когато тръгнем по участия, един автобус не ни стига. Ангажираме и коли”, уточнява Комитова. По думите ѝ представянето на местните обичаи от Граф Игнатиево предизвиквало голям интерес на фестивали. Единствено в селото се прави т.нар. изпращане на кума. Булката му се кланя 3 пъти, докато получи благословията и дара му. След това сватбарите го изпращат до дома му. Самодейците от Граф Игнатиево се включиха в концерта по случай есенния празник на “Марица”. На сцената излязоха и любителски състави от читалищата в Строево и Труд. Деца и възрастни пяха и играха близо 2 часа. Гвоздеят бе 3-годишната Юлия Шопова от Труд, която изпълни песента “Маро льо, Маврудо” и обра овациите на публиката. Кметът Димитър Иванов зарадва с награди победителите във фотоконкурса “Лято мое, незабравимо и вълшебно”. В него са участвали деца от всички учебни заведения в “Марица”. Професионален апарат получиха възпитаниците на ОУ “Христо Смирненски” в Строево, завоювали първото място.", "date": "2019.09.23", "title": "Детската градина в Граф Игнатиево отесня за 2 г. заради висока раждаемост"}
{"url": "https://www.24chasa.bg/novini/article/7670106", "text": "България може да бъде пример в света с това, че от векове сме изградили толерантност към религиите и вероизповеданията, заяви държавният глава Румен Радев пред български журналисти в Ню Йорк във връзка с участието си в събитие на високо равнище, посветено на защитата на религиозните свободи, организирано и модерирано от президента на САЩ. Това съобщиха от неговия прессекретариат. Участието на българския президент е по покана на американския му колега Доналд Тръмп. Румен Радев призова за по-голяма толерантност към разбирането на културните кодове на различните общества. България и САЩ са стратегически съюзници, приятели и партньори и според мен не следва да има ограничение за визите за български граждани, заяви Румен Радев в отговор на журналистически въпрос след форума и допълни, че отпадането на визовия режим ще допринесе много за задълбочаване на инвестиционното, търговско-икономическото сътрудничество и туризма. Президентът каза, че все пак става дума за американско законодателство и България трябва да прави максимално възможното процентът на отказа на визи за наши сънародници да бъде намален. В отговор на въпрос, свързан с гарантирането на свободата на медиите в България, Румен Радев заяви, че най-голямата заплаха у нас е автоцензурата. \"Привидно може да има свобода и да се твърди, че няма намеса в работата на медиите, но да са създадени такива условия и финансови зависимости, както и организационни разпоредби, които да карат журналистите сами да се цензурират\", заяви президентът, като посочи, че медийната свобода е сложно понятие, с много компоненти. Румен Радев допълни, че България се нуждае от ясни критерии за сключване на договори и разпределение на европейски фондове и програми за реклама в медиите.", "date": "2019.09.23", "title": "Държавният глава: Пример сме за толерантност между религиите и вероизповеданията"}
{"url": "https://www.24chasa.bg/novini/article/7670091", "text": "Кметът на София Йорданка Фандъкова получи почетния знак на Академията на ФБР. Отличието ѝ връчи президентът на националната академия на ФБР Кевин Уинтърсън.  В София се провежда годишната конференция на Европейската секция на Асоциацията на завършилите Националната академия на ФБР.   \"Радваме се, че сте избрали столицата на България за тази престижна среща. София е сред най-древните градове на Европа заедно с Рим и Атина, има хилядолетна история,която разкриване през последните години\", обърна се Фандъкова към завършващите академията.  Тя припомни, че София е културно и духовно средище на страната.  \"Разкрихме историята на града на повече от 8000 години. Като млада столица на 140 години София е модерен град с уникална среда за развитие на новите технологии и иновации\", каза още кметът. И допълни, че конгресният туризъм се развива все по-добре. Припомни, че София привлича половината чуждестранни инвестиции в България, които са насочени към високотехнологични производства. Превърнахме се в бързо растящ предприемачески център на Балканите, каза още кметът. Припомни, че през 2015 г. списание \"Форбс\" класира София в топ 10 на най-добрите градове в света за започване на бизнес.  \"За нас сигурността е водещ приоритет. Общината инвестира във видеонаблюдение системи за сигурност заедно с държавата. За нас е чест професионалисти като вас да видят града ни и надявам се да споделят опит\", каза още Фандъкова. Изброи и силните страни на града- привличането на образовани хора и най-добрите таланти от региона. ", "date": "2019.09.23", "title": "Фандъкова с почетен знак от Академията на ФБР"}
{"url": "https://www.24chasa.bg/novini/article/7670114", "text": "Френският президент Еманюел Макрон съобщи, че провежда отделни срещи в Ню Йорк с американския и иранския си колега, Доналд Тръмп и Хасан Рохани, в опит да посредничи в дипломатическите усилия около Иран, предаде Франс прес, цитирана от БТА. \"Имах неформална среща с Тръмп тази сутрин, ще се видя с Рохани тази вечер и след това отново с Тръмп утре\", каза Макрон пред журналисти. Целта на френския президент е да уговори двустранна среща между американския и иранския си колега в кулоарите на годишната сесия на Общото събрание на ООН. Саудитска Арабия и Съединените щати обвиниха Иран за атаката срещу саудитски петролни съоръжения на 14 септември. Техеран отрече да е замесен в нападението, припомня Ройтерс. Макрон, който се опитва да намали напрежението между САЩ и Иран, нарече атаката \"повратна точка\".", "date": "2019.09.23", "title": "Макрон се срещнал с Тръмп и Рохани в опит да им посредничи"}
{"url": "https://www.24chasa.bg/novini/article/7670047", "text": "Веселина Димитрова, съпруга на един от петимата благоевградски полицаи, осъдени по делото \"Чората\" на 7 г. затвор, изля мъката си във фейсбук. Димитрова е съпруга на Георги Калинков, който заедно с Янко Граховски, Мирослав Писов, Иво Иванов и Борис Механджийски от април са в затвора в Бобов дол. Петимата, както и главният прокурор Сотир Цацаров поискаха от ВКС ново разглеждане на делото. Заседанието на върховните магистрати бе през юни и се очаква решение дали процесът ще бъде възобновен. В профила си във фейсбук Веселина изля мъката си след свиждане в затвора: \"Скъпи приятели, искам да споделя нещо, което се случи днес. На поредното свиждане в затвора в Бобов дол редом с нас и нашите мъже, вашите колеги и приятели, беше изведен за свиждане и Марио Заеков-убиецът на 17 годишната Мирослава от гр. Перник. Човекът, който умъртви момичето по особено жесток начин. Човекът, който месеци наред разиграваше разследващите, опитваше се да манипулира екип от 12 криминални психолози. Човекът, който причини една ненужна смърт, заради едно нескопосано търсене на откуп. Човекът, който в крайна сметка получи 30 години затвор, беше рамо до рамо с нас и нашите мъже-полицаи от МВР, които цял живот разследват и задържат такива като него. Бях принудена да гледам самодоволната му физиономия през цялото време. Чувствах се омерзена и омърсена. Опитвам се да си представя как се чувстват петимата полицаи в такъв момент...и не мога...Имах чувството, че съм попаднала в друг свят, но уви-беше си чиста реалност. Тази несправедливост, която ни сполетя, води след себе си нови и нови такива...Те са там, редом с такива изчадия. Благодаря на милата ни родина! Честит празник на България и от нас!!! П.П. Намерете материалите за убийството на Мирослава и го прочетете!??? Може би другия път с нас ще бъде Пешо Сумиста???\"", "date": "2019.09.23", "title": "Жената на един от осъдените полицаи по делото \"Чората\" избухна във фейсбук"}
{"url": "https://www.24chasa.bg/novini/article/7669720", "text": "По време на приключилите днес двудневни консултации 55 депутати от Кнесета препоръчаха на президента Ривлин да възложи формирането на правителствена коалиция на премиера Нетаняху, а 54-ма парламентаристи подкрепиха кандидатурата на Бени Ганц, предава БТА. Шест депутатски мандата не достигат на премиера, за да формира минимално стабилна коалиция с 61 от общо 120 места в еднокамарния парламент. Ганц разполага със 7 места по-малко от необходимото, отбеляза днес в. \"Таймс ъв Израел\". Президентът Ривлин трябва да реши кой пръв ще получи от него мандат за съставяне на коалиция, след като станат ясни окончателните данни от преброяването на гласовете. Очаква се това да стане на 25 септември. Законът отрежда на първия кандидат 42 дни за формиране на коалиция. Ако той не успее да си гарантира подкрепата на 61 от 120 депутати, президентът може да възложи задачата на друг парламентарист, който ще разполага с 28 дни, за да формира кабинет. Ако не успее и той, на трети депутат може да бъдат предоставени две седмици за същата задача. В случай че и третият кандидат не успее да състави правителство, Израел може да тръгне към нови избори - за трети път от 12 месеца насам, отбелязва ТАСС. Президентът Ривлин се обяви по-рано за формиране на правителство на националното единство въз основа на компромис между двете най-големи групи в Кнесета - на \"Ликуд\" и на \"Синьо и бяло\", за да се избегнат нови избори, напомня агенцията.", "date": "2019.09.23", "title": "Израелският президент покани Нетаняху и Ганц, за да обсъдят коалиция"}
{"url": "https://www.24chasa.bg/novini/article/7669740", "text": "Вай-малко 35 присъстващи на сватба цивилни бяха убити, а 13 са ранени от експлозии и стрелба при операция на афганистанските сили срещу скривалище на екстремисти, съобщиха двама представители на властите на провинция Хелманд, цитирани от Ройтерс. Според източниците къщата, която използвали талибаните за обучение на атентатори самоубийци, била в съседство с къщата на булката, която била подложена на обстрел при операцията снощи. Високопоставен служител на афганистанското министерство на отбраната каза, че операцията е била срещу \"чуждестранна терористична групировка, която активно участва в организиране на терористични атаки\", предава БТА. \"При операцията бе унищожен голям склад с оборудване и продоволствие на терористите\", добави той. Министерството на отбраната заяви, че талибанското скривалище се е ползвало и от чуждестранни граждани, които работят за групировката. То добави, че при операцията са били убити 22 талибани, а 14 са били задържани, в това число петима пакистанци и един гражданин на Бангладеш.", "date": "2019.09.23", "title": "Убиха 35 сватбари в Афганистан при операция на армията в съседната къща"}
{"url": "https://www.24chasa.bg/novini/article/7669761", "text": "Хиляди хора буквално едва се побират по улиците на старата столица. Няма официална статистика колко българи са влезли във Велико Търново на един от най-патриотичните празници, но кадрите във фейсбук показват уникална атмосфера. \"Заедно със синовете ми Димитър и Ивайло се хванахме на Голямото търновско хоро, което и тази година изпълни главната улица на нашия град с хиляди хора. Нека възпитаваме децата и младите хора в дух на родолюбие, нека ги учим на нашите обичаи и обреди, нека им предаваме българските ни традиции\", написа във фейсбук кметът на Велико Търново Даниел Панов.", "date": "2019.09.23", "title": "Фейсбук за деня на Независимостта: Улиците на Търново тесни! (Снимки)"}
{"url": "https://www.24chasa.bg/novini/article/7669393", "text": "Фалитът на британския туроператор \"Томас Кук\" е голямо и тежко събитие, което ще нанесе щета и на българския туризъм, тъй като авиокомпанията държи над 50 процента от полетите към летищата във Варна и Бургас. Така че ние имаме значителна щета в случая. Това коментира за БТА директорът на Института за анализи и оценки в туризма Румен Драганов. По думите му на бизнеса в България този фалит ще се отрази в две направления. \"Томас Кук\" има значителни задължения към български хотелиери, тъй като съгласно договорите плащането се извършва 60 дни след реализиране на самото пътуване, обясни Драганов. Това означава, че има висящи плащания към български хотели за юли и август. От друга страна, добави Драганов, няма да бъдат реализирани бъдещи пътувания до края на сезона. \"Томас Кук\" е имал планирани полети до 8 октомври. Очевидно е, че и договорите за 2020 г. също няма да могат да бъдат изпълнени, каза още Драганов. Той определи фалита на британския \"Томас Кук\" като \"значително сътресение\" след провала на преговорите с кредитори. Ако и \"Томас Кук\" - Германия обяви фалит, ще има верига от фалити, която ще предизвика хаос, който вече се наблюдава на редица от летищата в света, допълни анализаторът. Той съобщи, че вчера на летище Бургас, поради отмяна на полета на \"Томас Кук\", 54 пътници са били натоварена на самолети на \"Балкан холидейс еър\" и са откарани до лондонското летище \"Гетуик\", вместо до летище \"Кардиф\" в Уелс. Това според Драганов е добро решение, тъй като авиокомпанията се е обърнала към гражданската въздухоплавателна администрация на Великобритания да поеме извозването на всички британци към родината им. На Острова всеки туроператор е свързан с гаранционен фонд, посочи той. Така че, който и да превози британски туристи със самолет от друга авиокомпания, ще получи заплащане от гаранционния фонд на Великобритания, който е към Асоциацията на британските туроператори. По този начин няма да бъде засегнат нито един британски гражданин с изключение на това, че ще има забавяне, обясни Румен Драганов. Както БТА съобщи, британският туроператор \"Томас Кук\" обяви днес фалит, след като не е успял да намери необходимите пари, за да продължи дейността си, и ще започне производство по ликвидация. Така се отменят почивките на стотици хиляди клиенти. Властите ще трябва да организират завръщането в родината на близо 600 000 туристи, клиенти на най-старата туристическа компания в света, от които на 150 000 британци.", "date": "2019.09.23", "title": "\"Томас Кук\" има значителни задължения и към български хотелиери"}
{"url": "https://www.24chasa.bg/novini/article/7669335", "text": "Гръцката полиция е арестувала десет сирийски мигранти без документи, които се представяли за волейболен отбор на Украйна, съобщи Асошиейтед прес. Мигрантите били задържани на летището в Атина вчера, след като властите установили, че украинските паспорти, представени от тях, са обявени за откраднати или изгубени, предава БТА. Мъжете били облечени в еднакви спортни екипи и носели еднакви спортни сакове, както и две волейболни топки, съобщи полицията. След разпит полицаите установили, че въпросните лица не са волейболен отбор. Те са предадени на следствените органи, за да отговарят по обвинения в нелегално влизане в страната с откраднати или изгубени чужди документи. Групата планирала да стигне до друга страна от ЕС, съобщи полицията, без да уточнява коя е тя.", "date": "2019.09.23", "title": "Арестуваха 10 сирийци в Гърция, представили се за украински волейболен отбор"}
{"url": "https://www.24chasa.bg/novini/article/7669345", "text": "Със заповед на изпълнителния директор на \"МБАЛ Пазарджик\" АД д-р Васил Вълчев е отстранен д-р Петър Лазов, инвазивен кардиолог в Кардиологично отделение - Катетеризационна ангиографска лаборатория, до приключване на проверките на всички контролни органи. При доказване на вина и нарушения ще бъдат предприети най-строги мерки и уволнение. Пациентите ще бъдат преглеждани и лекувани от останалите висококвалифицирани специалисти в отделението. Това съобщиха от болницата. За дейността на д-р Петър Лазов се извършва вътрешна проверка, съдействие се оказва още на прокуратурата и Медицинския одит, уточняват от болницата. От там информират, че нямат задължения към държавата, доставчици и персонал и за първите шест месеца на тази година печалбата им достига 200 000 лв.", "date": "2019.09.23", "title": "Кардиологът Петър Лазов е временно отстранен от длъжност в МБАЛ Пазарджик"}
{"url": "https://www.24chasa.bg/novini/article/7669348", "text": "Обявеният фалит на британския туроператор Томас Кук (Thomas Cook) е бедствие за гръцкия туризъм, обяви председателят на туристическия съюз на остров Крит Михалис Влатакис, предаде ДПА. \"Това е земетресение с магнитуд 7 и все още предстои цунами\", коментира Влатакис пред в. \"Прото тема\". Томас Кук има договори с около 70 процента от всички хотели на Крит, най-големия остров в Гърция и водеща туристическа дестинация. Само тази година туроператорът доведе на острова около 400 хиляди туристи, като 20 хиляди все още са там, предава БТА. По данни, представени от гръцкия министър на туризма Харис Теохарис по телевизия Скай, приблизително 50 хиляди туристи почиват в Гърция по линия на Томас Кук, съобщи електронното издание на в. \"Катимерини\". Министърът посочи, че в момента се води процедура по връщане в родината на около 50 хиляди туристи, които са се оказали в Гърция в момента, когато Томас Кук обяви фалит. Репатрирането на туристите ще се осъществи чрез британската служба за гражданска защита, която осигурява полетите. Очаква се в близките три дни Гърция да напуснат около 22 хиляди клиенти на Томас Кук, уточни министърът, като добави, че още днес ще пристигнат самолети на островите Закинтос, Кос и Корфу.", "date": "2019.09.23", "title": "Експерт: Фалитът на Томас Кук е земетресение за гръцкия туризъм"}
{"url": "https://www.24chasa.bg/novini/article/7669438", "text": "Американският конгломерат „GE Healthcare\" подписа меморандум за разбирателство за стратегическо партньорство в Шанхай, с което покани пет китайски фирми да се присъединят към интелигентната им здравна платформа „Edison\". Съгласно споразумението, „GE Healthcare\" ще си сътрудничи с доставчици на софтуер при разработването на приложенията на платформата за Китай, съобщава \" \". Главният директор на дигиталния отдел на американския конгломерат Амит Фаднис каза, че разрастващите се цифрови здравни услуги в Китай изискват локализирането на здравни продукти и системи. Според вицепрезидента на „YITU Technology\", един от петимата партньори, интеграцията ще обнови приложенията, за да са в полза на здравните нужди на хората. Главният директор на отдела за иновации на „GE Healthcare\" в Китай Дай Ин заяви, че потенциалът на китайския пазар е огромен и американската компания ще си сътрудничи с повече местни фирми. Прогнозите на отдела за интелигентно здравеопазване на Китайската академия за информационни и комуникационни технологии са китайските инвестиции в сектора на дигиталното здравеопазване да достигнат 88 милиарда юана (около 12,4 милиарда щатски долара) през 2019 г.", "date": "2019.09.23", "title": "\"GE Healthcare\" ще си сътрудничи с китайски фирми"}
{"url": "https://www.24chasa.bg/novini/article/7669468", "text": "Премиерътна Великобритания Борис Джонсън предупреди, че няма възгледи да бъде осъществен пробив в преговорите за Брекзит в кулоарите на Общото събрание на ООН в Ню Йорк, цитиран от Ройтерс. Той каза, че е постигнат „значителен“ прогрес откакто е на власт, което се случи през юли, но все още има „ясни дупки и трудности“ в преговорите за излизане от Европейският съюз, предава  . „Бих ви предупреди да не мислите, че това е бъде момента“, заяви той пред репортери преди да се качи в самолета, който ще го отведе на срещата в Ню Йорк. „Не искам да повдигам вярванията, че ще има пробив в Ню Йорк“, добави той.", "date": "2019.09.23", "title": "Борис Джонсън: Не очаквайте пробив по Брекзит в Ню Йорк"}
{"url": "https://www.24chasa.bg/novini/article/7669476", "text": "Албания беше разтърсена от повече от 340 вторични труса след двете силни земетресения в събота с магнитуд 5.6 и 5.3 по Рихтер, предаде  . Сеизмологичният институт на Сърбия е регистрирал повече от 40 земетресения само в неделя, най-силното от което е било 4.0 по Рихтер. Епицентърът му е бил по-близо до Тирана в сравнение с двата първи труса. Според албанското министерство на отбраната това са били най-силните земетресения в страната през последните 20-30 години. До момента албанските власти в Дурас и Тирана не позволяват на много хора да се върнат по домовете си заради множеството вторични трусове. Около 500 души са прекарали и изминалата нощ във временни убежища. Армията е издигнала палатки на футболни стадиони и е изпратила медицински екипи. Броят на пострадалите е 105 души. Щети са нанесени на повече от 600 сгради, повечето от които построени преди 1990 година. Премиерът на Албания Еди Рама обяви, че е получил предложения за помощ от Италия, Германия и няколко други европейски правителства. Албанската полиция съобщи, че е подложила на разпит двама журналисти по подозрения, че са предизвикали паника сред населението с информация за вероятно ново силно земетресение, предаде Асошиейтед прес. Силен земен трус с магнитуд 5,8 разтърси западното крайбрежие на страната в събота следобед и нанесе щети на близо хиляда сгради, предава БТА. Снощи жители на столицата Тирана излязоха навън, паникьосани от публикации в онлайн медии за възможен нов трус преди полунощ с магнитуд около 6. Много от тях паркираха колите си по магистралата и прекараха нощта в тях, други се насочиха към местен стадион, а трети избраха да останат наоткрито в заведенията за среднощно кафе. Властите призоваха за спокойствие и отхвърлиха медийните спекулации. Основните и средни училища в страната днес са затворени.", "date": "2019.09.23", "title": "340 вторични труса след земетресенията в Албания, в Тирана спят навън (Снимки)"}
{"url": "https://www.24chasa.bg/novini/article/7669404", "text": "Със зам.-министъра на руската федерация по наука и образование Наталия Бочарова и посланик Анатолий Макаров премиерът Бойко Борисов преряза лентата на 75-ия Международен технически панаир в Пловдив. Русия е страна партньор на изложението тази година. Борисов демонстрира топли отношения с руския дипломат у нас, когото приятелски подкани заедно да открият панаира. Неясно защо премиерът на няколко пъти нарече посланика „Юра“. „Айде, Юра, идвай да прережем лентата“, подкани го той. Преди това на официалната церемония по откриване на форума премиерът заяви, че ръстът на икономиката ни е 3,5% и всички световни кредитни агенции увеличават кредитния рейтинг на страната ни. Борисов подчерта, че на пловдивския панаир се подписват десетки договори и се развиват много партньорства. Единствената палата, която той успя да посети заради ограниченото си време, беше номер 2, където над 50 научни организации и университети от Русия представят иновации. „Нямам време, трябва да тръгвам“, извини се премиерът на сбогуване с зам.-министър Бочарова, която прегърна и разцелува. Същото направи и с руския посланик Анатолий Макаров.", "date": "2019.09.23", "title": "Борисов преряза лентата на панаира в Пловдив с руски зам.-министър и посланик Макаров (Видео)"}
{"url": "https://www.24chasa.bg/novini/article/7669514", "text": "Кметът на София Йорданка Фандъкова е водачът на листата на ГЕРБ за Столичния общински съвет. Втори е светилото в кардиологията проф. Иво Петров, трети - председателят на СОС Елен Герджиков. Партията е преценила да смени хората, които са изкарали по трима мандата в СОС, и да ги замени с непознати досега за столичната политика активисти и експерти от структурите. “Част от колегите са на по-задни места, но продължават да работят в кампанията. От досегашните съветници на по-предни позиции са Лорита Радева, Силвия Христова - един от основните експерти в градоустройството, и Зафир Зарков”, допълни шефът на ГЕРБ - София. 1. Йорданка Асенова Фандъкова 2. Иво Спасов Петров 3. Елен Стойчев Герджиков 4. Малина Едрева Одоен 5. Ивайло Тодоров Петков 6. Николай Асенов Стойнев 7. Антон Господинов Койчев 8. Асен Иванов Николов 9. Татяна Николова Георгиева 10. Екатерина Евлогиева Йорданова 11. Валя Николчова Чилова 12. Лорита Георгиева Радева 13. Силвия Тошкова Христова 14. Анна Илиева Стойкова 15. Зафир Кирилов Зарков 16. Георги Валентинов Георгиев 17. Борислав Иванов Бориславов 18. Ваня Лазарова Тагарева 19. Стефан Марчев Марков 20. Христиан Иванов Петров 21. Радослав Йончев Влахов 22. Прошко Начев Прошков 23. Ботьо Генчев Ботев 24. Симеон Младенов Колев 25. Димитър Бойков Вучев 26. Веселин Христов Милев 27. Радослав Игнатов Абрашев 28. Борис Петров Петров 29. Диян Величков Стаматов 30. Ирина Иванова Йорданова-Колева 31. Катя Георгиева Грънчарова 32. Йоанна Николова Драгнева 33. Анатоли Благоев Илиев 34. Миглена Буянова Атанасова 35. Николай Стоянов Диков 36. Нина Вълчева Чанева 37. Миглена Георгиева Горанова 38. Владимир Андонов Данаилов 39. Димо Красимиров Василев 40. Михаела Атанасова Иванова 41. Павел Михайлов Савов 42. Живка Стоянова Новкова 43. Николай Стоянов Николов 44. Георги Бисеров Николов 45. Иван Александров Кутлин 46. Деян Петков Петков 47. Михаил Владимиров Владов 48. Борислав Иванов Борисов 49. Соня Кръстанова Костадинова 50. Милена Руменова Янкулова 51. Атанас Петров Мишев 52. Ангел Иванов Корсачки 53. Стойчо Тодоров Томов 54. Анелия Веселинова Йотова 55. Пламен Николаев Николов 56. Янка Ивова Дръндова 57. Александър Ангелов Арнаутски 58. Димитър Стефанов Хаджикотев 59. Златко Иванов Златков 60. Здравко Кирилов Марков 61. Лава Трифонова Коцева Средец Любомир Ковачев Красно село Христо Апостолов Възраждане Савина Савова Оборище Петър Митев Сердика Тодор Кръстев Подуяне Ева Митова Слатина Наталия Стоянова Изгрев Цветомир Жеков Лозенец Любомир Дреков Триадица Николай Терзиев Красна поляна Иван Чакъров Илинден Иван Божилов Надежда Димитър Димов Искър Ивайло Цеков Младост Мария Илиева Студентски Димитър Дилчев Витоша Теодор Петков Овча купел Христина Семерджиева Люлин Милко Младенов Връбница Младен Младенов Нови Искър Даниела Райчева Кремиковци Лилия Донкова Панчарево Димитър Сичанов Банкя Рангел Марков", "date": "2019.09.23", "title": "Вижте листата на ГЕРБ за София, има журналист и директор на училище"}
{"url": "https://www.24chasa.bg/novini/article/7669503", "text": "\"На 26 септември, четвъртък, от 12 часа в църквата \"Свети Седмочисленици\",  ще си вземем последно сбогом с нашия колега и приятел, с телевизионната легенда проф. Юлиан Вучков. Проф. Вучков ни напусна на 22 септември, в деня и времето, когато трябваше да се излъчи неговото предаване на живо, покосен от инфарт, съобщиха от тв \"Евроком\". Професорът е починал на път към Военна болница - единствената, на която вярваше, и беше приятел с много от нейните лекари, спасявали няколко пъти живота му. \"Водещият на \"Времена и нрави\" Юлиан Вучков по телевизия \"Евроком\" бе еталон за професионализъм през целия си съзнателен живот. Словесно острие и коректив на власт и общество, проф. Вучков не се примири с пошлостта и лъжата!\", пишат във възпоминанието от \"Евроком\".", "date": "2019.09.23", "title": "Сбогуваме се с проф. Юлиан Вучков на 26 септември в \"Свети Седмочисленици\""}
{"url": "https://www.24chasa.bg/novini/article/7669444", "text": "На 23 септември светът отбелязва Международния ден на жестомимичните езици, с който започва и Международната седмица на глухите (23-29 септември), които поставят фокуса върху лингвистичните права на хората с увреждане на слуха, съобщава \" \". По света съществуват над 300 различни жестомимични езика, както и стандартизиран международен език на жестовете. Китай има свой жестомимичен език, който има няколко варианта или диалекта като най-често използваните са северната (Пекин) и южна (Шанхай) версии. Националната комисия на Китай за езиците представи първите национални стандарти за жестомимичния език миналата година след седем години детайлни проучвания, а Националният списък на често употребяваните думи влезе в сила на 1 юли 2018 г. Той съдържа 5 000 думи от ежедневието и очакванията са да помогне в общуването на хората с увреждания на слуха. По-рано тази година китайските болници започнаха да прилагат жестомимичния език при лечението на пациенти с увреден слух. Китайския телекомуникационен гигант „Хуауей\" пусна мобилното приложение с изкуствен интелект „StorySign\", което превежда детски книги на жестомимичния език, за да помогне на децата в училище. Стандартизирането на езика на жестовете е сравнително ново явление за Китай, макар че съществуват исторически записки от периода на династия Тан за жестомимични езици под една или друга форма. Според последните статистики на Китайската федерация на хората с увреждания, в страната живеят 20,54 милиона глухи, което е близо 30% от общия им брой в световен мащаб.", "date": "2019.09.23", "title": "Историята на жестомимичния език в Китай започва през династия Тан"}
{"url": "https://www.24chasa.bg/novini/article/7669524", "text": " на 27-ми септември (петък) е трябвало да се яви пред Окръжния съд в Кюстендил, заедно със съпругата си Ивона.    Делото срещу двамата не можа да стартира през юни, защото тогава Близнаков е бил в болница. Новата дата е била насрочена за този петък. Процесът е трябвало да се гледа в сградата на Районния съд в Дупница, защото голяма част от измамените са от града. ", "date": "2019.09.23", "title": "Самоубилият се дупнишки фараон трябвало да се яви на съд в петък"}
{"url": "https://www.24chasa.bg/novini/article/7669600", "text": "Ведомството обяви в Туитър, че 21 033 клиенти на Томас Кук в момента са на почивка в Турция. Пакетът ще бъде задействан в най-кратък срок. Федерацията на турските хотелиери междувременно обяви, че фалитът на Томас Кук би могъл да означава между 600 и 700 хиляди по-малко туристи в Турция годишно, съобщи още Ройтерс. Според председателя на федерацията Осман Айък компанията дължи между 100 и 200 хиляди лири стерлинги на някои малки хотели. В интервю за турското специализирано издание Туризм ажансъ Айък посочи още, че британците съставляват около 5-6 процента от пристигащите в Турция туристи. Той изтъкна, че това е значителен дял и фалитът на туроператора ще има важни последици. \"Много хотели във Фетхийе, Мармарис, Бодрум и Анталия работят с Томас Кук\", отбеляза Айък, според когото фалитът на компанията може да доведе до сериозни загуби за хотелиерите и дори до фалити на хотели, ако правителството не предприеме спешни действия. Кипърският заместник-министър на туризма Савас Пердиос съобщи, че са в ход подготовки за връщането обратно в родината на 15 хиляди клиенти на обявилия фалит британски туроператор Томас Кук (Thomas Cook), които в момента се намират на средиземноморския остров, предаде Асошиейтед прес. Пердиос уточни днес след среща с ръководители от сектора на туризма, че половината от тези 15 хиляди туристи са британци, 40 процента са от скандинавските страни, а останалите са от Германия. Приоритетът е да се помогне на хората да се върнат вкъщи, посочи министърът. По думите му фалитът на Томас Кук ще нанесе удар върху кипърския туризъм, тъй като клиентите на туроператора съставляват 5-6 процента от общия брой на туристите, пристигащи на острова годишно, или около 250 000 души. Според плановете до края на сезона Томас Кук е трябвало да доведе в Кипър още 45 000 туристи. Според Пердиос има реален риск някои хотели да не получат заплащане за резервациите от юли, август и септември. Оценки показват, че хотелиери може да загубят до 50 милиона евро като последица от това.", "date": "2019.09.23", "title": "Турция помага на местни компании, засегнати от фалита на Томас Кук"}
{"url": "https://www.24chasa.bg/novini/article/7669448", "text": "Китайски учени разработиха 500-мегапикселова облачна камера с изкуствен интелект, която може да заснеме хиляди лица на стадион с перфектни детайли, след което да генерира данните в облак, докато локализира конкретната цел в един миг. Тя е дело на шанхайския университет „Фудан\" и Института за оптика, фина механика и физика към Китайската академия на науките в Чанчун, провинция Дзилин, съобщава \" \". 500-мегапикселовата камера заснема изображенията изключително детайлно. Например на стадион с десетки хиляди хора тя може да направи панорамна снимка с ясни детайли на всяко лице. След като се свърже с изкуствения интелект, технологията за разпознаване на лица, мониторинга в реално време и изчислителния облак е в състояние да открие и идентифицира човешки лица или други обекти и незабавно да намери конкретната цел. Камерата може да заснеме и видеоклипове със същата свръхвисока резолюция като снимките, благодарение на два специални чипа, разработени от същия екип. Повечето китайски експерти приветстваха приложението на технологията за целите на националната отбрана и обществена сигурност, но някои изразиха опасения относно безопасността на данните и неприкосновеността. Затова те призоваха за разработването на закони и правила, които да стандартизират употребата на технологията.", "date": "2019.09.23", "title": "Китайски учени разработиха супер камера"}
{"url": "https://www.24chasa.bg/novini/article/7669590", "text": "Късо съединение в електрическата инсталация изпепели стара къща и унищожи покрива на съседна в стражишкото село Сушица, съобщиха от Областната дирекция на пожарната във Велико Търново. Жертви и пострадали хора няма, тъй като имотът не бил постоянно обитаван и в постройките не е имало хора.  Огънят лумнал по обяд на 22 септември. Съседи подали сигнал на тел.112. На място пристигнали две пожарни с трима огнеборци от районната службата в Стражица. Въпреки адекватните им действия, пламъците са унищожили напълно стара къща от 250 кв.м и 150 кв. м покривна конструкция на новата жилищна сграда в имота.  Дежурна оперативна група от местната полиция е направила оглед на местопроизшествието. Причините за стихията се изясняват, но по първоначални данни става въпрос за късо съединение. Общо на 11 сигнала за пожари в стърнища, сухи треви и горящи отпадъци са реагирали в празничния 22 септември огнеборците във Великотърновско. В един от случаите е спасена 30 дка смесена гора, сериозни материални щети няма.", "date": "2019.09.23", "title": "Късо съединение подпали две \nкъщи в стражишко село"}
{"url": "https://www.24chasa.bg/novini/article/7668811", "text": "66-годишният проф. Евгений Сачев често влиза в Богословския факултет на Софийския университет. Особено през последната година. Проф. Сачев е дългогодишен преподавател в няколко университета, включително и в СУ, доктор на икономическите науки, доктор по социология и създател на цяла наука - културономия, изследовател на културното историческо наследство и експерт по сигурност като бивш военен. В Богословския факултет обаче проф. Сачев е студент. Учи магистратура в най-новата специалност “Църковен мениджмънт” заедно с още над 40 души. Остава му още една учебна година, за да се дипломира. Докато учи човек, се чувства вечномлад. Това поддържа духа ми. Хубавото е, че колегите ми в тази специалност са осъзнали своето място и знаят какво искат да постигнат”, казва проф. Сачев, който е баща на зам.-министъра на образованието Деница Сачева. Когато отива да се запише през миналата година, проф. Сачев се нарежда чинно на опашката, за да мине през събеседване с преподавателите. Сред чакащите обаче има много негови студенти от Софийския университет, които го разпознават. Някои предполагат, че ще преподава, и се учудват, че ще седне на банките до тях. Предлагат му да мине по-напред на опашката. “Момичета и момчета, тук съм един от вас, няма да минавам отпред”, казал професорът и изчакал реда си за интервюто за приема. “Оттогава е сред най-прилежните студенти”, казва ръководителят на икономическия екип от преподаватели в магистърската програма “Църковен мениджмън”\" - д-р Асен Ангелов, който е бивш директор на Агенцията по заетостта и иподякон на Западно- и Средноевропейския митрополит Антоний. Всъщност инициативата за създаването на най-новата специалност е на Ангелов, а дядо Антоний го подкрепя в това начинание и лично се ангажира с програмата. Нещо повече - той е сред лекторите и всички студенти ще могат лично да се срещнат с него, докато се обучават. “Имах среща с курса миналата година. Това са хора с вяра в сърцата и богословски познания. Мотивирани са и знаят какво искат да постигнат. Тази специалност има за цел да ограмоти студентите в чисто стопански аспект, а тези които са грамотни стопански - да се запознаят с богословието”, казва митрополит Антоний. “Студентите могат да ползват познанията си и в други сфери, защото акцентът е икономиката и стопанското управление. Тази специалност е полезна за свещениците, църковните служители и хората от настоятелствата на храмовете, както и на неспециалистите, които се обучават в теология, религия и богослужение. Извън духовната част Лесно може да се сравни с големите корпорации, и дори с управлението на една държава. Тези, които могат да управляват църквата, могат да управляват и държавата”, казва преподавателят д-р Асен Ангелов. Категоричен е, че обучението в магистърската програма дава възможност за реализация както в системата на църквата, така и в бизнеса и държавната администрация. Идеята на обучението по църковен мениджмънт е по-доброто управление на стопанските дейности в духовния живот, но и религиозно обучение на тези, които са добри мениджъри или служители в държавната и общинските администрации. Преподават свещеници, но и икономисти като д-р Петкан Илиев, доц. Даниела Илиева от Висшето училище по застраховане и финанси, която е директор и на фондация “Право”, д-р Мартин Иванов от БАН, новият декан на Богословския факултет доц. Ивайло Найденов, ръководителят на програмата доц. Павел Павлов и много други. Освен счетоводство, управление и други икономически дисциплини студентите виждат църковния мениджмънт и на практика с посещения на храмове и енории, където системата работи. “Срещнах студентите с висши духовници, които пряко управляват храмове и епархии. Посещаваме на място различни инициативи на църквата, за да могат да се запознаят и с трудностите”, казва Асен Ангелов.  Занятията са като дискусии между преподаватели и студенти, а графиците се правят така, че да са удобни на всички, защото много от приетите пътуват от цялата страна, за да учат. Едната магистърска програма е за специалисти теолози. Те учат икономика един семестър и се дипломират. Другата програма е за неспециалисти, които учат 2 години. Първата година изучават религия, теология и църковно дело, а втората икономика и връзката между двете, за да има по-добро управление. през миналата година, а преподавателите са убедени, че желаещите да се обучават през тази ще са още повече. Приемът на документи за кандидатите е до вторник, 24 септември. Студентите се интересуват най-много от това как да помагат на хора в нужда и как да изграждат амбициозни инвестиционни проекти в системата на църквата. Изучават се дисциплини като “Организация и финансиране на милосърдна дейност”, “Библейски основи на християнското предприемачество”, “Модели за комуникация в нецърковна среда”, “Компютърно счетоводство”, “Маркетинг на църковните дейности”, “Организация и управление на поклонничеството”, “Дякония” (Социално служение), “Европейски програми и проекти”. Всъщност обучението по последната е едно от най-важните, защото по различни фондове могат да се реставрират и ремонтират храмове или да се изграждат социално-икономически дейности около църквата.", "date": "2019.09.23", "title": "Професор стана студент по църковен мениджмънт"}
{"url": "https://www.24chasa.bg/novini/article/7669631", "text": "Говорителят на иранското правителство Али Рабией заяви днес, че танкерът, плавал под британско знаме и задържан през юли в Ормузкия проток, вече \"може да се движи свободно\", предаде Франс прес. Танкерът бе задържан с 23-членен екипаж на борда; седем души бяха освободени на 4 септември, напомня АФП. \"Юридическата процедура приключи и условията за освобождаване на петролния кораб са изпълнени, съответно танкерът вече може да се движи свободно\", каза на пресконференция говорителят по повод кораба \"Стена Имперо\". Той не уточни кога ще отплава танкерът, предава БТА. \"Стена Имперо\", дълъг 183 метра, бе задържан на 19 юли от иранския Корпус на гвардейците на ислямската революция и откаран в южното пристанище Бандар Абас. Иранските власти обвиниха кораба, че е пренебрегнал зов за помощ и е изключил транспондера си след сблъсък с риболовен плавателен съд. Часове преди задържането на шведския танкер гибралтарски съд заяви, че удължава ареста на иранския петролен кораб \"Адриан Даря 1\", наричан доскоро \"Грейс 1\", задържан на 4 юли по подозрение, че се е отправил към Сирия в нарушение на санкциите на Европейския съюз. Техеран обаче увери, че задържането на \"Стена Имперо\" не е ответна мярка. Гибралтарските власти освободиха иранския танкер на 15 август, след като получиха уверения от Иран, че плавателният съд няма да стовари в Сирия наличните на борда 2,1 милиона барела петрол. Корабът напусна Гибралтар на 18 август, въпреки че САЩ в последния момент поискаха арестът му да бъде продължен.", "date": "2019.09.23", "title": "Иран освободи плаващия под британски флаг танкер \"Стена имперо\""}
{"url": "https://www.24chasa.bg/novini/article/7668685", "text": "Министерството на земеделието сформира специални екипи, които ще извършват проверки за палене на стърнища в страната. Включени са служители на фонд “Земеделие” и областните земеделски служби. Експертите ще имат постоянна връзка с регионалните дирекции на пожарната, а също така ще получават информация от подадени сигнали на тел. 112. От министерството напомнят, че паленето на стърнища е забранено. Според Закона за опазване на земеделските земи санкцията за първо нарушение е от 1500 до 6000 лв., а при повторно става от 2000 до 12 000 лв. Изгарянето на стърнища е нарушение на основно изискване за поддържане на земята в добро земеделско и екологично състояние, което е част от изискванията по еврорегламент. Спазването им е задължително условие, за да могат земеделските стопани да получат пълния размер на директните си плащания. Съгласно изискванията на европейското законодателство санкцията при неизпълнение на стандартите за добро земеделско и екологично състояние е между 1 и 5% от размера на всички директни плащания, на които бенефициентът има право. Конкретният процент се определя в зависимост от тежестта на нарушението. В случаите на повторно неспазване процентът се завишава на 15%, а при умишлено несъответствие може да се достигне до цялостно изключване от една или няколко схеми за подпомагане в продължение на една или повече календарни години. Във фонд “Земеделие” вече имали няколко сигнала от Асоциацията на земеделските производители в България за палене на стърнища. От браншовата организация пък посочват, че това е забранено от няколко закона. Освен по закона за земеделските земи, санкции можело да има и по Закона за опазване на околната среда - от 100 до 6000 лева за физически лица и от 1000 до 20 0 00 за фирми, заради вредни изменения върху почвата в обработваните поземлени имоти. По закона за МВР глобите пък били от 200 до 2000 лв. заради неспазване на противопожарните правила. От асоциацията посочват, че нарушителите може да получат по-малко пари не само при директни плащания и по компенсаторните мерки на селската програма, но и по програмата за подпомагане на лозаро-винарския сектор.", "date": "2019.09.23", "title": "Специални екипи ще проверяват за палене на стърнища"}
{"url": "https://www.24chasa.bg/novini/article/7668593", "text": "Над 500 фирми от 34 държави се представят на Международния технически панаир в Пловдив. С най-силно участие са компаниите от Германия, Италия, Чехия и Турция. Форумът се открива днес и ще продължи до 28 септември. В рамките му се провеждат 5 специализирани изложби. “Стройтех” е най-голямата изложба по площ и брой на участниците. “Една от причините за интереса на фирмите от сектора е успешното европредседателство на България, което стартира процеса за присъединяване на Западните Балкани към ЕС. Отвориха се възможности за реализиране на големи инфраструктурни проекти, затова и представители на най-известните световни производители и търговци дойдоха в Пловдив”, коментира главният директор на панаира д-р Иван Соколов. По думите му зоната за тежка механизация е по-мащабна в сравнение с миналата година, тъй като има повече машини от висок клас. Акцент са хибридните версии, които се отличават с икономичност и функционалност. На “Стройтех” водещи компании демонстрират нови модели багери, самосвали, съоръжения за събаряне на здания, машини за полагане на асфалт и направа на канали. Предлагат се комплексни решения за всякакъв вид обекти - от първа копка до пълното завършване. Посетителите могат да видят модерните тенденции в промишленото и жилищното строителство. Сред хитовете на изложбата е уникално подово отопление, изпитано в най-студените райони на планетата. То загрява плочи с дебелина до 30 сантиметра и ги превръща в акумулатор, който излъчва топлина в продължение на 6 часа, без да харчи ток. Може да се използва също за обезледяване на пътища, стадиони и други големи площи. Италианска фирма е разработила специална мазилка в 1000 цвята. Иновацията при нея е, че се нанася върху съществуваща стара основа - под, стени, тавани. Триизмерното лазерно сканиране на сгради също е сред новостите на “Стройтех”. “Презентират се модерни сандвич панели за изолация. В тях са вложени материали, подобряващи топло- и звукоизолацията и устойчивостта срещу пожари. Важни техни предимства са съкращаването на времето за монтаж и пестенето на пространство”, обясняват организаторите на изложението. Конструктивната гъвкавост на сандвич панелите позволява сградите лесно да се разширяват и реновират, дори да бъдат премествани. Сред хитовете на “Стройтех” е мобилна биосауна с джакузи, произведена в Япония. “Ауто Сити” е атрактивно изложение, в което акцентът тази есен са превозните средства за работа - джипове, пикапи, ванове, автобуси, камиони, почистващи и сметосъбирачни машини. Производители и вносители демонстрират техните качества в драйв зоната. “Бизнес изданието тази година е в отговор на нарастващото търсене на лекотоварни автомобили. У нас обемът на сделките се е увеличил с около 10% през 2018 г. в сравнение с 2017-а. Същата е и тенденцията в Европа”, отбелязват експерти в бранша. На автоизложението не липсват и леки коли. Световни марки представят нови и модифицирани версии на модели. Гостите на панаира могат да ги изпробват в тест драйв зоната. Дилърите предлагат специални цени и бонуси. Фирми показват и как автомобилът може да бъде напълно обновен, предлага се пълна гама сервизно оборудване. Производители представят съоръжения за ремонти след катастрофи - стендове за разпъване на смачкани коли и шасита, камери за боядисване. Българска компания презентира технология за поправка на двигателя без разглобяване, патентована в Япония, Германия, Китай, Русия и САЩ. С нея се възстановяват износените детайли и се консервират със специални смеси, връща се мощността на мотора и се удължава периодът на експлоатацията му. “За тази цел се използва смес от природни материали, добавки и катализатори. Върху метала, особено в местата на триене и контакт, се образува металокерамичен защитен слой. Той доизгражда разрушената кристална решетка и образува нова обвивка с удивителна здравина. На практика машините се ревитализират в процес на експлоатация”, обясняват от фирмата. По време на “Ауто сити” рали пилоти ще участват в кампанията “Отговорни на пътя” и ще дават съвети за безопасно шофиране. На място посетителите могат да правят електронни справки за нарушения, както и да получат пълна информация от представители на Пътна полиция за необходимите документи за регистрация на автомобил. Най-голям ръст на участници бележи изложбата “Инфотех”. За първи път в нея се организира Седмица на дигиталните технологии, която е най-мащабното събитие за сектора у нас. В програмата са включени 13 тематични конференции с над 250 лектори и повече от 2000 участници. В специално обособени зони фирми презентират продукти в различни направления - роботика, изкуствен интелект, невронни мрежи, холограми, виртуална и разширена реалност, компютърни графики, игри и симулации, киберсигурност. Лидерите в машиностроенето участват в едноименната изложба и също представя много иновации. Те презентират автоматизирани системи, оборудване за металургията, научни изследвания и разработки, модерни бизнесмодели. “Посетителите имат възможност да видят последно поколение техника с цифрово управление за различни индустрии, металорежещи и металообработващи машини, складови системи”, посочват от панаира. Акцентът на “Машиностроене” тази година са лазерните технологии. Сред новостите на изложбата е 3D лазерна машина. С нея скоростта на обработка на неръждаема стомана е до 20 пъти по-голяма в сравнение с конвенционалното фрезоване. Другото преимущество е, че едновременно се въздейства върху 5 страни на детайла. 75-ото издание на международния технически панаир е с променена визия заради широкото използване на дигиталните технологии, обясняват организаторите му. Една от изненадите ще е онлайн връзка с международна космическа станция Тя ще бъде осъществена на 24 септември, когато е денят на Русия - страна партньор на тазгодишния есенен панаир. Преводач на разговора със станцията ще е правнукът на Константин Циолковски, смятан за пионер на пътуването в Космоса. Руската федерация се представя и с експозиция на 20 водещи университета в различни области. В делегацията в Пловдив като специален гост е включен космонавтът Олег Артемиев. “Очакваме петте изложби в Пловдив да бъдат посетени от над 30 000 специалисти и гости от страната и чужбина”, посочват от ръководството на панаира. Най-новото от екологията, химията, енергетиката и управлението на водите показва изложбата “Енеко”. Хит в нея са уредите за пречистване на въздуха и водата. Замърсяването на въздуха в затворени помещения е 50 пъти по-голямо, отколкото на открито. По тази причина много хора, които прекарват работния си ден на закрито, страдат от астма и алергии. Фирма е изобретила апарат, който унищожава плесен, бактерии, вируси, алергени, намалява и количеството корозивен озон. Не отделя вредни емисии, тъй като използва единствено топлина за изгаряне на вредните микроорганизми, и е много икономичен.   В сектора “Екология” се презентират съоръжения за мониторинг, пречиствателни станции, методи за управление на отпадъците, санитарни и дезинфекционни системи. Специалистите могат да се запознаят с иновации във водния сектор - най-новото оборудване и инсталации, В и К техника и инструменти, измервателни и контролни системи. Новост на изложбата са предварително изолирани тръби за вътрешно разпределение на топла и студена вода. Изработени са от безвредни за околната среда материали и са проектирани да пестят енергия. Различни видове фибростъкло показва световен производител. Предприятието е известно също със стъкловлакно и стъклотекстил, издържащ на над 1800 градуса. Смазки за мотори, турбини, зъбни колела и други механизми, работещи при температура от минус 40 до плюс 120 градуса, излага химически концерн. Голяма нефтопреработваща компания показва на щанда си полиетилен, синтетични влакна, продукти на органичния синтез, горива, смазочни масла и битуми.", "date": "2019.09.23", "title": "500 компании от 34 държави показват иновации на панаира в Пловдив"}
{"url": "https://www.24chasa.bg/novini/article/7669142", "text": "Британският туроператор Томас Кук (Thomas Cook) прекратява дейността си и решението влиза в сила незабавно, съобщиха британските авиационни власти, цитирани от Асошиейтед прес и ДПА. С това се отменят почивките на стотици хиляди клиенти, предава БТА. , са притеснени дали ще могат да се приберат по домовете си, тъй като туроператорът е на ръба на фалита, припомня АП. В петък компанията потвърди, че търси 250 милиона долара допълнителни средства, за да избегне фалит.", "date": "2019.09.23", "title": "Туроператорът Томас Кук прекратява дейност, отменят се стотици хиляди почивки"}
{"url": "https://www.24chasa.bg/novini/article/7669147", "text": "При нелеп пътен инцидент снощи край Тулово е загинал създателят на сайта на PressTV Виктор Дончев, съобщават от телевизията. Все още се изясняват обстоятелствата относно катастрофата на опасния път, на който внезапно изпречило се животно, е причина за угасването на още един живот.", "date": "2019.09.23", "title": "Създателят на сайта на PressTV Виктор Дончев е загинал при инцидента край Тулово"}
{"url": "https://www.24chasa.bg/novini/article/7669199", "text": "Британският премиер Борис Джонсън и президентът на САЩ Доналд Тръмп са се споразумели да сключат двустранно търговско споразумение до юли догодина, пише британският в. \"Сън\", цитиран от Ройтерс. Възможно е двамата лидери да обявят публично крайния срок тази седмица, след като се срещнат в Ню Йорк, предава БТА. \"От двете страни има политическа воля за сключване на споразумение до юли догодина\", съобщава пред вестника високопоставен правителствен служител. \"Това е голяма победа за нас и Тръмп също няма търпение да я оповести на всички в САЩ\", добавя източникът. \"Това е също признание от двете страни на Атлантика, че трябва да бъде свършено дотогава, защото предизборната кампания в САЩ започва малко след това\", подчертава правителственият служител. Споразумението за свободна търговия с Великобритания може да стане най-голямата търговска сделка, сключвана някога от САЩ, отбелязва в. \"Сън\", цитиран от ТАСС. Вашингтон очаква снижаване на британските мита за внос на стомана, както и понижаване или отмяна на дигиталния данък за най-големите технологични корпорации. Лондон се надява да получи достъп до американския пазар на финансови услуги.", "date": "2019.09.23", "title": "\"Сън\": Джонсън и Тръмп са договорили\nза търговско споразумение до юли"}
{"url": "https://www.24chasa.bg/novini/article/7669209", "text": "В проектодоклада на индонезийското разследване са били допуснати и серия от грешки на пилотите. Нередности при поддръжката също са допринесли за катастрофата на самолета на \"Лайън еър\", при която загинаха 189 души, предава БТА. Очаква се окончателният доклад да бъде публикуван през ноември тази година.", "date": "2019.09.23", "title": "Проблеми с дизайна и надзора преди самолетната катастрофа в Индонезия"}
{"url": "https://www.24chasa.bg/novini/article/7666725", "text": "“Вашата програма работи!”, обръща се Александър Иванов към Николай Николов, проектен лидер на ABLE Mentor. В този момент Александър е на обучението си за ментор. “Откъде знаеш, ти все още не си започнал при нас?”, пита го Николай, а той отговаря: “Брат ми беше ваш ученик, видях колко израсна като начин на мислене и умения по време и след програмата. А сега учи в Западна Европа и започва стаж в “Тесла”. Този диалог илюстрира най-добре връзката между ученици и ментори, която ражда програмата ABLE Mentor. Те се вдъхновяват взаимно - едните, за да успеят да постигнат целите си, а другите да им помогнат в преследването. В рамките на по 3 месеца през пролетта и есента ученици от 10-и и 11-и клас имат възможност да общуват с човек, занимаващ се с професията, която са избрали за бъдещото си развитие. Така те могат да се запознаят с работната среда, комуникацията между хората, дейностите, които ще им се налага да извършват. Или просто да открият собствените си интереси и да опознаят по-добре себе си. “Постоянно виждам колко масово е объркването каква професия да избереш, а подкрепата е много малка. Тя идва от родителите, но те са от друго поколение и обикновено разбирането им е различно. Другият източник на информация е учителят, който по-скоро би насочил ученика към собствената си област”, разказва Николай Николов. Затова той вярва, че менторството е начинът децата да се ориентират по какъв път искат да тръгнат. Габриела Янкулова успява да го постигне. Нейната мечта е да организира събития и само за три месеца с ментора си я сбъдва - събира танцьори за хип-хоп танци, каквото е хобито ѝ. Сега е в 12-и клас и иска да учи ивент мениджмънт. “Моят ментор ми показа стъпките в това начинание. Аз искам да правя събития, свързани с изкуство, защото то е много важно за мен. Сега имам клуб в училище, свързан с личностно развитие, кариерно ориентиране и предприемачество, където каним лектори и осъществяваме проекти. ABLE Mentor беше един старт за мен, видях, че има много младежи като мен и вече имам смелост да организирам по-големи неща. Всички от програмата са много подкрепящи”, разказва Габриела. Веднага след хип-хоп мероприятието си тя се захваща да помогне на своята приятелка Моряна Филипова и двете организират модно ревю. Моряна също е преминала през ABLE Mentor. Неин ментор е Гергана Грънчарова, която управлява платформа за изграждане на бъдещи лидери. Същевременно тя прави същото и с учениците. Заедно с Гергана Моряна създава свой уебсайт, в който представя собствените си модели рокли и суитшърти с български народни мотиви. Чрез него тя вече е продала 6 колекции. Тези истории са причината Николай Николов да се старае да достига до все повече ученици. Сега предстои есенният сезон на програмата, който ще се проведе в осем града. Но той ще е и първият, в който форматът ще се репликира и в онлайн вариант, като занятията ще се проведат под формата на онлайн семинари. “В България не е правено такова нещо и не знам дали изобщо е правено някъде. Подготвили сме платформа, в която участниците да комуникират, да си поставят цели. Трябва да имат поне една онлайн среща седмично, защото ние си казваме, че ако искаш да постигнеш нещо, трябва постоянство”, обяснява Николай. Ментор може да стане всеки, завършил втори курс в университета, и имащ достатъчно време и желание да се занимава с деца. Достатъчно е да попълни регистрационен формуляр на сайта на програмата, да мине интервю и еднодневно обучение. А от учениците се изисква само постоянство и да знаят какво искат да постигнат от обучението си. “Програмата е безплатна и за двете страни и е много обезкуражително за един ментор, който дава от времето си, ученикът му да се откаже. Разбира се, винаги се случва да отпадат ученици, има такива, които решават, че това не е тяхното нещо. Един ученик се отказа, защото си намери приятелка - няма как да се борим срещу любовта”, разказва Николай. Случва се и обратното - да няма подходящ ментор. Например някои деца са искали да станат татуисти, а това е по-рядко срещана професия. Но желаещи има - за 6 години през програмата преминават около 700 ментори. Те помагат на учениците в 3 направления: бизнес проекти, личностното развитие или социална инициатива. Пример за такава е тази на Денис Олегов. Той преодолява притеснението си да говори пред хора и благодарение на програмата основава клуб за литературно четене “Извън кориците”. Освен това издава три стихосбирки, които спокойно успява да прочете пред публика. “Учениците кандидатстват с конкретен проект, но това е много широко понятие. Проект може да бъде да се научим как по-добре да управляваме времето си. По време на програмата правим три обучения - как да се поставят цели, кариерно и академично ориентиране и за презентационни умения”, обобщава Николай. Николай Николов избира счетоводството за своя професия още след 7-и клас. Учи в Търговска гимназия, а след това в УНСС, има над 5 години стаж във финансовия отдел на голяма логистична компания. Но когато започва като доброволец, а по-късно и като ментор в ABLE Mentor, осъзнава, че нещо досега му е липсвало - каузата. Затова напуска работата си, а преди 2 години и половина се издига до проектен лидер на програмата, като на практика я ръководи изцяло. “Не мога да кажа, че никога няма да се върна към финансите, но в момента не съжалявам за промяната. Моето виждане за нещата е, че човек трябва постоянно да изследва себе си и възможностите, които има.” Така Николай отговаря на въпроса дали сам не е сбъркал в избора на професионалния си път. По онова време той не е имал собствен ментор, но захващайки се с програмата, решава, че трябва да застане и от другата страна. Така намира своя човек чак в Португалия. Запознават се чрез платформа в интернет и поддържат редовна връзка и до днес. “Причината да избера него беше, че точно тогава бях изминал пешеходния преход Ком - Емине - от единия край на Стара планина до другия. А човекът организира такъв тип преходи в Португалия и Испания, неговият проект се казва именно Walking Mentorship (от англ. ходещо менторство). Тогава предизвикателство за мен беше да работя с голяма група от хора, която да ръководя. Той ми даде полезни съвети и успях да стана по-добър”, разказва Николай. За него смисълът на една такава връзка е да имаш човек, който да ти дава подкрепа и увереност и да ти показва нови възможности от гледна точка на своя опит и години. Идеята за тези взаимоотношения се ражда от няколко младежи. Те се завърнали от обмен в САЩ, организиран от Фондация “Америка за България”. Основават свое сдружение у нас, за да запазят контакта помежду си, а една от първите им инициативи още през 2011 г. е ABLE Mentor. В началото тя започва като консултации в училище, но впоследствие се оказва, че това не е толкова добре работещ модел като индивидуалното менторство. През цялото време Фондация “Америка за България” е естествен техен партньор не само финансово, но и подкрепящ ги в развитието на собствените им умения.", "date": "2019.09.23", "title": "Какъв искаш да станеш? Ментор от бизнеса  помага на ученици и то без пари"}
{"url": "https://www.24chasa.bg/novini/article/7665640", "text": "Капки дъжд, падащи есенни листа и прокрадващите се слънчеви лъчи подсказват за настъпването на есента. Какво по-хубаво от чаша горещ чай. Чаят е любима, но и полезна напитка, която повишава концентрацията и заздравява имунната система на организма. Чайовете с марката „Билкокооп“, които се произвеждат без прекъсване и по запазени традиционни рецепти от 1949 година, са идеалното решение за предстоящите студени дни. От 2018 г. пакетирането им се извършва от кооперативното предприятие „Булминвекс-ГБ“ ЕООД, но билковите смеси продължават да се приготвят от „Билкокооп“ ЕООД. Внедреното ново технологично оборудване позволява чаят да се пакетира в няколкова типа: с филтър без конец в картонен пакет, филтър с конец в индивидуална хартиена опаковка и филтър с конец в индивидуална алуминиева опаковка. Всяка от тези опаковки позволява максимално дълго запазване на полезните свойства и аромати на лечебните растения, от които е приготвен чаят. Алуминият е новост при опаковането на чай в България, въпреки че отдавна се използва от пакетиращата индустрия в света. Алуминиевите опаковки на хранителните продукти се налагат все повече, тъй като са екологични и безвредни за храната, издържат на високи и ниски температури и не позволяват в храната да попадне каквото и да е запрашаване. Те осигуряват по-добра хигиена на продукта, отколкото хартията. В течение на десетилетия хиляди потребители на чайовете с марката „Билкокооп“ са се убедили, че те са не само полезни, но и изключително разнообразни. Продуктовата листа включва десетки български билки като: лайка, шипка, мента, риган, мащерка, каркаде, маточина, боровинка, кантарион, много смеси, подпомагащи лечението на редица заболявания, както и все по-популярните черен и зелен чай. Цялата продуктова гама може да бъде открита в магазините на търговска верига КООП, в кооперативните хотели, работещи под марката „КООП - Вашето място за почивка“ и в другите търговски вериги и обекти в цялата страна.", "date": "2019.09.23", "title": "Познатият чай „Билкокооп“ – история, традиция и качество"}
{"url": "https://www.24chasa.bg/novini/article/7669204", "text": "Цяла нощ продължи разпитът на 57-годишния мъж, който  . Той беше обезоръжен малко след 19 часа в неделя, когато отряд „Кобра” нахлу в апартамента му. Очаква се днес разследващите да докладват събраните доказателства на прокуратурата, за да се прецени дали и какво обвинение да се повдигне на мъжа. Според източници на   с прокурорско постановление той ще бъде настанен за лечение в психиатрична клиника и ще му бъде назначена комплексна съдебна психиатрично-психологическа експертиза. 57-годишният мъж е задържан за 24 часа. Образувано е досъдебно производство за закана за убийство.", "date": "2019.09.23", "title": "Цяла нощ разпитваха барикадиралия се в дома си в \"Овча купел\" мъж"}
{"url": "https://www.24chasa.bg/novini/article/7669215", "text": "Представителни на йеменските шиитски бунтовници заявиха, че петима цивилни са били убити при въздушни удари на коалицията, водена от Саудитска Арабия в провинция Омран в Йемен, според хутската местна телевизия “Aл Масира“, предава Ройтерс. Подкрепяните от Иран хути заявиха, че коалицията е нанесла въздушни удари по джамия, в която е имало цивилни. Две деца също така са безследно изчезнали, като е възможно те още да са под отломките от съборената сграда. Все още няма официален коментар от страна на Рияд, предава  .", "date": "2019.09.23", "title": "Петима цивилни убити при въздушни удари в Йемен"}
{"url": "https://www.24chasa.bg/novini/article/7669219", "text": "Вестникът съобщава, че през последните дни саудитски представители водят спешни преговори с производители на техника и доставчици на услуги. Рияд обещава да плати високи цени за части и ремонтна работа по нападнатите обекти. Възстановяването им обаче може да отнеме месеци, предава БТА. Йеменските хуси може да са увеличили сами радиуса на действие на ракетите, използвани при нападението срещу саудитските петролни обекти, заяви иранският външен министър Мохамад Джавад Зариф в интервю за Си Би Ес, цитирано от ТАСС. \"Йеменците наследиха всичкото оръжие на бившия президент Али Абдула Салех, който го купуваше със саудитски пари по време на дългото си управление\", обясни Зариф. \"Чувал съм, че йеменското оръжие се различава от това, което произвеждаме ние. Те имат технологии и ноу хау да увеличат радиуса на действие на ракетите, наследени от Салех\", добави министърът. Рияд не е показал никакви доказателства, че Техеран е свързан с нападенията, подчерта Зариф. Държавният секретар на САЩ Майк Помпейо заяви в интервю за същата телевизия, че хусите не разполагат с оръжия с такъв обхват, което говори за съпричастност на Техеран, припомня ТАСС. ЕС приветства обещанието на хусите да се откажат от нанасянето на нови удари по обекти в Саудитска Арабия, заяви тази вечер говорителка на европейската дипломатическа служба. \"ЕС винаги се е придържал към мнението, че не съществува военно решение за конфликта в Йемен, поради което са необходими спешни мерки за деескалация\", подчерта тя. Великобритания е стигнала до заключението, че Иран е отговорен за нападенията срещу петролни съоръжения в Саудитска Арабия и ще обмисли участие в предвождана от САЩ мисия за засилване на отбраната на заливната монархия. Това каза пред журналисти на път за Ню Йорк британският премиер Борис Джонсън, предаде Асошиейтед прес. \"Ще работим с американските и европейските ни приятели, за да намерим решение за деескалация на напрежението в района\", каза Джонсън в самолета. Запитан дали Великобритания изключва всякакви военни действия, Джонсън каза, че страната ще разгледа внимателно предложението на САЩ за подпомагане на отбраната на Саудитска Арабия. Пентагонът обяви в петък, че ще изпрати още американски войски и оборудване за противоракетна отбрана в региона. \"Разбира се, ако ни помолят саудитците или американците да се включим, тогава ще помислим по какъв начин можем да бъдем полезни\", каза той. Джонсън каза, че ще обсъди с президента Хасан Рохани на среща в ООН действията на Иран в региона и казуса с няколко задържани от Иран хора с двойно гражданство.", "date": "2019.09.23", "title": "Саудитската петролна компания Арамко\nможе да се възстановява с месеци от нападенията"}
{"url": "https://www.24chasa.bg/novini/article/7669222", "text": "Все повече са българите зад граница и ние трябва да правим всичко възможно вие да бъдете не само духовно част от родината, но и да сте активни участници в обществено-политическите процеси в България. Това заяви президентът Румен Радев на среща в Ню Йорк с наши сънародници, които живеят и работят в САЩ. Това съобщиха от прессекретариата на държавния глава. В Генералното ни консулство държавният глава Румен Радев отбеляза Деня на Независимостта на България с представители на нашата общност в САЩ и ги поздрави с празника. Президентът припомни и друг съдбовен момент от историята ни – Съединението на страната ни, „подпечатано“ по бойните полета на Драгоман и Сливница с кръвта на масово завърналите се от чужбина българи. „Затова, когато българите зад граница ми зададат въпроса „Кога ще се оправи България, за да се върнем?“, ще им кажа: Заповядайте – борете се за България, тя е ваша родина“, отбеляза Румен Радев. По думите на президента, сънародниците ни зад граница трябва да имат право и възможност да участват в българската политика, което ще е стимул и да се върнат в родината си. Държавният глава призова за подкрепа за предложената от него законова промяна, даваща възможност на българи по рождение, придобили двойно гражданство в държави от ЕС и в развити демокрации като САЩ, Канада, Швейцария - да могат да се кандидатират за народни представители, президент и вицепрезидент – така, както е в болшинството от развитите страни. Изключително полезни за страната ни могат бъдат сънародниците ни зад граница с високо образование, престижни професии и опит, придобити в страни с много добре развити социални, политически и икономически системи, посочи президентът. България има нужда от непримирими хора и от необратимост на демократичните процеси, заяви Румен Радев. Президентът отбеляза, че недоволните българи са много, но те трябва да са и непримирими към лошо качество и към всички явления, които ни отдалечават от демократичните процеси. По думите на държавния глава, за да бъде България достоен член на европейското семейство, трябва да има много по-голяма свобода на медиите, върховенство на закона, прозрачни, отчетни и отговорни институции, и най-вече активно гражданско общество, овластено да осъществява по-голям контрол и участие в управлението на страната, заяви президентът във връзка с интереса на българите зад граница за условията на живот в родината. Най-важното за позитивните промени в България не е само размерът на инвестициите и еврофондовете у нас, а в какво те биват влагани. България се развива, въпросът е каква е скоростта и посоката на промяната й, заяви Румен Радев и допълни, че за разлика от редица други държави от бившия социалистически блок, България не е член на Шенген и Еврозоната, все още е под мониторинг за върховенството на закона, няма стратегически инвеститори. На срещата държавният глава призова сънародниците ни да бъдат по-активни и по-сплотени, за да формират своя организация, призната на федерално ниво. „Това ще консолидира още повече българската общност, което е предпоставка да се решат някои въпроси като откриване на директна въздушна линия между България и САЩ, за отпадане на визите“, посочи президентът. „Отмяната на визите ще бъде знак, че съответства на стратегическите ни отношения със САЩ - отношения на съюзници, партньори и приятели. Така го разбирам аз и това трябва да стане факт“, заяви президентът и посочи, че България изпълнява всички критерии, залегнали по Програмата на САЩ за безвизови пътувания с изключение на едно условие - големият брой откази на визи на български граждани. За последните десетилетия българската общност в района на Ню Йорк расте непрекъснато – това са активни и образовани хора, с уважавани професии, посочи Румен Радев. Държавният глава даде висока оценка за усилията на нашите сънародници в САЩ за запазване на българската идентичност, българския език, култура, фолклор, традиции, особено сред младежите. Напълно разбирам стремежа за културен център в Ню Йорк, който да се превърне в естествено средище на нашата общност тук, въпрос на средства е, но каузата си струва. Българите в САЩ са вече почти половин милион, а броят на служителите на посолството и на консулствата не е нараснал, заяви президентът и изрази надежда да се осигурят средства тази диспропорция да се промени, за да получават сънародниците ни добри административни услуги. Президентът Румен Радев е в Ню Йорк за участие в 74-ата сесия на Общото събрание на ООН. Днес той ще участва в Срещата на най-високо равнище по въпросите на климата. По-късно през деня по покана на президента на САЩ българският държавен глава ще вземе участие и в събитие на високо равнище за защитата на религиозните свободи, организирано и модерирано от Доналд Тръмп.", "date": "2019.09.23", "title": "Президентът към сънародници в САЩ: Върнете се и се борете за България (Видео)"}
{"url": "https://www.24chasa.bg/novini/article/7669233", "text": "Изясняват се причините и обстоятелствата около инцидента. По случая е образувано досъдебно производство.", "date": "2019.09.23", "title": "Пешеходец загина край варненското летище"}
{"url": "https://www.24chasa.bg/novini/article/7669240", "text": "Имах високо кръвно и реших да потърся кардиолог. Попаднах на д-р Петър Лазов, който веднага ме попита дали имам болки в гърдите. Поиска да ми направи коронарография, аз му отговорих, че вече имам такава и съм в прекрасно състояние. Това разказа пред   възрастен мъж, жертва на кардиолога, поставял стентове на здрави пациенти и взимал 57 хиляди лева заплата. „През април 2017 година имах високо кръвно налягане и реших да потърся кардиолог, за да направи изследвания. Попаднах на д-р Лазов. Той ме попита дали имам болки в гърдите, аз му отговорих, че нямам болки. Пита ме дали се изпотявам, аз му казах, че не се изпотявам. Тогава ми каза, че трябва да се направи коронарография. На следващия ден ми направи такава и без да ме пита ми е сложил накриво стент. Докато го слагаше 7-8 пъти се опита. Той направи още 1-2 проби, а след това каза, че не могат да станат нещата, защото кръвоносните съдове били много широки. Аз бях в стресово положение. След това ми каза, че ще ме пратят на байпас в София, в частна болница”, разказа мъжа, потърпевш от действията на пазардишкия хирург. След посещението си при д-р Лазов той се обадил на дъщеря му и с частна линейка е транспортиран до Правителствена болница. Там отново му е направена коронарография, а след това са му наместили стента. По-късно лекуващият лекар му казал, че въобще не е било необходимо да му бъде поставен такъв. Впоследствие станало ясно, че животът му е бил на косъм при транспортирането от Пазарджик до София. „Възмутен съм безкрайно много. Ако има правосъдие, този човек трябва да бъде осъден”, заяви пациентът.", "date": "2019.09.23", "title": "Проговори пациент със стент, поставен без нужда от хирурга с 57 хил. лева заплата"}
{"url": "https://www.24chasa.bg/novini/article/7669266", "text": "Президентът на САЩ Доналд Тръмп и индийският премиер Нарендра Моди се срещнаха на стадион в щата Тексас, демонстрирайки единството между двете най-големи демокрации в света, въпреки търговските напрежения, предаде Асошиейтед прес. Тръмп не акцентира върху търговските спорове, а подчерта ръста на износа на САЩ за Индия и милиардите долари, които Делхи харчи за американска военна техника, както и съвместните военни учения. \"Индия никога досега не е инвестирала в САЩ, както прави днес\", подчерта американският президент. \"Ние правим същото в Индия\", добави той на митинга в Хюстън под надслов \"Привет, Моди!\", предава БТА. Около 50 000 американци от индийски произход присъстваха на срещата между двамата държавни глави. Събралите се скандираха \"Моди! Моди! Моди!\", когато той излизаше на сцената. Индийският премиер нарече Тръмп \"мой приятел, приятел на Индия, велик американски президент\", който е решен твърдо \"да направи Америка отново велика\". \"Когато го срещнах за пръв път, той ми каза \"Индия има истински приятел в Белия дом\", подчерта Моди. \"Г-н президент, тази сутрин в Хюстън можете да чуете пулса на това велико партньорство\" между двете най-големи демокрации в света. Тръмп заяви, че Моди го е поканил на митинга в Хюстън под надслов \"Привет, Моди!\", една от най-големите срещи на индийската диаспора в историята, когато са срещнали във Франция миналия месец. \"Обичам Индия\", заяви президентът на САЩ пред медиите, обяснявайки решението си да се срещне с Моди за трети път в рамките на три месеца. Очаква се двамата лидери да се срещнат отново във вторник в кулоарите на заседанието на Общото събрание на ООН. Очаква се тогава Тръмп да се срещне и с пакистанския лидер Имран Хан. Президентът на САЩ добави, че връзките между САЩ и Индия се разширяват, но напрежението свързано с търговския излишък със САЩ остава. \"Разговорът, който имах, беше предимно поздравителен, предимно за корупцията, цялата корупция, която е налице\", каза Тръмп. \"Беше предимно фактът, че не искаме наши хора като вицепрезидента Байдън и сина му да допринасят за корупцията, която и без това съществува в Украйна\", заяви той. \"Украйна има много проблеми\", каза Тръмп. \"Новият президент казва, че ще може да отърве страната от корупцията, а аз казах, че това би било прекрасно. Имахме прекрасен разговор. Разговаряхме за много неща\", заяви той. Според източник, запознат с разговора от 25 юли, Тръмп призовал Зеленски да разследва сина на бившия американски вицепрезидент Джо Байдън - Хънтър Байдън, който работел за украинска газова компания. Джо Байдън е водещ кандидат за номинацията на демократите за президентските избори в САЩ през 2020 г. Тръмп отново настоя, че не е казал \"абсолютно нищо нередно\" на Зеленски, и описа разговора като \"отличен\". Председателят на комисията по разузнаване на Камарата на представителите на Конгреса на САЩ Адам Шиф каза, че ако се установи, че Тръмп е оказал натиск върху Зеленски, за да разследва Джо Байдън, тогава единствената възможност ще бъде импийчмънт, посочва Ройтерс. \"Ако президентът по същество спира военна помощ, като същевременно се опитва да сплашва чуждестранен лидер, за да направи нещо незаконно, да предостави компромати за негов противник по време на кандидат-президентска кампания, тогава това може да е единственото средство, равностойно на злината, която представлява това поведение\", заяви демократът Шиф. Процедурата за импийчмънт, която започва в Камарата на представителите, може да доведе до отстраняване на президента от длъжност, но демократите биха се нуждаели от подкрепата на републиканците, които имат мнозинство в Сената. Разговорът на Тръмп със Зеленски е в центъра на засилваща се битка във Вашингтон. Според медийни информации Тръмп настоял Зеленски да разследва дали Джо Байдън е злоупотребил с поста си на вицепрезидент, за да заплаши да спре американска помощ, ако не бъде уволнен прокурор, проучвал газова компания, за която работел синът му Хънтър. Байдън потвърди, че е поискал прокурорът да бъде уволнен, но отрече това да е било с цел да помогне на сина си. Той каза, че американското правителство като цяло, Европейският съюз и други международни институции също са поискали прокурорът да бъде уволнен заради слаби резултати в борбата с корупцията. Държавният секретар на САЩ Майк Помпейо заяви, че Байдън би трябвало да бъде разследван, ако се докаже, че неподходящо се е намесил, за да защити сина си от разследване в Украйна. Турският президент Реджеп Тайип Ердоган разговаря по телефона с президента на Съединените щати Доналд Тръмп, съобщи НТВ, позовавайки се на Дирекцията по комуникации в турското президентство. Тема на разговора са били двустранните отношения и регионални въпроси. Ердоган е в САЩ за участие в Общото събрание на ООН. Тръмп същевременно е на обиколка във връзка с кампанията за преизбирането му през 2020 г., посочи турското президентство.", "date": "2019.09.23", "title": "Тръмп и Моди демонстрираха единство въпреки търговските спорове"}
{"url": "https://www.24chasa.bg/novini/article/7669237", "text": "Мъж скочи от блок в Благоевград и загина на място. Инцидентът станал тази сутрин. Жители на блок 37 в жк \"Запад\" видели тялото на земята пред входа и повикали полиция и линейка.  Починалият е 62-годишният шеф на дупнишката популярна каса Георги Близнаков. На място е пристигнала съпругата му Ивона.   Районът е ограден с полицейски ленти. Криминалисти разпитват живеещите в блока, но те твърдят, че не познават човека. Жена обаче обяснила, че го е забелязала да влиза във входа. Предполага се, че е скочил от отворения прозорец на седмия етаж на стълбището.", "date": "2019.09.23", "title": "Дупнишкият фараон Георги Близнаков скочи от блок в Благоевград, загина на място (Снимки)"}
{"url": "https://www.24chasa.bg/novini/article/7669862", "text": "След 30 години БСП може да направи исторически пробив в София, но трябва да бъдем умни. Това каза лидерът на БСП в столицата Калоян Паргов. Водачът на листата на социалистите в София обясни, че формулата граждански кандидат за кмет на града, подкрепен от БСП, дава възможност за разтваряне на ветрилото. \"От 30 години в София господства дясната политика, неолибералният модел на управление, коментира Калоян Паргов по време на разговора си с Явор Дачков в предаването \"Гласове\" по БСТВ. - Всички виждаме той до къде доведе града ни. Ако ние се държим егоистично към нашия кандидат, няма да можем да дадем възможност на онази част от обществото, която иска промяна, да го припознае. Казвам това предвид нагласата към БСП в София. Това е наш голям проблем\". Лидерът на БСП в столицата добави, че за разлика от десните, социалистите са по-широко скроени. \"В предишни местни избори на балотажите за районни кметове сме подкрепяли не един и двама десни кандидати, които са печелили - в \"Лозенец\", във \"Витоша\", в \"Красно село\", в \"Средец\", в \"Оборище\", припомни той. - За съжаление, от другата страна е чугунена работа. Десните трудно преглъщат егото си. Трудно им е да подкрепят някого, за да може да се промени нещо. Надявам се, да се разчупят с кандидат като Манолова на балотажа\". Калоян Паргов за пореден път отбеляза, че лавото е консолидирано, а това е един от основните фактори за успех. \"Три са важните условия, за да може БСП да се представи добре на избори, продължи той. - И всичките се събират в думата консолидация. Консолидация на партията - да няма дрязги между нас. В София това е факт. Консолидация на лявото - видяхте, че АБВ, Д-21 и по-малки социалдемократически партии подкрепиха Мая Манолова още за първи тур. И консолидация на онази част от обществото, която иска промяна. Вижте какво става с дясното. Те се разделиха на 4. ГЕРБ и СДС стоят зад Фандъкова, Демократична България си има кандидат, Спаси София - също, а една група десни, която разтваря ветрилото към центъра, подкрепи Мая Манолова. Всички, искащи промяна на модела на управление на ГЕРБ, който господства вече 10 години, трябва да припознаят един такъв кандидат. Този кандидат излиза от рамките на чисто партийна кандидатура\". Калоян Паргов обясни, че е нормално партийните членове да се вълнуват. \"Но нека да е ясно, че БСП сама в София към този момент не може да спечели избори, заяви той. - БСП има нужда от съюзници. Този въпрос от 30 години тормози партията и тежи като воденичен камък. За да осъществим историческия пробив след вече 30 години, трябва да работим умно. Мая Манолова е известна в нашите среди, все пак тя произлиза от БСП. Целта ни за предстоящите избори е да дадем възможност на всички софиянци, без да имат предубеждения, да гласуват за различен модел на управление на града като подкрепят Мая Манолова. За първи път ще го кажа - имаше два варианта за нашия кандидат. Първият беше да повторим модела с президента Румен Радев - чисто граждански кандидат да бъде издигнат от БСП. Избрахме втория - да използваме естествената притегателна сила на националния омбудсман, като я издигне инициативен комитет, а БСП я припознае и я подкрепи\". Лидерът на столичните социалисти призова опонентите на предстоящите местни избори за позитивна, честна и прозрачна капания. \"Оценяваме усилията на кмета Фандъкова през последните 10 години. Тя, каквото можа - направи. Може да бъде и по-добре. Ние имаме решение за това\", завърши Калоян Паргов.", "date": "2019.09.23", "title": "Калоян Паргов: БСП може да направи исторически пробив в София, но трябва да бъдем умни"}
{"url": "https://www.24chasa.bg/novini/article/7668577", "text": "Близо 86 млн. лева са направените инвестиции в Горна Оряховица за 4 г. Успяхме реално за променим облика на града, а такива големи финансови вложения не са постъпвали в общината за предходните 25 г., заяви кметът инж. Добромир Добрев в края на втория си мандат. Реализираните Малко над 5 млн. са осигурени от Предприятието за управление на дейностите по опазване на околната среда (ПУДООС). Получените трансфери от общината по програми за временна заетост са малко над 700 хил. лева, а програма “Красива България” и Националният доверителен екофонд са финансирали проекти за близо 900 хил. лева. Средствата за енергийна ефективност на многофамилни жилищни сгради са в размер на 16,6 млн. лева. Направените капиталови разходи от общината за изграждане и ремонт на различни обекти са близо 42 млн., посочи Добрев.   “В началото на втория ми мандат - една програма, която беше наситена с много обекти, дейности и проблеми за решаване. С опит и екипност показахме, че можем да се справим”, каза кметът. За периода на управление от 2011 до 2019 г. бюджетът на община Горна Оряховица е нараснал с близо 17 млн. лева от 19 986 100 лв. през 2011 г. на 36 986 713 лв. към настоящия момент. “Всяка година получаваме близо 5 млн. лева трансфери. Добрата работа община - правителство оказва ефект в полза на гражданите”, анализира Добрев. Той открои сред най-значимите проекти модернизирането на градската среда, подобрената инфраструктура, стабилизирането на общинската болница и превръщането ѝ в конкурентно здравно заведение. Инвестиционната програма на община Горна Оряховица, която е на стойност 20 млн. лева и се изпълнява по Оперативна програма “Региони в растеж”, е реализирана близо 80%. Отделно са изпълнени проекти по програмите “Развитие на човешките ресурси”, “Добро управление”, “Околна среда”, “Еразъм” и много други, с които общият размер на средствата от реализираните проекти за периода 2011-2019 г. е 36 379 000 лв., показват данни.   “Най-видимият и одобряван от жителите на града проект е Заедно с обновяването на парк “Детски кът” приложихме цялостна концепция за промяна на централната градска част, която се отчита като значима. Наши съграждани, които се връщат в Горна Оряховица след години, оценяват положително новата визия. Естествено, винаги има забележки, но колегите ежедневно правят проверки и се стремят да отстраняват всеки проблем”, каза Добромир Добрев. Кметът отчете сериозен напредък и по отношение на подобряване на подземната инфраструктура. Изграден е 3-километров водопровод в кв. “Гарата”. “Това беше жизненоважно за жителите на този район.Осигурихме захранването на 200 домакинства с вода от яз. “Йовковци”. В квартала около парка “Градска градина” се реализира частична подмяна на водопреносната мрежа. В ход е подмяната на колектори в централната градска част, което ще разшири жилищната зона откъм местностите Бабенец и Чуруковец. В тези райони има голям строителен интерес”, каза кметът. Сред големите постижения на мандата той посочи реконструкцията на ул. “Иван Момчилов”, която е една от основните пътни артерии в Източната промишлена зона на града. Със средства от ПУДООС се по улицата. Участъкът, осигуряващ достъп до базите на десетки фирми, е напълно преасфалтиран, изградени са тротоари, ново улично осветление. “В следващите 10-15 г. тази улица няма да има нужда от ремонт, по нея вече върви и градски транспорт”, припомни инж. Добрев. Над 2 пъти се е увеличил обемът на рехабилитираните и изкърпени улици. Обобщените резултати показват, че за мандата са изкърпени и цялостно асфалтирани близо 144 хил. кв. м пътна мрежа за малко над 4,6 млн. лева.   “Парите, вложени в тази дейност, са в пъти повече от вложените в предишни мандати”, изчисли кметът. Той припомни, че отсечката между Горна Оряховица и Велико Търново през Арбанаси бе цялостно ремонтирана и че в момента тече основен ремонт на пътя Поликраище-Елена от селото до табелата на Горна Оряховица. в Горна Оряховица. “За останалите само 1 училище и 2 детски градини сме кандидатствали с проекти, очакваме одобрение и те да бъдат санирани и преобзаведени”, анонсира Добрев. Програмата за енергийна ефективност на жилищни сгради от много хора бе приета скептично. Но днес дори песимистите агитират за включване в нея, показват наблюденията на кмета. Досега са санирани 14 панелни блока в града по Националната програма за енергийна ефективност. Още 3 кооперации предстои да променят своя облик. Те ще бъдат санирани по ОП “Региони в растеж 2014-2020”. Така ще се подобри жизнената среда на 62 домакинства. Кметът отчете отлични резултати и в политиката на местната власт да превърне общинската болница в модерно и конкурентно лечебно заведение. “Не само не закрихме болницата и не я приватизирахме, както се говореше, а инвестирахме близо 800 хил. лева общински средства за обновяване на отделения и закупуване на медицинска апаратура. Толкова пари в лечебното заведения не са влагани в последните 30 г. Горди сме, че болницата е на печалба за шестмесечието и че нашите медицински сестри са с най-високите заплати спрямо колегите им от останалите общински болници”, каза Добромир Добрев. Той изброи младежките и социалните политики, културата, спорта. Общината има редица готови проекти за благоустройство, подобряване на чистотата на въздуха, инфраструктура, които чакат реализация през следващия управленски мандат. Най-важното според кмета е в Горна Оряховица да бъдат привлечени високотехнологични инвеститори, които да развиват бизнес и да дават високи заплати, за да може младите хора да се завърнат в родния си град.", "date": "2019.09.23", "title": "Кметът инж. Добромир Добрев: 86 млн. лева инвестирахме в облика на Горна Оряховица - най-много от 25 г. насам"}
{"url": "https://www.24chasa.bg/novini/article/7669286", "text": "Първо нападение в Турция на риба балон е било регистрирано в курортния град Анамур, окръг Мерсин, съобщава турската частна телевизия НТВ. Рибата е откъснала безименния пръст на лявата ръка на осемгодишно момиче, което отишло заедно с родителите си на плаж. Според разказа на бащата пред в. \"Миллиет\" това е станало в плитчините, където морската вода достигала едва до кръста на детето, предава БТА. Рибите балон са ендемичен вид за Червено море и Индийския и Тихия океан, но с климатичните промени някои видове са достигнали и до Средиземноморието през Суецкия канал, посочва телевизията.", "date": "2019.09.23", "title": "Риба балон откъсна пръст на ръката на дете в Турция"}
{"url": "https://www.24chasa.bg/novini/article/7669294", "text": "Евентуален Брекзит без споразумение би имал катастрофални последствия, предупредиха водещи европейски автомобилопроизводители, цитирани от Асошиейтед прес и Ройтерс. Европейски и национални групи на автомобилопроизводителите, включително британската асоциация на производителите и търговците от автомобилния сектор, предупредиха, че в случай на Брекзит без споразумение върху автомобилите и микробусите ще бъдат наложени мита и такси според правилата на Световната търговска организация, които ще струват на производителите и потребителите 5,7 милиарда евро. Брекзитът \"не е само британски проблем\", заяви Кристиан Пежо, председател на френската организация на автомобилопроизводителите. Както изнасящите към Великобритания, така и произвеждащите автомобили на нейна територия, \"неизбежно ще бъдат засегнати негативно\", предава БТА. \"Краят на безпрепятствената търговия ще доведе до вредни последствия за модела на действие на индустрията\", предупреждава изявлението. \"Само във Великобритания, цената на една минута спиране на производството се равнява на 54 700 евро\", добавиха те. Британската автомобилна индустрия е почти изцяло собственост на чуждестранни фирми и е изключително уязвима, защото зависи от заводи, собственост на германски, френски и японски производители, отбелязва Ройтерс.", "date": "2019.09.23", "title": "Eвропейски автопроизводители: Брекзит без споразумение би имал\nкатастрофални последствия"}
{"url": "https://www.24chasa.bg/novini/article/7669213", "text": "Това е голямо богатство, Нанси! \"А в Маноле ходи ли на кулата\", попита Борисов Нанси Шилър и я увери, че след една година тя ще бъде археологически обект на световно ниво. Навсякъде премиерът е плътно придружаван от областния управител и кандидат за кмет на Пловдив от ГЕРБ Здравко Димитров.  От базиликата пеша те се отправиха към реновирания централен площад на Пловдив. Минаха през ремонтирания транспортен подлез на ул. \"Гладстон\". По стълбите се изкачиха на съвременния площад. \"Здравей, наборе! Как си\", махна към работник от близка сграда Борисов.  \"Тук всичко ще е с кафенета и хората ще могат гледат към останките от северния вход на древната агора\", разказваше на премиера кметът Иван Тотев. Следващата спирка бяха западните пропилеи от древния площад. На тях са издигнати антични колони, запазена е автентичната настилка на улиците от І век, както и останките от някогашните магазини. \"Тук идвахме в началото на разкопките\", спомни си Борисов и няколко минути съзерцаваше експонираните антични находки. \"Нанси, харесва ли ти площадът\", обърна се той към шефката на \"Америка за България\". Тя отговори, че за първи път била в Пловдив през 1996. Но за последните 10 г. промяната била забележителна. На път за новата галерия на ул. \"Гладстон\" млада майка си провикна. \"Г-н Борисов, моля ви за една снимка със сина ми. Трифоне, бързо ела\", каза тя на 8-годишното си дете. Момчето тутакси дотърча и застана до премиера. \"Ела и при кака си Нанси да се снимаш\", рече Борисов на малкия Трифон. През това време майка му беше на седмото небе. Последва върволица от майки, които също искаха да се снимат с премиера. Те го съпроводиха до самата галерия и дори влязоха в нея да го чакат. Турът на Борисов включваше около 700 метра пеша. \"Тази галерия на пловдивските художници ли е\", попита министър-председателят. И припомни, че е изградена с пари от държавата. 4,2 млн. лева е инвестицията. След като разгледа част от изложбата \"Минимализмът в българската живопис\", Борисов благодари на Нанси Шилър и на шефа на борда на \"Америка за България\" Крис Малтън. \"Дали сме милиарди за американски изтребители. Но в същото време дружбата ни със САЩ върви не само по линията на военните бази. За радост с тях правим и неща, които най-много ми харесват, свързани с археологията, историята и културата\", каза министър-председателят. И припомни, че реставрацията на базиликата в Пловдив се финансира от \"Америка за България\", общината и държавата. \"Пловдив е от малкото стари живи градове в света, легнал върху такава богата история - допълни Борисов.  - Някой може да ни упрекне, че сме тук заради изборите. Не, това идване беше планирано. След дни ще дойдат всички посланици в базиликата, а ние тогава ще сме в Корея\". Премиерът изброи, че на много места в България вървят мащабни археологически проучвания. И назова Петрич, Търговище, Провадия, Перперикон. \"България ще стане като Италия и Гърция, които печелят от античното си богатство. Ще използваме контактите на \"Америка за България\" да промотираме страната и да привличем повече туристи\", отбеляза той. Борисов цитира Урсула фон дер Лайен, която била поразена от римските катакомби в църквата \"Света София\". \"Бойко, ние не ви познаваме\", възкликнала тя. \"В Америка като питаш за България, ще кажат: \"Стреляли по папата\". А това не е така. За съжаление не ни познават в най-добрата светлина\", заключи  министър-председателят. Крис Малтън го увери, че светът ще научи повече за България и то положителни неща. След пешеходния тур из забележителностите в центъра на Пловдив Борисов отиде да открие Есенния технически панаир.", "date": "2019.09.23", "title": "Борисов ахна от мозайките на Голямата базилика в Пловдив (Обновена, Видео)"}
{"url": "https://www.24chasa.bg/novini/article/7657908", "text": "София е привлякла повече от половината чуждестранни инвестиции в България. Те са 12,2 млрд. евро, или 9200 евро на човек, което е 3 пъти повече от средното за страната. Данните са от края на 2017 г., за която е излязла последната официална статистика. Голяма част от инвестициите са насочени към сектори с висока добавена стойност. Затова столицата насърчава развойни проекти в сферата на биотехнологиите, креативните индустрии, производството и технологиите за устойчиво градско развитие. Според последната класация на FDi Intelligence “Глобалните градове на бъдещето” и на 9-о по отношение на благоприятност на бизнес средата сред големите глобални градове. Столицата е усвоила близо 1/3 от разпределените фондове по оперативните програми или средно по 2700 лв. на човек. Към средата на 2018 г. изплатените по европроекти средства за двата програмни периода са 3,613 млрд. лв., става ясно от бизнес справочника за тази година на Столичната общинска агенция за приватизация и инвестиции. Средната заплата в София продължава да надвишава средното заплащане за страната с близо 34%, като доближава средните европейски нива. По-голямата част от трудоспособните софиянци - 51%, имат висше образование. Броят на висшистите се е увеличил значително спрямо 2011 г., когато е бил 40%. Очаква се тази тенденция да продължи, не само защото София е градът с най-голям брой студенти в България, но и защото е притегателен център за възпитаници на университети от други градове в страната и чужбина. Според допитване, проведено сред населението между 19 и 34 г., Най-често срещаните комбинации са английски и руски, следвани от английски и немски. От 2003 до 2017 г. работната сила се е увеличила с 26%, или общо 147 100 души. София се нарежда на 28-о място от общо 283 европейски региона, включени в Индекса за работни позиции, изискващи интелектуална дейност, за 2018 г., с 89,6 заети в сферата на знанието на всеки 1000 лица. Столицата все повече се възприема като алтернатива на лидера Братислава, която има най-висока концентрация на работни позиции на знанието в Европа. По данни на Столичната общинска агенция за приватизация и инвестиции средната брутна годишна работна заплата в София за 2017 г. достига 17 199 лв., или 8 793, 71 евро. София произвежда 40% от брутния вътрешен продукт на България, или 40,13 млрд. лв., и 1/3 от износа на държавата. В последните години, икономиката на София се развива с темпове, по-бързи от средните за ЕС. Това се дължи предимно на високия износ и увеличеното крайно потребление. От 2000 г. до 2017 г. инвестициите в София с натрупване са 12,2 млрд. евро, или 50% от преките чужди инвестиции в България. София заема 94-о място сред най-умните и подготвени за бъдещето градове в индекса Smart Cities 2018. Той включва 500 града и оценява степента на внедряване на технологии за интелигентни градски решения - системи, следящи нивата на замърсяване, трафика, употребата на енергия и др. Друго предимство на столицата е, че има една от най-високите средни скорости на интернет в Европа и света за сваляне и качване с 24 и 15 mbps, регистрирани през септември миналата година. ,  С 253 млн. лв. са се увеличили приходите на Столичната община в периода 2012 - 2018 г., без да се увеличават местните данъци. Това се дължи на по-високата събираемост и контрол, като дори тази година има намаление на данъка за колите, съобщи зам.-кметът по финанси на София Дончо Барбалов. “Очакваме за поредна година да изпълним 100% планираните приходи - 735 млн. лв. Сега те са 61% от заложеното. Успехът в реализирането на бюджета се отразява на рейтинга на София, който беше потвърден за пореден път от “Стандард енд Пуърс”. За последните 7 г. рейтингът на столицата е равен на този на държавата и е максимално високият, който община може да има”, уточни Барбалов.  От началото на годината до края на юли приходите в бюджета са 454,4 млн. лв., което е с 5 млн. лв. повече от 2018 г. Постъпленията от данък сгради са 83 млн. лв., или почти 76% от годишния план, и са с 3,5 млн. лв. повече в сравнение със същия период на 2018 г. При данъка за придобиване на имущество по възмезден начин приходите са 65,7 млн. лв., което е 49% от предвиденото. 72,5 млн. лв. са платените данъци върху автомобилите, или 70% от годишния план.  “Намалението е заради промяната на данъчните ставки и въведените преференции за превозните средства, които са с по-висок екостандарт Евро 5 и Евро 6. Така данъците за новите автомобили вече са намалени. София е с най-ниското ниво на този данък, което законът разрешава”, уточни Барбалов. Приходите от общински такси към края на юли са с над 10,4 млн. лв. повече от 2018 г. Общо от такси постъпленията са 186,6 млн. лв. В тях влизат и строителните разрешителни, от които приходите са 7,1 млн. лв. За същия период на 2018 г. са събрани 6 млн. лв. от разрешения за строеж. Увеличението показва, че градът продължава да се развива, смята Барбалов.", "date": "2019.09.23", "title": "9200 евро на човек са чуждите инвестиции в София"}
{"url": "https://www.24chasa.bg/novini/article/7669638", "text": "Вече пет години без френско сирене, полски ябълки и испански домати: през август 2014 Русия забрани вноса на месо, риба, зеленчуци, плодове, мляко и млечни продукти от ЕС и други страни като контрамярка на западните санкции, наложени на Москва заради руската агресия в Украйна. В тази забрана Путин съзря шанс за Русия. Миналия декември той обяви, че това е дало безпрецедентен тласък на родното земеделие, а продажбите на вътрешния пазар се били увеличили 16 пъти, пише  . И наистина - в търговската мрежа вече се предлагат много повече руски хранителни стоки, посочва по темата \"Франкфуртер алгемайне Цайтунг\" (ФАЦ). Някои от тях са с добро качество, като краставиците, морковите и червеното цвекло. Карфиол и броколи Русия внася междувременно от Иран и Ливан, ябълки - от Крим или Южна Америка, хубавите, скъпи домати идват от Азербайджан, а по-обикновените са руско производство.Преди година Русия наложи забрана за внос на хранителни продукти от Запада. Много руснаци се гневят на този ход: те са принудени да плащат по-високи цени за по-ниско качество. Други обаче подкрепят линията на Кремъл. При млечните продкути първоначално беше регистриран дефицит. Но впоследствие на пазара се появиха руски имитации на сирената Гауда и Пармезан. Основната им съставка обаче е палмово масло, тъй като Русия произвежда твърде малко мляко. Така производителите поддържат сравнително ниски цени на продуктите. Качеството им обаче е по-ниско, посочва ФАЦ. \"Мисля, че през тези пет години се промениха доста неща. Много от руските земеделски производители използваха санкциите, за да подобрят собствената си продукция\", казва председателят на Руския съюз на млечните производители \"Союзмолоко\" Щефан Дюр, цитиран от германската телевизия n-tv. Въпреки увеличеното собствено производство, експертите не потвърждават очакванията за пробив в земеделието. Едно проучване на консултантската компания KPMG, цитирано от ФАЦ, неотдавна показа, че след 2014 година единствено млечната промишленост се е разрастнала повече, отколкото ако не бяха въведени контрасанкциите. Що се отнася до месопреработвателната промишленост, в годините преди ембаргото тя е нараствала повече, отколкото след това, се казва в студията. Според изследователи от Московския държавен университет \"Ломоносов\", не забраната за внос на хранителни стоки, а девалвацията на руската рубла през 2014 година е основната причина за драстичния спад на вноса до 2016 година. След като през 2017 рублата започна постепенно да се възстановява, вносът на хранителни продукти отново тръгна нагоре - макар и от страни, които не бяха засегнати от руските контрасанкции. Така например през 2017 Русия е внесла значително повече телешко месо, отколкото преди 2014 година. Като цяло обаче след 2014 Русия е повишила степента на самозадоволяване с месо до 93% от потребностите си, става ясно още от доклада на KPMG. При зърнените култури страната покрива със собствено производство дори 99% от нуждите си, а при захарта - 95%. Както преди ембаргото, така и днес Русия продължава да изнася зърнени и маслодайни култури. Всички останали продукции обаче не са конкурентни на международния пазар. Затова не е много ясно как Русия ще постигне зададената от президента Путин цел - до 2024 да се удвои износът на руска земеделска продукция, пише ФАЦ. Големият губещ от санкциите на Путин е руският потребител, четем на сайта на n-tv по същата тема. Гражданите са недоволни от растящите цени на хранителните стоки - при запазващо се или при някои дори спадащо ниво на доходите в страната. По данни на държавната статистическа служба \"Росстат\", месото и млечните продукти са поскъпнали с 30% през последните 5 години. Само за една година цената на яйцата и месото, вкл. птичето месо, се е увеличила с над 10%. Причината за поскъпването е липсващата конкуренция след въвеждането на вносното ембарго, посочва n-tv, цитирайки публикации в руските вестници \"Известия\" и \"Независимая газета\". Понеже вече нямат конкуренция от Европа, големите руски производители могат да диктуват цените на пазара, уточняват двете издания. При по-евтините хранителни стоки производителите са възприели друга тактика: вместо да вдигат цените, те намаляват грамажа, подчертава ФАЦ и допълва, че не става дума само за повишаване на цените, но и за влошаване на качеството. Проучване на близък до властта социологически институт сочи, че 19% от руснаците смятат за грешка наложените контрасанкции срещу Запада - двойно повече, отколкото през 2016 година. Проф. Наталия Волчкова от Московското висше училище по икономика е изчислила, че от 2014 до 2016 година контрасанкциите са стрували на всеки руснак средно по около по 30 евро на година. Авторите на изследването от KPMG си обясняват поскъпването с голямата зависимост на руските производители: оборудването и техниката, както и посевите и фуражът основно се внасят отвън. А без държавните субсидии земеделският сектор изобщо не би бил печеливш. И ако вносното ембарго отпадне, много местни производства ще се окажат неконкурентоспособни - и най-вече това важи за руската млечна промишленост, посочват още експертите от международната консултантска компания.", "date": "2019.09.23", "title": "Русия: по-лоши храни на все по-високи цени"}
{"url": "https://www.24chasa.bg/novini/article/7669635", "text": "Президентът на Украйна Володимир Зеленски подписа закона за импийчмънт на държавния глава, одобрен от Върховната рада на 10 септември. Това сочи информация, поместена днес на сайта на украинския парламент, предаде ТАСС. Според документа, чийто вносител бе Зеленски, процедурата по импийчмънт започва по инициатива на парламентарното мнозинство. Образува се специална временна комисия, включваща депутати, специален прокурор и следователи. Въз основа на събрани данни тя подготвя заключения дали президентът е извършил държавна измяна или други престъпления. Изводите й се разглеждат на заседание на Върховната рада, предава БТА. След като вземе решение по повод обвинението, парламентът сезира Конституционния съд на Украйна, който се произнася дали е спазена процедурата за разследване, и Върховния съд, който решава дали действията на държавния глава наистина съдържат признаци на престъпление. Решението на парламента се приема с гласовете най-малко на три четвърти от общия брой депутати, посочен в конституцията.", "date": "2019.09.23", "title": "Зеленски подписа закона за импийчмънт на президента"}
{"url": "https://www.24chasa.bg/novini/article/7669663", "text": "Новите правила за чистотата на въздуха в големите градове в Белгия предвиждат скоро в страната да се движат само дизелови автомобили, произведени в последното десетилетие. Това сочат данни, представени в местни медии. В Брюксел от миналата година е в сила забрана за движение на най-старите дизелови превозни средства (автомобили, автобуси и камиони), за които няма стандарт, или които са произведени по стандарт Евро 1. От тази година в столицата бе забранено движението на дизелови автомобили от стандарта Евро 2, както и на бензинови без стандарт или с Евро 1. От началото на следващата година в града ще се движат само дизелови превозни средства по стандарт Евро 4 или по-нов. От 2022 г. за дизелите ще се изисква стандарт поне Евро 5, а от 2025 г. - поне Евро 6. След шест години се предвижда ограничаване на движението на бензинови автомобили от стандарт Евро 2, предава БТА. Във Фландрия бе ограничено движението на превозни средства по двата най-стари стандарта, а във Валония мерки ще бъдат въведени от 2023 година. Общините имат свободата сами да предлагат и въвеждат зони с ограничения за движението на по-замърсяващи превозни средства. Спазването на забраните се следи с камери, способни да разпознават регистрационните табели и свързани със съответните бази данни. Собствениците на \"забранени\" автомобили имат правото да влизат в зоните с ограничения в Брюксел до осем дни в годината и срещу билет от 35 евро на ден. На нарушителите се налага глоба от 350 евро, но за един автомобил не може да бъдат издавани повече от четири глоби годишно. За да се избегнат повече неприятности, белгийските власти изпращат предварително писмени предупреждения на собствениците на автомобили, обхванати от новите мерки. Налагането на глоби започва три месеца след влизането в сила на поредните ограничения. Според властите въздействието на мерките е видимо, а по-засегнати са дизеловите двигатели, защото те цапат десет пъти повече.", "date": "2019.09.23", "title": "Старите дизели изчезват постепенно от пътищата в Белгия"}
{"url": "https://www.24chasa.bg/novini/article/7669671", "text": "Учени от Калифорнийския университет разработиха устройство, което не се нуждае нито от светлина, нито от движение на турбини, за да генерира електричество, пише в. \"Дейли експрес\". По думите на главния конструктор Асуат Раман новият продукт може да работи и нощта, когато фотопанелите са неефективни. Разработката използва съвсем друг подход, като прилепва здраво към земята. През нощта почвата започва да излъчва обратно в атмосферата акумулираната през деня топлина. Този процес обяснява защо тревата често се покрива със слана рано сутринта, въпреки че околната температура е над точката на замръзване, предава БТА. Учените демонстрираха прототип на устройството, при което беше генерирана от изпусканата земна топлина 25 миливата електроенергия на квадратен метър. В разработката е използван пасивен охлаждащ механизъм, за да бъде задържана студена едната страна на термоелектрическия генератор с няколко градуса под околната среда. Другата се затопля от земното излъчване и разликата в температурите генерира електричество.", "date": "2019.09.23", "title": "Фотоволтаично устройство генерира ток и през нощта"}
{"url": "https://www.24chasa.bg/novini/article/7669688", "text": "Министърът на вътрешните работи Младен Маринов поздрави участниците в 37-ата годишна конференция на Европейската секция на Асоциацията на завършилите Националната академия на ФБР, съобщиха от пресцентъра на МВР. Мотото на форума е \"Обединени сме по-силни - регионален отговор на комплексните заплахи\". \"От една страна, България за първи път има възможност да домакинства това събитие, което е едно от най-значимите в дейността на асоциацията, а от друга - ценя високо истинския и неподправен професионализъм на хората, ангажирани в противодействието на престъпността, за чието изграждане значима роля има и Националната академия на ФБР\", каза Маринов. Приветствия в конференцията отправиха председателят на ДАНС Димитър Георгиев, заместник-директорът на ФБР - Джей Таб, Кевин Уингърсън - президент на Асоциацията на Националната академия на ФБР, и Илия Пулов - председател на европейската секция на Асоциацията на Националната академия на ФБР. Конференцията продължава до 25 септември с участието на над 270 делегати от правоохранителните служби на Съединените щати и Европа. Асоциацията на Националната академия на ФБР е международна организация, в която членуват около 18 000 служители на средно и ръководно ниво от правоприлагащите органи по света. Всеки от тях е завършил Националната академия на ФБР в Куонтико, Вирджиния, САЩ. Асоциацията е най-мащабната структура от професионални контакти в сферата на правоприлагането в света. В обученията участват служители от над 170 държави и над 7500 правоохранителни агенции. Обучението в Националната академия на ФБР представлява 10-седмичен професионален курс за служители на правоохранителните органи на САЩ и държави от целия свят. Програмата включва модули, посветени на разузнавателната дейност, тероризма, киберсигурността, криминално профилиране, криминалистика, поведенчески науки, лидерство в правоохраната и др. Всеки курс се състои от приблизително 220 участници.", "date": "2019.09.23", "title": "Министър Маринов поздрави участниците в конференцията на европейската секция на завършилите Националната академия на ФБР"}
{"url": "https://www.24chasa.bg/novini/article/7666971", "text": "Два месеца след като Доналд Тръмп стана първият действащ американски президент, стъпил, макар и за кратко, на севернокорейска земя, това направиха и български парламентаристи. Стоян Мирчев и Петър Кънев от БСП, Александър Иванов от ГЕРБ, Александър Сабанов от “Обединени патриоти” и Пламен Христов от “Воля” влязоха в историята като първата българска официална делегация в Северна Корея от демократичните промени насам. Визитата им бе по линия на групата за приятелство между парламентите на България и Корейската народно-демократична република. През лятото на 2007 г. Соломон Паси, тогава председател на външната комисия в парламента, направи визита на добра воля в Северна Корея. При завръщането си обясни, че посещението му е било съгласувано с основните участници в шестстранните преговори за обединението на Корейския полуостров. Посещението на Паси е било неофициално, а нашата делегация беше първата официална такава от времето на Тодор Живков насам, разказа Петър Кънев. Северна Корея е изключително интересна държава, а навсякъде ни посрещнаха изключително радушно, допълни той.   Докато бяхме там, вече бяха гостували и парламентаристи от Чехия, Франция и др. Новата политика на европейската администрация в Брюксел е за постепенно размразяване на отношенията, защото да капсулираш отношенията си с една държава, която търси изход от ситуацията, не е най-разумното. Затова мисля, че това посещение след 30 г. отсъствие беше един добър знак от страна и на България, и на Европа, за търсене на решения, коментира още Кънев. Българските депутати дори били заведени да видят прочутата демилитаризирана зона Панмунджом, където в началото на юли се състоя срещата на севернокорейския президент Ким Чен Ун и американския му колега Доналд Тръмп. “Силно ме впечатли това, че на нито една от срещите, които имахме там, и навсякъде беше изразено желание за ускоряване на преговорите с нея и със САЩ за т.нар. обединение на двата народа”, разказа Кънев. Беше крайно време да се възстановят контактите между България и Северна Корея, категоричен бе шефът на икономическата комисия. Всъщност и тази визита била на косъм от провал. На два пъти отлагана по различни причини от началото на мандата, тя бе осъществена едва в началото на септември. Делегацията ни беше приета изключително радушно и на най-високи нива, разказа Петър Кънев. Имали официални разговори в севернокорейския парламент, били приети от председателя на тяхната група за приятелство с България. Разговаряли със зам.-министъра на външните работи Ким Сон Гьонг, който само преди година е бил на работно посещение в България и е имал срещи в нашето министерство. Имахме разговори и в тяхната държавна агенция за туризъм. Странното беше, че тяхното желание за развитие на туризма е много голямо, защото все пак са една страна в доста по-различен режим на допуск на чужденци и на присъствие на чужденци в страната, разказа още Кънев. Изключително интересни бяха разговорите ни в министерството на икономиката - те проявиха а Северна Корея е изключително богата на полезни изкопаеми страна и има какво да се купи оттам. Но се уточнихме, че още преди падането на санкциите над Пхенян между двете министерства трябва да се установят контакти, за да сме подготвени за бърза реакция за стокообмен, когато ембаргото бъде отменено, обясни още шефът на икономическата комисия. Пиронът на визитата бил обаче срещата на българските депутати с един от първите мъже в странатна - Ри Су Йонг, който е зам.-председател на управляващата партия и ръководител на международния отдел. Вместо планираните 30 минути срещата продължила повече от час. Изключителен интерес и уважение имаше към нас, разказа Кънев. В Северна Корея говорят за България с много добри чувства. Подчертават основно това, че страната ни не е взела никаква рязка позиция да оплюва Северна Корея в проблемите ѝ с Южна Корея и САЩ. Имаме балансирана позиция на добро поведение, разказа Кънев. И сподели, че неслучайно само след броени дни българска правителствена делегация, начело с премиера Бойко Борисов, заминава за Южна Корея. На срещите на българските парламентаристи в Северна Корея пък навсякъде се отчитала хуманитарната помощ на страната и народа ни по време на Корейската война през 50-те години на миналия век и най-вече приемането на голяма група корейски деца сирачета, които са живели в България няколко години. Знаково нашите депутати подарили на домакините си снимка от посещение на Ким Ир Сен през 1956 г. в България, на която той е обграден от голяма група корейски дечица. Кънев е щастлив, че е имал шанса да се докосне до тази затворена за широкия свят държава. “Доста странно е всичко. имат много голяма вътрешна мобилна система, но тя е само за вътрешни нужди, без връзка с чужбина. Телевизията работи от 19 до 22 часа. Имат 1 или 2 програми. Интернет има само в хотела, в който българските депутати били настанени, и то само за чужденци. Но в същото време виждаш един млад народ, който работи много сериозно, разказа той. Не минало и без екшън. В два от 5-те дни, които българските депутати прекарали в Северна Корея, страната била ударена от изключително сериозен ураган, който нанесъл много големи щети, най-вече на зърнената реколта.", "date": "2019.09.23", "title": "Два месеца след Тръмп и български политици стъпиха в Северна Корея"}
{"url": "https://www.24chasa.bg/novini/article/7669702", "text": "Руският президент Владимир Путин възложи на правителството си да подпише споразумение с грузинската сепаратистка област Абхазия за руско финансиране с цел модернизация на абхазките въоръжени сили, предадоха ТАСС и ДПА. В указа си с днешна дата Путин уточнява, че споразумението ще се подпише след преговори на абхазката страна с руските министерства на външните работи и отбраната, предава БТА. Отношенията на Русия с Грузия остават обтегнати след войната от август 2008 г., която Грузия загуби за пет дни, отбелязва ДПА. Русия признава независимостта на грузинските сепаратистки области Абхазия и Южна Осетия. След войната с Грузия Русия разположи по една военна база във в двете области. Новият грузински премиер Гиорги Гахария заяви в реч пред парламента малко преди полагането си на клетва този месец, че руската окупация на грузинска територия е \"най-голямото предизвикателство, най-голямото зло\" за Грузия.", "date": "2019.09.23", "title": "Путин иска да модернизира въоръжените сили на грузинската сепаратистка област Абхазия"}
{"url": "https://www.24chasa.bg/novini/article/7669676", "text": "Почина проф. д-р Никола Георгиев Георгиев, големият литературен критик, структуралист, културолог, фолклорист, есеист, публицист и общественик. Той е доктор на филологическите науки с дисертация на тема „Цитиращият човек в художествената литература“ (1995), професор по теория на литературата в Софийския университет (1995). Ръководи  Катедрата по теория на литературата към Факултета по славянски филологии (1991 – 1995). Бил е лектор по български език и литература в университетите в Прага, Санкт Петербург, Залцбург, Кардиф, Лондон, Киев, Пенсилвания. Доктор хонорис кауза е на Пловдивския университет „Паисий Хилендарски“. Носител на Хердерова награда за литература (2000) и на Националната награда за литературна критика „Иван Радославов и Иван Мешеков“.", "date": "2019.09.23", "title": "Почина големият литературен критик проф. Никола Георгиев"}
