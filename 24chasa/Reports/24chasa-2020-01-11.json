{"url": "https://www.24chasa.bg/novini/article/8061617", "text": "Изискването да се прави задължителна биопсия, за да може касата да заплати скъпо, но единствено към момента успешно лечение на пациенти с хепатит С, отпадна. Това става ясно от стенограма на заседание на надзора на НЗОК от 23 декември. В нея шефът на касата д-р Дечо Дечев обяснява, че компаниите са пуснали т. нар. пангенотипни препарати и вече няма значение дали си тип 1, или 3, който преди се определял с биопсията, затова тя става безсмислена. Болестта може да се установи безболезнено чрез кръвни изследвания и ехография. Неудобството обаче е, че за да се приемат за валидни резултатите от подобно изследване, то трябва да се направи в болница със сертифицирана лаборатория за изследване на хепатит С. В момента има само две такива в България. ", "date": "2020.01.11", "title": "Без задължителна биопсия при изписване на съвременно лечение за хепатит С"}
{"url": "https://www.24chasa.bg/novini/article/8060894", "text": " Министърът в оставка Нено Димов остава в ареста, реши Специализираният съд. Един от аргументите е, че ако излезе на свобода, Димов може да повлияе на свидетелите, с които бил в йерархични отношения. Съдията Цветан Колев също така посочи, че задължение на държавата е да установи безпроблемно фактите около водната криза в Перник. Според съдията, Димов е съпричастен към престъплението, в което е обвинен. Съдът посочи още, че няма доказателства той да е делегирал права на своя заместник. Решението не е окончателно, то може да бъде обжалвано пред Апелативния специализиран съд. Пред журналисти прокурор Ангел Кънев заяви, че разпитите по делото продължават, включително е призован за разпит зам.-министърът на околната среда и водите Красимир Живков, както и други длъжностни лица. По думите му Живков е подписвал друга кореспонденция, а не тази за графиците и разрешенията за водоползване. Подписал е единствено изменение на графика за водоползване през ноември тази година. Адвокат Ина Лулчева посочи, че определението на съда е \"израз на безпомощност\". Тя обясни, че Димов е утвърждавал графиците за водоподаване на язовирите в цялата страна. \"Всички писма - по язовир \"Студена\" и по всички язовири - които са приложени по делото са подписвани от зам.-министъра, ресорен за водите, Красимир Живков\", каза още Лулчева. По думите й никой друг освен съответното ВиК дружество не може да заяви водоползване и то посочва какво е нивото на язовира, но до октомври не е било отчетено, че има проблем с язовира. Адвокат Лулчева заяви също, че според Нено Димов всички в министерството са си вършили работата и той няма основания да се съмнява по начина, по който те са правили това.", "date": "2020.01.11", "title": "Съдът остави в ареста Нено Димов (Обновена)"}
{"url": "https://www.24chasa.bg/novini/article/8061098", "text": "Земетресение с магнитуд 4,7 по Рихтер бе регистрирано днес в Мраморно море в района на община Силиври, окръг Истанбул, съобщи истанбулската сеизмологична обсерватория Кандилли, цитирана от турските телевизии СиЕнЕн-Тюрк и НТВ, предаде БТА. Земетресението е усетено и в Бургаска област. Трусът е бил на дълбочина 7 километра. Земетресението е било регистрирано в 16.37 ч. местно време (15.37 ч. българско време). По данни на Евросредиземноморския сеизмологичен център земетресението е било с магнитуд 4,8 по Рихтер. Засега няма информация за ранени хора и за нанесени материални щети. Десетки хора бяха ранени при силното земетресение с магнитуд 5,8 по Рихтер, станало на 26 септември 2019 г. край Силиври.                                                                                                                                                                                                                                                                                                                                ", "date": "2020.01.11", "title": "Трус от 4,7 изплаши Истанбул, усетиха го и в Бургаско (Обновена)"}
{"url": "https://www.24chasa.bg/novini/article/8061113", "text": "Президентката Цай Ингвен бе преизбрана днес начело на Тайван на фона на напрежението с Китай, който има териториални претенции към острова, съобщи Франс прес, цитирана от БТА. \"Тайванците показаха на света до каква степен обичат свободния и демократичен начин на живот, както и своята страна\", каза Цай в изявление пред журналисти, в което обяви победата си. Тя е кандидатка на Демократичната прогресивна партия, която е против сближаване с Китай. Нейният опонент от опозицията Хан Куоюй призна поражение. \"Обадих се на президентката Цай, за да я поздравя\", заяви той пред избиратели в град Гаосюн в южната част на Тайван. \"Тя спечели нов четиригодишен мандат\", добави Хан, който е кмет на Гаосюн и е кандидат на прокитайската партия Гоминдан. Встъпването й в длъжност ще бъде на 20 май. Цай печели 57,38 процента от гласовете, а Хан бе подкрепен от 38,41 процента от избирателите. Седемдесет и седем годишният ветеран на тайванската политика Джеймс Сун получи 4,21 процента, съобщи Централната избирателна комисия, цитирана от ТАСС.", "date": "2020.01.11", "title": "Цай Ингвен бе преизбрана за президент на Тайван"}
{"url": "https://www.24chasa.bg/novini/article/8061126", "text": "15 души са загинали при бомбената експлозия в джамия в югозападен Пакистан. Терористичната групировка \"Ислямска държава\" пое отговорността за нападението, предаде Асошиейтед прес, цитирана от БТА.  При взрива е загинал един високопоставен полицай и още 13 души. Ранените са 20. В градската болница е почитал от раните си още един човек, уточни шефът на полицията, като допълни, че има още двама пострадали в тежко състояние. \"Ислямска държава\" посочи, че самоубийственият атентат е бил насочен срещу афганистански табилани. Изявлението на групировката е публикувано в пакистански канал на \"Ислямска държава\" в платформата за размяна на съобщения Телеграм. Талибански говорител посочи в изявление, че членове на неговата групировка не са присъствали в джамията. Няколко групировки действат в провинция Белуджистан, включително сепаратистка.", "date": "2020.01.11", "title": "15 са загиналите при експлозията в джамия в Пакистан, ИДИЛ пое отговорността"}
{"url": "https://www.24chasa.bg/novini/article/8061141", "text": "Министерството на вътрешните работи на Северна Македония съобщи, че 62 мигранти са били открити снощи при проверка на два товарни влака, пристигнали в град Гевгелия от Гърция, съобщава МИА, цитирана от БТА. Първият влак превозвал 42 мигранти: 38 мароканци, двама сирийци и двама алжирци. Мигрантите били открити при полицейска проверка, извършена съвместно с полицаи от Чехия и Австрия. По-късно при проверка на друг товарен влак от Гърция полицаите открили още 20 мигранти: осем пакистанци, седем афганистанци, трима мароканци и двама алжирци. Всички мигранти са прехвърлени в транзитен център в Гевгелия.", "date": "2020.01.11", "title": "Откриха мигранти в Северна Македония в товарни влакове от Гърция"}
{"url": "https://www.24chasa.bg/novini/article/8061175", "text": "Членовете на управляващата в Малта Лейбъристка партия гласуват днес за нов лидер и премиер на мястото на Джоузеф Мускат, който се оттегли на фона на разследването на убийството на журналистката Дафне Каруана Галиция през 2017 година, предаде Ройтерс, цитирана от БТА. Мускат не е пряко замесен в случая, но миналия месец обяви, че ще подаде оставка, след като свидетелски показания на посредник в заговора за убийството на журналистката уличиха хора от вътрешния кръг на премиера в опити за прикриване на престъплението. Мускат стана лидер на Лейбъристката партия през 2008 година и спечели два последователни мандата като премиер на изборите през 2013 и 2017 година. Той превърна икономиката на Малта в най-добре представящата се в ЕС. Също така положи началото на радикални социални реформи, включително еднополовите бракове - немислими в католическа страна допреди няколко години. Управлението му обаче бе белязано също така с твърдения за корупция, като Каруана Галиция неколкократно разобличи нередности както в политиката, така и в бизнеса, преди да бъде убита. Партийните членове днес трябва да избират между 56-годишния Крис Ферне, вицепремиер, министър на здравеопазването и бивш детски хирург, и 42-годишния адвокат Роберт Абела, който е депутат и бе назначен от Мускат за консултант на правителството. Мускат продължава да бъде изключително популярен в партията си. Снощи той произнесе прощалната си реч в претъпкана спортна зала. Каза, че няма да заяви подкрепа за нито един от кандидатите и ще остане член на парламента. Гласуването за нов партиен лидер ще продължи до 20 ч. местно време (21 ч. българско време), а резултатите се очакват през нощта. Новият лидер би трябвало да положи клетва като премиер идната седмица.", "date": "2020.01.11", "title": "Управляващата партия на Малта избира нов лидер и премиер"}
{"url": "https://www.24chasa.bg/novini/article/8061190", "text": "Кралица Елизабет II е поискала от двореца да сключи сделка с принц Хари и Меган в рамките на 72 часа, тъй като внукът й е готов да напусне Великобритания в следващите дни без да съобщи кога ще се върне, пише The Sun, цитиран от  . Британският кралски двор е разтърсен след решението на херцозите на Съсекс да се откажат от задълженията си на висши членове на кралското семейство и да заживеят в Северна Америка. След като херцозите оповестиха решението си в сряда, 38-годишната Меган отлетя за Канада, като остави съпруга си принц Хари да се справи сам със скандала, който предизвикаха. Сега британските медии съобщават, че кралицата е инструктирала придворните си сътрудници да решат трудния казус преди вторник, когато е първата официална изява на принц Хари. Кралицата иска кризата с напускането на Хари и Меган да продължи не повече от шест дни – същата времева рамка, която беше необходима за отстраняването на принц Андрю след катастрофалното му интервю за Newsnight. Според The Telegraph Елизабет II е поискала от сътрудниците си да „превърнат кризата във възможност“, като избягват сделка, която ще навреди на бъдещите кралски особи като принцеса Шарлот и принц Луис. Източници близки до принц Хари пък заявяват, че той няма да напусне Великобритания, докато не постигне сделка с Короната. Въпреки това обаче медиите отбелязват, че той може да напусне Острова без дата за връщане, след като почете официално годежа на принцеса Беатрис в Бъкингамския дворец. Херцогът на Съсекс все още не е разговарял с баба си, баща си и брат си, тъй като принц Чарлз се намира в Шотландия, приц Уилям в Лондон, а самият Хари е в Уиндзор. Според таблоидите на острова Меган е отлетяла до Ванкувър, за да е със сина си Арчи и не смята изобщо да се връща във Великобритания.", "date": "2020.01.11", "title": "Кралицата сключва сделка с принц Хари и Меган до 72 часа"}
{"url": "https://www.24chasa.bg/novini/article/8061205", "text": "Бившият председател на съвета на директорите на Държавната банка за развитие на Китай Ху Хайбан е изключен от Китайската комунистическа партия (ККП) за сериозни дисциплинарни нарушения и корупция, предаде ТАСС, цитирана от БТА. Решението е взето след вътрешнопартийно разследване на Централната комисия на ККП за проверка на дисциплината и на националната антикорупционна служба, уточни днес агенция Синхуа. След проверка е установено, че бившият чиновник е използвал служебното си положение за користни цели, нарушавал е партийната дисциплина, получавал е подкупи и е помагал на роднини в бизнеса. Материалите по случая ще бъдат предадени на гражданските съдебни органи. Борбата с корупцията в Китай се активизира след идването на власт през 2012 г. на \"петото поколение\" китайски ръководители начело с президента Си Цзинпин, отбелязва ТАСС. През последните няколко години в резултат на мащабна антикорупционна кампания с постовете си се разделиха и бяха пратени зад решетките не само чиновници, но и високопоставени официални лица", "date": "2020.01.11", "title": "Бивш висш банкер изключен от Китайската комунистическа партия заради корупция"}
{"url": "https://www.24chasa.bg/novini/article/8061219", "text": "Турският президент Реджеп Тайип Ердоган се срещна днес с председателя на Европейския съвет Шарл Мишел в Истанбул, съобщиха турските телевизии НТВ и СиЕнЕн-Тюрк, цитирани от БТА. Разговорите между двамата се състоят при закрити врата в офиса на Ердоган в двореца \"Долмабахче\". На срещата присъства и външният министър на Турция Мевлют Чавушоглу, посочва СиЕнЕн-Тюрк.", "date": "2020.01.11", "title": "Ердоган се срещна с шефа на Европейския съвет Шарл Мишел в Истанбул"}
{"url": "https://www.24chasa.bg/novini/article/8061250", "text": "Екипи на Столичния инспекторат са установили нерегламентирано горене на отпадъци и са съставили два акта, съобщава Столичната община, цитирана от БТА. Те са за горене на отпадъчни материали на територията на район \"Подуяне\", на ул. \"Резбарска\" и \"Пасарелски язовир\". Съставен е и акт за изгаряне на отпадъци с цел отопление в район \"Триадица\". Както писа БТА, проверките, които извършва Столичен инспекторат, целят установяване на замърсяване на въздуха с прахови частици от нерегламентирано изгаряне и източници на замърсяване от строителни обекти, автосервизи, пунктове за смяна на гуми, площадки за изкупуване на отпадъци, цехове за производство на мебели. При проверки на строителни обекти са съставени 3 акта за напускане на строителни площадки от строителна техника със замърсена ходова част и без чергила. Наложени са пет глоби на автосервизи и пунктове за смяна на гуми. От началото на месеца екипите на Столичен инспекторат са съставили 18 акта и са направили над 200 проверки.", "date": "2020.01.11", "title": "Съставиха 2 акта за горене на отпадъци в София"}
{"url": "https://www.24chasa.bg/novini/article/8061262", "text": "Президентът на Иран Хасан Рохани и украинският президент Володимир Зеленски проведоха телефонен разговор за разбилия се в Иран украински пътнически самолет, за който  , предаде ТАСС, като се позова на иранската радиотелевизионна компания ИРИБ, съобщи БТА. Подробности за разговора засега не се съобщават. Зеленски говори по телефона и с френския президент Еманюел Макрон за катастрофата на украинския самолет в Иран и двамата лидери постигнаха съгласие, че френски специалисти ще помагат за разчитането на данните от черните кутии на машината, предаде Ройтерс. Макрон информира Зеленски, че Франция е започнала официална процедура за начало на международно разследване на катастрофата със самолета, се казва в изявление на украинското президентство. В него се допълва, че Макрон се е съгласил да посети Киев. Канадският премиер Джъстин Трюдо пък се срещна с роднини на загиналите в катастрофата канадски граждани, които живеят в Торонто, предаде ТАСС. Срещата беше закрита за представители на пресата. По-рано днес Трюдо каза, че в светлината на признанията на Техеран за отговорността за инцидента със свалянето на самолета, той очаква от иранските власти пълно сътрудничество в разследването на катастрофата. Той каза, че основен приоритет за канадското правителство е провеждането на прозрачно и справедливо разследване. Трюдо подчерта, че инцидентът със самолета е национална трагедия. Британският премиер Борис Джонсън определи признанието на Иран за самолета като \"важна първа стъпка\", предадоха световните агенции. \"Сега имаме нужда от едно пълно международно разследване, което да е прозрачно и независимо\", каза Джонсън и допълни, че Обединеното кралство ще работи в тясно сътрудничество с Канада, Украйна и други международни партньори с цел постигане на прозрачно и независимо разследване. Джонсън подчерта, че трагичният инцидент със самолета само засилва важността от деескалация на напреженията в региона. Той призова всички лидери да следват сега пътя на дипломацията. Британската кралица Елизабет Втора пък изрази съболезнования към близките на жертвите, предаде ТАСС. Неназован американски представител каза, че свалянето на украинския самолет от Иран е ужасяваща трагедия и че Иран е допуснал ужасна грешка, предаде Ройтерс. \"Безразсъдните действия на Иран отново имаха опустошителни последици\", заяви той. В катастрофата загинаха основно ирански и канадски граждани, но сред жертвите и имаше и 17 души, пребиваващи в Швеция, както и граждани на Великобритания, Афганистан, Германия. Днес съболезнования на близките на жертвите изрази и председателят на иранския парламент Али Лариджани, предаде ТАСС. Той каза, че съответните ведомства трябва да отдадат приоритет на проучването на мащабите на допуснатата грешка и да се установи самоличността на всички, които са отговорни за свалянето на самолета. Междувременно самолетната компания \"Международни авиолинии на Украйна\" заяви днес, че самолетът й, който бе свален в Иран тази седмица, не е бил предупреден от техеранското летище за евентуална заплаха за сигурността му, преди да излети за Киев, предаде Ройтерс. На брифинг авиокомпанията отхвърли твърденията, че самолетът й се е отклонил от нормалния си курс, след като в изявление на иранските военни бе посочено, че машината е прелетяла близо до военен обект на Корпуса на гвардейците на Ислямската революция. Представителите на авиокомпанията изразиха недоволство от намеците, по думите им, на Иран, че екипажът не е действал правилно. Иран по-рано днес призна, че военните погрешка са свалили самолета. \"Трагедията е станала след проблем с комуникациите, но за нея няма оправдание и станалото е непростимо\", каза командващият въздушно-космическите сили на Корпуса на гвардейците на Ислямската революция генерал Амир Али Хаджизаде. Хаджизаде каза, че в момента на инцидента всички въоръжени сили са били в пълна готовност в случай на американски ответни удари след иранските нападения по ползвани от САЩ бази в Ирак. Иран е контролирал особено бдително въздушното пространство около военните си бази, допълни той. Всички 176 души в самолета загинаха. Представителите на самолетната компания заявиха, че Иран трябва да поеме цялата отговорност за трагедията, а иранските власти е трябвало да затворят летището в Техеран. Ако те стрелят от някъде в някаква посока, те са длъжни да затворят летището. Задължени са. И тогава да стрелят колкото си искат, заяви вицепрезидентът на авиокомпанията Игор Сосновски. Президентът на авиокомпанията Евхений Дихне каза по време на емоционално изявление пред репортери, че екипажът на самолета е действал правилно що се отнася до процедурите за сигурност.", "date": "2020.01.11", "title": "Рохани и Зеленски се чуха по телефона след признанието на Иран за сваления самолет"}
{"url": "https://www.24chasa.bg/novini/article/8061289", "text": "Двама американски военни бяха убити и двама ранени при експлозия на крайпътна бомба в Афганистан, съобщи днес армията на САЩ, предаде Асошиейтед прес, цитирана от БТА. Талибаните незабавно поеха отговорност за нападението. Говорителят на групировката Кари Юсуф Ахмади каза, че то е било извършено в южната провинция Кандахар. Над 2400 американски военнослужещи са убити в Афганистан от 2001 г. насам. Миналата година бе една от най-смъртоносните за САЩ, въпреки че Вашингтон е в мирни преговори с талибаните. По-рано днес източници от НАТО и Афганистан казаха, че крайпътна бомба се е взривила край американски военен автомобил, но не споменаха за жертви.", "date": "2020.01.11", "title": "Двама US военни бяха убити при експлозия на крайпътна бомба в Афганистан"}
{"url": "https://www.24chasa.bg/novini/article/8061319", "text": "Анкара се надява, че режимът на прекратяване на огъня в сирийската провинция Идлиб, който трябва да влезе в сила в полунощ на 12 януари, няма да бъде нарушаван. Това заяви днес турският външен министър Мевлют Чавушоглу на пресконференция в Анкара, предаде ТАСС. Надяваме се режимът на прекратяване на огъня в Идлиб да бъде траен, каза Чавушоглу. Турското министерство на отбраната съобщи вчера, че Турция и Русия са постигнали споразумение за въвеждане на режим на прекратяване на огъня в зоната за деескалация в Идлиб (в Северна Сирия) от 12 януари.", "date": "2020.01.11", "title": "Чавушоглу: Турция се надява спирането на огъня в Идлиб да бъде трайно"}
{"url": "https://www.24chasa.bg/novini/article/8061345", "text": "І. МЕТЕОРОЛОГИЧНА ОБСТАНОВКА: Температурите са в интервала от – 2° до + 16°С Времето над страната е предимно облачно. Слаб вятър духа в областите: Търговище, Бургас, Варна, Видин, Враца, Кюстендил, Монтана, Пазарджик, Перник, Плевен, Смолян, София, Шумен Дъжд вали в района на проход „Предел“/обл. Благоевград/, гр. Драгоман /обл. София/ Сняг вали в района на с. Бистрица /обл. София/ Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: няма ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г. АМ „Марица“: Област Стара Загора: Движението в участъка при км 0+640 в посока София – Свиленград се осъществява с повишено внимание поради ремонтни дейности на мантинели в средно разделителна ивица. Ограничава се движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 12.01.2020 г.; Движението в участъка от км 9+700 до км 10+000 в посока София – Свиленград се осъществява в една лента поради ремонтни дейности на мантинели в средно разделителна ивица. Ограничава се движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 12.01.2020 г.; АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г. Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма въведени ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г.; Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма въведени ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: . ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г.; ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.11", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8061371", "text": "Френското правителство е склонно да оттегли временно от проекта си за пенсионна реформа, мярката, която би принудила французите да работят до 64 години, за да се пенсионират при пълна пенсия и която бе отхвърлена единодушно от френските синдикати. Това заявява френският премиер Едуар Филип в писмо, адресирано днес до синдикатите и организациите на работодателите, предадоха световните агенции, съобщи БТА. Това е голяма отстъпка, която предлага премиерът във връзка с пенсионната реформа, породила вълна от протести и стачки във Франция, продължаващи вече пета седмица, отбелязва Ройтерс. \"За да засвидетелствам доверието ми към социалните партньори и за да не предрешавам изхода на нашата работа, касаеща мерките за постигане на баланс през 2027 г., аз съм склонен да изтегля от проекта на закона мярката, която предложих и която предвижда прогресивно приближаване, считано от 2022 г., към възрастта от 64 години за пълни пенсионни права през 2027 г.\", се казва в писмото на Филип, цитирано от \"Фигаро\" и от ТАСС. В писмото Филип допълва, че социалните партньори трябва да постигнат съгласие, за да осигурят баланс на пенсионната система през 2027 г., допълва Франс прес. Според плана на Филип възрастта за пенсиониране при пълна пенсия трябваше да се повиши от сегашните 62 на 64 години, припомня Ройтерс. Сега Филип казва, че е готов да я оттегли, но ако бъдат изпълнени определени условия, отбелязва агенцията. Днес във Франция имаше отново протести срещу пенсионната реформа. На места в Париж се стигна и до сблъсъци между протестиращите и силите на реда. Сред протестиращите се появиха и няколкостотин жълти жилетки и маскирани лица с качулки, които започнаха да разбиват витрини по протежението на протестното шествие, потеглило от Площада на Нацията към Площада на Републиката. По полицията бяха хвърлени предмети и силите на реда отвърнаха със сълзотворен газ. Няколко магазина бяха плячкосани, предаде Франс прес. Най-големият френски синдикат Обща конфедерация на труда приветства стъпката на премиера и каза, че тя говори за воля на правителството да се постигне компромис, отбелязва Ройтерс.", "date": "2020.01.11", "title": "Оттеглят спорна мярка от проекта за пенсионна реформа във Франция"}
{"url": "https://www.24chasa.bg/novini/article/8060614", "text": "Изпълнявал съм съвестно задълженията си, беше лаконичното изявление на министъра в оставка Нено Димов пред Специализирания съд. Делото за определяне на мярката му за неотклонение започна около 13 часа. Димов бе задържан в четвъртък. Наблюдаващият прокурор Ангел Кънев поиска министърът в оставка да бъде оставен в ареста. Той съобщи още, че в момента  данъчни извършват проверка на Димов, както и антикорупционната комисия. Министърът в оставка е обвинен в умишлена безстопанственост за водната криза в Перник.  Според прокуратурата въпреки, че всеки месец той е бил уведомяван, че водите на яз. \"Студена\" намаляват, е издавал разрешителни за ползване на около 280 хил. кубични метра вода от \"Стомана Индъстри\" и 80 хил. кубични метра за \"Топлофикация\" Перник. Това довело до намаляване на нивото на водата в язовира със 7 млн. кубични метра. Капацитетът на язовира е 22 млн. кубични метра вода. Димов е бил длъжен в определени периоди въобще да не издава разрешителни. Той е трябвало още през 2018 г, да измени графиците, още повече, че \"Стомана Индъстри е имала и други възможности да се снабдява с вода, посочи прокурор Кънев. Той добави, че основно задължение на Димов е да познава закона, още повече, че 7 години е заемал различни длъжности в МОСВ и е добре запознат с правомощията на министъра. В пледоарията си наблюдаващият прокурор заяви, че през септември и октомври 2019 г. от ВиК са го уведомили, че нивото пада и тогава издал разрешителни и едва през ноември количеството вода, дадени за двете дружества е било намалено, а е преустановено, едва ден след въвеждането на водния режим. Според прокурор Кънев, Нено Димов, макар и да е министър в оставка, е възможно да извърши друго престъпление, тъй като има достъп до информационни носители и служители на министерството.  \"Това е поредният опит да се хвърли вината върху едно лице, посочи адвокатката на Нено Димов Ина Лулчева. В пледоарията си тя обясни, че 60% от материалите по делото са от разследването на окръжната прокуратура в Перник за престъпления, извършени от областната управа и ВиК. Другите 30% от делото засягали ремонта на язовирната стена на \"Студена\". Тя посочи, че кризата за язовира се поделя  между ВиК, МРРБ, областната управа и МОСВ. Графиците не са единствената причина за водния режим. \"Няма нито едно доказателство, нито едно писмо преди ноември, изпратено до министъра, че нивото на водата на язовира намалява\", каза Лулчева. Тя поиска прокуратурата да посочи 1 документ на ВиК, с който Димов да не се е съобразил. Според нея в нито една от заявките на ВиК за водоподаване преди края на октомври не се е посочвал проблем. По думите на Лулчева, хората, които са се занимавали с водите в министерството, са зам.-министър Красимир Живков и началникът на отдел Мая Дряновска. Имало е конкретен зам.-министър, който е отговарял за дейностите за водите. Цялата кореспонденция между ВиК Перник и министерството е била движена от Красимир Живков, изтъкна Лулчева. Чиста спекулация е, че Нено Димов лично е бил уведомяван и лично е взимал решения. Той може да носи политическа, но не и наказателна отговорност, каза още адвокатката му. Тя пожела прокуратурата да проучи кой в министерството се е занимавал с дейностите по водите.  На тези й думи прокурор Кънев репликира, че липсва какъвто и да е документ Нено Димов да е упълномощил Красимир Живков. Очаква се съдът да се произнесе в 15:30.         ", "date": "2020.01.11", "title": "Нено Димов пред съда: Изпълнявал съм съвестно задълженията си (Обновена)"}
{"url": "https://www.24chasa.bg/novini/article/8060867", "text": "Американският президент Доналд Тръмп заяви, че решението на принц Хари и съпругата му Меган Маркъл да се откажат от статута си на старши членове на британското кралско семейство е тъжно, съобщиха световните информационни агенции. \"Това е тъжно - каза Тръмп пред телевизия \"Фокс нюз\". - Не искам да влизам в подробности. Изпитвам огромно уважение към кралица Елизабет Втора. Не смятам, че това трябваше да й се случи.\" Принц Хари и съпругата му Меган наскоро обявиха намерението си да придобият финансова независимост и да прекарват част от времето си в САЩ. Принц Хари, който е шести поред в наследяването на престола, прекара с Меган и 8-месечния им син Арчи коледните и новогодишните празници в Канада. Те съобщиха, че занапред смятат да живеят поравно в САЩ и Великобритания, предава БТА. По-рано беше оповестено, че Хари и Меган се чувстват подложени на голям натиск от британските медии, които според тях проявяват твърде голямо внимание към живота им.", "date": "2020.01.11", "title": "Тръмп: Решението на Хари и Меган Маркъл е тъжно, не трябваше да се случва"}
{"url": "https://www.24chasa.bg/novini/article/8060880", "text": "Турският външен министър Мевлют Чавушоглу обвини днес Франция, че доставя оръжие в Либия, предаде ТАСС. Има някои страни, които се опитват да попречат на призива на президентите на Турция и Русия за прекратяване на огъня в Либия. Франция опитва да саботира всяка инициатива, в която не участва. Чрез доставките на оръжие в Либия Франция способства за продължаване на хаоса, каза турският външен министър на пресконференция в Анкара, предава БТА. В момента действа оръжейно ембарго спрямо Либия, припомня ТАСС. Чавушоглу също така изрази надежда, че Либийска национална армия (ЛНА) на фелдмаршал Халифа Хафтар също ще се съгласи да се придържа към инициативата на президентите на Русия и Турция Владимир Путин и Реджеп Тайип Ердоган за установяване на режим на прекратяване на огъня в Либия от полунощ на 12 януари.", "date": "2020.01.11", "title": "Чавушоглу твърди, че Франция доставя оръжие в Либия"}
{"url": "https://www.24chasa.bg/novini/article/8060923", "text": "Иранският гвардейски корпус призна отговорността си за свалянето на украинския самолет, при което загинаха 176 души, предаде ДПА. \"Трагедията е станала след проблем с комуникациите, но за нея няма оправдание и станалото е непростимо\", каза командващият въздушно-космическите сили на Корпуса на гвардейците на Ислямската революция генерал Амир Али Хаджизаде. Хаджизаде каза, че в момента на инцидента всички въоръжени сили са били в пълна готовност в случай на американски ответни удари след иранските нападения по ползвани от САЩ бази в Ирак. Иран е контролирал особено бдително въздушното пространство около военните си бази, допълни той. Когато украинският пътнически самолет прелетял близо до база край Техеран, дежурният офицер опитал да поиска съвет от старшите офицери, но не успял да се свърже с тях, предава БТА. Той имал около 10 секунди да реши дали самолетът е представлявал заплаха. Военният помислил самолета за крилата ракета. Трябвало е сам \"да реши дали да стреля, или не и е взел неправилно решение\", допълни Хаджизаде, цитиран от Франс прес. Изстреляната ракета е била с малък обсег и се е взривила близо до самолета. Заради това летателният апарат не се е разпаднал веднага, а е продължил да лети. \"Поемам пълна отговорност и ще изпълня каквото и решение да бъде взето\", каза генералът и добави: \"Когато разбрах за него, ми се прииска аз да бях умрял в тази злополука\".", "date": "2020.01.11", "title": "Иран: Дежурен офицер помислил самолета за заплаха, чакали удари от САЩ"}
{"url": "https://www.24chasa.bg/novini/article/8061047", "text": "Самолетостроителят \"Еърбъс\" (Airbus) обяви, че е доставил рекордните за компанията 863 самолета през 2019 година въпреки проблеми с производството, изпреварвайки изпитващия затруднения \"Боинг\" (Boeing), предаде Франс прес, цитирана от БТА. Докато \"Боинг\", който по този показател беше преди европейския си конкурент от 2012 година, решава проблемите със самолета модел 737 Макс (737 MAX), \"Еърбъс\" напредва. Компанията отбелязва в изявление снощи, че доставките й са нараснали с 8 процента спрямо 2018 година. Американският самолетостроител все още не е обявил данните за доставките си, но до ноември е доставил едва 345 самолета, което е два пъти по-малко, отколкото през същия период 2018 година. Първоначално \"Еърбъс\" целеше миналата година доставките му да достигнат между 880 и 890 самолета, но през октомври преразгледа леко прогнозата си до около 860 граждански самолета спрямо 800 през 2018 година. Лекото понижение на прогнозата се дължи на проблеми с производството на самолета за къси и средни разстояния А321 АСеЕф (A321 ACF), който бе пуснат през юни. Миналата година \"Еърбъс\" е доставил 642 самолета от серията си А320, включително А319нео(A319neo), А320нео (A320neo) и А321нео (A321neo) спрямо 626 през 2018 година. През 2019 година компанията е сключила договори за доставката на 1131 самолета, като потвърдените поръчки са за 768 машини, включително 654 самолета тип А320. Представянето на \"Еърбъс\" през 2019 година е позволило на компанията да премине условната бариера от 20 000 нетни поръчки, отчетени от създаването й преди 50 години. На този фон \"Боинг\" изпитва затруднения, тъй като самолетите му 737 Макс, някога най-продаваният модел на концерна, бяха спрени от движение в целия свят миналата година след две катастрофи, при които загинаха общо 346 души. По-рано този месец компанията спря производството на тези самолети.", "date": "2020.01.11", "title": "\"Еърбъс\" доставил 863 самолета през 2019 година, изпревари \"Боинг\""}
{"url": "https://www.24chasa.bg/novini/article/8061059", "text": "Оставката на шефа на митниците Георги Костов е фалшива новина. Това заяви финансовият министър Владислав Горанов. \"24 часа\" го потърси за коментар по повод появила се информация в няколко сайта, че Костов е подал оставка малко преди Нова година по лични причини. От пресцентъра на митниците също заявиха, че официално депозирана оставка няма. \"24 часа\" потърси и самия Георги Костов, но мобилният му телефон е изключен.  По-късно от финансовото министерство пуснаха позиция, в която се казва също, че Костов не е подавал осавка, нито тя му е искана от  министъра на финансите Владислав Горанов. И уточняват, че откакто Георги Костов оглавява агенци \"Митници\", резултатите от работата на институцията са отлични – повишена е събираемостта на приходите, борбата с контрабандата на акцизни стоки е видима в изследванията на независими анализатори, задържани са рекордни количества наркотични вещества.", "date": "2020.01.11", "title": "Горанов: Оставката на шефа на митниците е фалшива новина"}
{"url": "https://www.24chasa.bg/novini/article/8061425", "text": "Земетресение с магнитуд 4,7 по Рихтер бе регистрирано днес в Мраморно море в района на община Силиври, окръг Истанбул, съобщи истанбулската сеизмологична обсерватория Кандилли, цитирана от турските телевизии СиЕнЕн-Тюрк и НТВ, предаде БТА. Трусът е бил на дълбочина 7 километра. Земетресението е било регистрирано в 16.37 ч. местно време (15.37 ч. българско време). Трусът е предизвикал паника сред хората. Хиляди жители на Истанбул са излезли на улиците. На някои метростанции в мегаполиса са били отправяни призиви хората да напуснат метростанциите. Кметът на община Силиври Волкан Йълмаз заяви, че няма данни за ранени хора и за нанесени материални щети. Земетресението е било усетено в съседните градове, включително в Текирдаг и Чорлу (в европейската част на Турция). Десетки хора бяха ранени при силното земетресение с магнитуд 5,8 по Рихтер, станало на 26 септември 2019 г. край Силиври.", "date": "2020.01.11", "title": "Няма ранени и материални щети след труса край Истанбул"}
{"url": "https://www.24chasa.bg/novini/article/8061439", "text": "Ирански демонстранти поискаха днес оттеглянето на върховния лидер аятолах Али Хаменей след свалянето на самолет със 176 души на борда, предаде Ройтерс, цитирана от БТА. На публикувани в \"Туитър\" видеа се вижда как стотици хора скандират \"главнокомандващ - оставка, оставка\" пред техеранския университет \"Амир Кабир\". Ройтерс не може да установи дали кадрите са автентични. Първият вицепрезидент на Иран Есхак Джахангири нарече национална трагедия свалянето на самолета на украинските авиолинии, съобщи ИРНА, цитирана от ТАСС. Той призова за провеждането на сериозно и прозрачно разследване на причините за тази трагедия. На 8 януари Боинг 737 на Украинските международни авиолинии се разби минути след излитането си от летището в Техеран. В резултат загинаха 176 човека. Днес Иран призна, че самолетът погрешка е бил свален с ракета. Секретарят на Съвета за национална сигурност и отбрана на Украйна Олексий Данилов каза, че Иран е дал предварително съгласие да изплати компенсации на семействата на загиналите и да възстанови на Украйна сумата за разрушения самолет. Той заяви днес в интервю за Би Би Си, че Иран е дал съгласието си след официалното признаване на отговорността за свалянето на летателната машина.", "date": "2020.01.11", "title": "В Иран искат оттеглянето на аятолах Хаменей заради сваления самолет"}
{"url": "https://www.24chasa.bg/novini/article/8061453", "text": "Президентът на Русия Владимир Путин изрази поддръжка за инициативата на Германия за провеждане в Берлин на международна конференция за Либия, предаде ТАСС, цитирана от БТА. На обща пресконференция с Ангела Меркел в Москва, Путин определи тази инициатива на Германия като навременна. Той допълни, че, за да може конференцията за Либия в Берлин да даде резултати, е нужно да се осигури участието в нея на онези, които действително са заинтересовани да окажат помощ в решаването на кризата с либийската държавност. Путин допълни, че е важно и решенията, касаещи либийската държава, да бъдат съгласувани предварително със страните в либийската криза. По-рано тази седмица Турция и Русия призоваха враждуващите страни в Либия да обявят прекратяване на огъня от полунощ днес, припомня Ройтерс. Путин каза, че разчита, че в Либия действително ще има прекратяване на огъня от полунощ днес, допълва ТАСС. Меркел изрази днес надежда, че съвместните усилия на Русия и на Турция за Либия ще имат успех и че Германия в скоро време ще може да започне да изпраща покани за участие в конференцията в Берлин, предадоха Ройтерс и ТАСС. Руският президент заяви, че ситуацията в Либия подкопава стабилността в региона и се отразява негативно на Европа, предаде ТАСС. Той изрази безпокойство, че голямо количество наемници са били прехвърлили от зоната на конфликт в Идлиб в Сирия в Либия. В отговор на въпрос дали руски наемници от така наречената група Вагнер се сражават в Либия, Путин отвърна, че ако има руснаци в Либия, то те не представляват руската държава, нито пък са платени от руската държава, предадоха Ройтерс и ТАСС. Руски частни военни подизпълнители тайно се сражаваха в подкрепа на руските сили в Сирия и Украйна, съобщиха Ройтерс и други медии преди време. Подизпълнителите са наемани от частната военна група Вагнер, чийто членове са в повечето случаи бивши военни. Русия отрича да използва наемници в чужбина. Русия цени високо позицията на Германия в поддръжка на проекта Северен поток 2. Това заяви руският президент Владимир Путин след разговор с гостуващия му германския канцлер Ангела Меркел, предаде ТАСС. \"В актива на Русия и на Германия има цял набор от големи съвместни проекти в областта на енергетиката. Ние високо ценим отговорната позиция на правителството на Германия в поддръжката на известния на всички вас проект Северен поток 2\", заяви Путин. На обща пресконференция с Путин Меркел изрази надежда, че проектът ще бъде реализиран и заяви, че Германия продължава да го поддържа, допълва ТАСС. Меркел също така каза, че Берлин отхвърля екстериториалните санкции на САЩ по отношение на Северен поток 2 и подчерта, че това е търговски проект. Путин каза, че не се съмнява, че Русия ще може да дострои Северен поток 2 самостоятелно и че газопроводът ще заработи, предаде ТАСС. Той заяви, че газопроводът Северен поток 2 ще бъде приключен най-късно в началото на 2021 г., предаде Франс прес. \"Надявам се, че преди края на годината или най-късно през първото тримесечие на следващата година, работите ще бъдат приключени и газопроводът ще заработи\", каза Путин. Меркел заяви, че Русия и Германия поддържат интензивни икономически отношения, независимо от някои усложнения, като например запазените санкции по отношение на Русия, предаде ТАСС. През декември 2019 г. Сенатът на американския Конгрес одобри законопроект за бюджета на отбраната за фискалната 2020 г., в който администрацията на САЩ се задължава да въведе ограничителни мерки по отношение на газопроводите Северен поток 2 и Турски поток. На 11 декември този документ бе гласуван и в Камарата на представителите на Конгреса, а на 20 декември го подписа президентът Доналд Тръмп. На следващия ден базираната в Швейцария компания Олсийз, която полага тръбите на Северен поток 2, заяви, че преустановява работа по проекта, припомня ТАСС.", "date": "2020.01.11", "title": "Путин подкрепи инициативата на Берлин за конференция за Либия"}
{"url": "https://www.24chasa.bg/novini/article/8061492", "text": "Кола излетя от пътя и се приземи в Борисовата градина в София,съобщи  . Шофьорът се е движел по бул. „Драган Цанков” в посока Телевизионната кула, когато му прилошало и изгубил контрол над автомобила. Пресякъл е две ленти в насрещното, преди да се удари в дърво. Нараняванията му не са сериозни и той е откаран в Окръжна болница. Няма други пострадали.", "date": "2020.01.11", "title": "Кола излетя от пътя и се приземи в Борисовата градина"}
{"url": "https://www.24chasa.bg/novini/article/8061561", "text": "Свалянето на самолета на украинските авиолинии на 8 януари в Иран е поне петият случай след 1983 г., когато ракета поразява пътнически самолет, съобщи Асошиейтед прес, цитирана от БТА. През   малайзийски самолет бе ударен с ракета в небето над Източна Украйна. Ръководеното от Нидерландия разследване установи, че ракетата е била изстреляна от проруските бунтовници, биещи се срещу украинската армия. Всички 298 души на борда загинаха. Обвинения бяха повдигнати на един украинец и трима руснаци, включително бивш офицер в руското разузнаване. През   заблудена ракета, изстреляна от украинските сили по време на военно учение, порази самолет на Сибирските авиолинии над Черно море. Загинаха всички 78 души на борда. Украйна постигна споразумение за компенсация с Израел. Много от жертвите бяха израелски граждани. През   американски военен крайцер свали ирански самолет, прелитащ над Персийския залив. Всички 290 души на борда загинаха. САЩ казаха, че са помислили пътническия самолет за военен. Правителството поднесе извинения и осем години по-късно се съгласи да изплати компенсации на семействата на жертвите. През  . съветските сили свалиха самолет на Корейските авиолинии, след като машината се е отклонила от планирания маршрут и е навлязла в съветското въздушно пространство. Всички 269 пътници и членове на екипажа, включително конгресмен от Джорджия, загинаха. Инцидентът възпламени американско-съветските отношения, които и без това бяха обтегнати заради Студената война. Семействата на някои пътници получиха компенсации от авиопревозвача, след като заведоха дела в американски съдилища.", "date": "2020.01.11", "title": "Поне 5 пътнически самолета са били свалени с ракети след 1983 г."}
{"url": "https://www.24chasa.bg/novini/article/8061574", "text": "Двама братовчеди с криминални досиета от Галиче - А.О. и Д.О., са задържани като заподозрени за жестокото убийство  на 18-годишната Андреа Руменова във врачанското село, което потресе България. Двамата заподозрени, които разпитват криминалистите, отричали съпричастността си към убийството, но според разследващите показанията им били доста противоречиви. Преди година двамата нападнали и пребили с камъни свой съселянин след скандал. В Галиче и двамата са известни с честите си изцепки и скандалите, които съпътстват техните сбирки, които според местните се дължали на злоупотребата с наркотици. . Според първоначални данни преди да бъде убита Андреа е била изнасилена. По случая вече е образувано досъдебно производство по чл.115 от Наказателния кодекс за умишлено убийство. Окръжният прокурор на Враца Десислав Начков е наблюдаващ по делото за кървавото убийство на Андреа и присъстваше лично  на процесуално-следствените действия в Галиче. Всички криминалисти от врачанската областна дирекция на полицията са мобилизиран за разплитане на зверството. Помощ им оказва и екип от столични криминалисти.                                                                                                                                                                                                                                                                                                                                ", "date": "2020.01.11", "title": "Двама са задържани за убийството на ученичката в Галиче"}
{"url": "https://www.24chasa.bg/novini/article/8061591", "text": "Временно се ограничава движението по път Велико Търново - Дряново при Присовските завои заради пътно произшествие, съобщиха от АПИ. Обходният маршрут е през Лясковски кантон - Миндя - Присово и обратно. Тировете се спират поетапно при Гурково и Бяла, а трафикът се регулира от \"Пътна полиция\", уточняват от пътната агенция.                                                                                                                                                                                                                                                                                                                                ", "date": "2020.01.11", "title": "Катастрофа ограничи движението по пътя Велико Търново - Дряново"}
{"url": "https://www.24chasa.bg/novini/article/8061621", "text": "За облекчаване на трафика и по-голяма безопасност монтираме ограничители на пътния възел на бул. “Цариградско шосе\" и бул. “Ал. Малинов\" в зоните, забранени за движение. Това съобщи кметът на София Йорданка Фандъкова в профила си във Фейсбук- Целта е да се избегне образуването на тапи и засичане на автомобилите. На място беше и зам.-кмета по транспорт Кристиян Кръстев. На снимките са посочени местата за монтаж на делинеаторите.", "date": "2020.01.11", "title": "Слагат ограничители на пътния възел на “Цариградско шосе\" и “Ал. Малинов\""}
{"url": "https://www.24chasa.bg/novini/article/8061652", "text": "Президентът на Украйна Володимир Зеленски заяви днес, че иранското признание, че ирански военни са свалили с ракета украинския пътнически самолет е стъпка в правилната посока, но е нужно на онези, които са отговорни за това, да бъде потърсена сметка, предаде Ройтерс. Иран призна днес, че украинският самолет е бил свален с ракета по грешка. Зеленски написа това в Туитър, след като по-рано днес проведе телефонен разговор с президента на Иран Хасан Рохани. \"Настоявам незабавно да приключи идентификацията на телата и тяхното връщане в Украйна\", казва още Зеленски в Туитър. В съобщение на украинското президентство относно телефонния разговор на Зеленски с Рохани се казва, че иранският президент е обещал на украинския си колега, че виновните за катастрофата с украинския самолет ще бъдат съдени, предаде Франс прес. Рохани е провел телефонен разговор и с канадския премиер Джъстин Трюдо днес и му е обещал по-нататъшно разследване на свалянето на украинския самолет, предаде Ройтерс, като се позова на иранската агенция ИРНА. \"Иран приветства всякакво международно сътрудничество в рамките на международните регламенти, за да се хвърли светлина върху инцидента\", е казал Рохани на Трюдо. Иран и Канада прекъснаха дипломатическите си връзки през 2012 г.", "date": "2020.01.11", "title": "Рохани обещал на Зеленски: Виновните за сваления самолет ще бъдат съдени"}
{"url": "https://www.24chasa.bg/novini/article/8061687", "text": "Земетресение с магнитуд 5.9 бе регистрирано днес в Пуерто Рико, съобщи Геофизичният институт на САЩ, цитиран от ДПА, предаде БТА. Епицентърът на труса бе край югозападните брегове на острова на дълбочина от 5 км. Не се съобщава за жертви. Няколко земетресения разлюляха тази седмица Пуерто Рико, включително трус с магнитуд 6,4 във вторник. Те предизвикаха спирания на тока, свлачища и смъртта на един човек.", "date": "2020.01.11", "title": "Земетресение с магнитуд 5.9 удари Пуерто Рико"}
{"url": "https://www.24chasa.bg/novini/article/8060198", "text": "Специализираният наказателен съд решава дали да остави в ареста вече бившия министър на околната среда и водите Нено Димов. 72-часовото прокурорско задържане изтича в понеделник, но от държавното обвинение обявиха, че още днес ще внесат искането за задържането на Димов. Той е обвинен в умишлена безстопанственост заради водната криза в Перник.", "date": "2020.01.11", "title": "Спецсъдът решава остава ли Нено Димов в ареста"}
{"url": "https://www.24chasa.bg/novini/article/8060214", "text": "Проф. Антоанета Христова е категорична, че водата в Перник не е изчезнала сама, имало е знаци за проблеми, при това в няколко града в България. „Има много отговорни, които не са си свършили работата“, казва тя в ефира на Нова тв. „Най-естествено е атаката да бъде срещу Нено Димов, въпреки че има огромна асиметрия в търсенето на отговорност към всички институции“, допълва тя. Според нея е нормално да се даде на прокуратурата да разнищи целия този проблем. Христова мисли, че тази година ще бъде подготовка за предизборна кампания и всяка партия ще се опита да натрупа дивиденти. Според нея обществото трябва да види, че някой може да поеме юздите и да реши проблема с водата. „В момента топката е в ръцете на управляващите, за да се види може ли да предложат някакво решение“, казва тя. Социологът Кольо Колев също смята, че отговорността не е само на Нено Димов. Той очаква да се стигне до оставка и на регионалния министър. Колев мисли, че задържането на министъра в оставка не е адекватно, както и не очаква да намерят нещо компрометиращо в дома му. „Има система, която ясно показва какъв е притокът и отокът на вода“, казва той. „Имаме една много зле функционираща администрация. Съчетание на некадърност, глупост и корупция. Това създава криза след криза - с водите, с медицината и с образованието“, казва Колев. Затова един от основните проблеми според него е, че няма експерти по водите. „Г-н Борисов разбра нещо много важно, обществото може да го свали от власт. Той си дава сметка, че трябва да играе за ретуширане на общественото недоволство“, обяснява Колев. Според него това е само началото на поискването на оставки.", "date": "2020.01.11", "title": "Проф. Антоанета Христова: Топката за водата в Перник е в ръцете на управляващите"}
{"url": "https://www.24chasa.bg/novini/article/8060207", "text": "„Ако има данни, че някой не си е свършил работата, прокуратурата и службите трябва да действат. Тук политически съображение не може да има какви трусове и вибрации ще има. Това каза пред bTV вицепремиерът Томислав Дончев за ареста на министъра в оставка на Министерството на околната среда и водите Нено Димов. Пътят от министерското кресло до подсъдимата скамейка понякога е къс\", каза Дончев.  \"По-сериозна мобилизация за решаване на проблема в Перник сме обсъдили с МРРБ. Водният сектор имат отношение 5 или 6 министерства. Много опасно е като стане беля да се спори кой е по-виновен от другия. Министър Петя Аврамова няма да коментирам. Има си натрупани проблеми във водния сектор. Една огромна част от тръбите в България не са подменяни 50-60 години. При подменени тръби загубите са 2 пъти по-малки. Консумацията от язовира щеше да е 2 пъти по-малко и нямаше да има криза. Аз и да имам претенции към Петя Аврамова, ще ги споделя\", каза Дончев. Дали министър Аврамова трябва да подаде оставка заради водната криза, ще реши премиерът Борисов, каза Дончев. По повод факта, че Нено Димов е деветия министър, напуснал кабинета \"Борисов-3\" Дончев каза: \"Представете си да имаше министър към който има критики и да не се махне. Цели правителства са падали от натрупано напрежение. Трябва да се реагира\". \"Прави се всичко възможно за Перник, критични са следващите месец-два. Редно е да им се извиня, въпреки, че нямам персонална вина. Това което се случва е от стихиите на времето и стихиите на човешката безотговорност. Имат право да не приемат извинението ми\", каза Дончев.  \"Турски поток\" означава повече газ за България. Опитваме се да извлечем максимум ползи от това, че сме разположени на кръстопът. Позицията на   не е новина. Ние спазваме всички изисквания, това може да осигури доставки на газ от Турция до Сърбия\", каза той.  \"Трябва да се построи \"Хемус\", трябва да се довърши \"Струма и т.н. И 500 и 600 млн. лева не са достатъчни за пътния сектор. Всичко в цените за толсистемата може да се променя за минути\", каза Дончев.  \"В България кризата в Иран не удря никак. Ние сме част от ЕС, ако тази криза се задълбочи най-пострадали ще са европейските държави, защото може да се предизвика нова мигрантска вълна. Лошият мир е по-добър от най-добрата война\", добави вицепремиерът.  \"2019 беше тежка година, доста кризи, скандали, драми, 2 пъти избори. Нищо не е същото след виковете \"Оставка\". Човек влиза в политиката, че ако правиш правилните неща, няма как някой да е недоволен. Но не е така. Правилни неща в политиката няма, има различни степени на неправилност. Дай Боже да имаме успешна година\", завърши той. ", "date": "2020.01.11", "title": "Дончев: Ако някой не си върши работата, прокуратурата трябва да действа"}
{"url": "https://www.24chasa.bg/novini/article/8060211", "text": "Антонио Никазо казва, че в началото токсичен боклук се е складирал в Италия, но обществото там реагирало изключително бурно. Тогава боклукът започнал да се потапя в Средиземно море. „В България очевидно някои е помогнал, за да се складира боклука“, казва той в ефира на Нова тв. Не изключва да са замесени и български нелегални канали, по които преди това се пренасяли наркотици. „Печели се много и се рискува малко от боклука. Десетки милиона евро“, казва Никазо. „Боклукът е печеливш бизнес, мафията отдавна е сложила ръце на него“, допълва той. Обяснява, че Източна Европа е много подходяща за дейността на Ндрангета, защото към този район се насочват доста евросубсидии. „Стратегията им е различна. Опитват се да тихи и незабележими“, казва той и съветва в България да се вдигне шум около проблема, за да се вземат мерки.  „При телефонен разговор между членове на Ндрангета, засечен от властите преди няколко месеца, излязоха наяве доста притеснителни факти. А именно, че търсят нови места, където да складират токсични и индустриални отпадъци. Името на България, като потенциална дестинация, се споменаваше често в разговора. Това, освен всичко друго, означава и още нещо - че връзката между Ндрангета и българската организирана престъпност става все по-солидна. Вече не говорим само за трафика на дрога, с който досега най-често ги свързваше”, посочва Никазо. „Ндрангета е свирепа и жестока мафия. Там всички са роднини и никой никого не издава. Може би, един на хиляда арестувани прави признание. Кокаинът е най-доходоносния им бизнес. Всички вече употребяват кокаин - това е дрогата на масите. В Италия струва 50 евро на грам. В Колумбия цената е 1200 евро на килограм. От един килограм чист кокаин обаче, се правят четири за продан”, отчита прокурор Никола Гратери. По информация на прокурора шест мафиотски клана перат пари в България. Причината са ниските данъци. Гратери дава за пример хотел на българското Чероморие на стойност 160 милиона евро. Строежът бил спрян тази година - още преди да започне. Двете акции от миналия месец, в които се забърка името на България, не били свързани помежду си, подчертава Никазо. Въпреки това обаче от известно време в Италия усилено се говори за връзка между Ндрангета, България и боклука. „Ако не беше засечен този разговор и ако не беше спрян влакът, натоварен с боклук, може би отпадъците щяха вече да са захвърлени някъде около вас и никой нямаше да знае за това”, добавя Никазо. „Всъщност, в началото токсичен боклук се складираше в Италия. Освен в района станал известен като „Тера дей фуоки” до Неапол, бяха открити и други незаконни сметища. Но обществото реагира изключително бурно срещу тоновете токсични отпадъци, захвърлени наоколо. Имаше протести и скандали. Тогава започнаха да товарят боклука на кораби и го потапяха в Средиземно море, далече от Италия. Но и това не можеше да продължава вечно. Трябваха им нови територии. В България, очевидно, някой е помогнал. Направил е така, че част от този боклук да започне да пристига у вас. Със сигурност е било осигурено и място, където да се складира. Много е вероятно от българска страна да са криминални организации, с които и преди са работили заедно - може би по каналите за трафик на дрога. Обикновено схемата е такава, спечелили са си доверието взаимно и сега просто сменят бизнеса”, смята Никазо. „За обработката на токсични отпадъци, така че да не създават опасност за живота и здравето, трябват пари. Страшно много пари. Затова на този, който ги произвежда, му е много по-лесно просто да ги захвърли някъде, като плати на някого да направи това за него”. „Боклукът, със сигурност, е източник на огромни печалби. Въпреки че други често го подценяват, мафията все повече разчита на боклука като източник на доход. Това е печеливш бизнес, цяла индустрия дори и мафията отдавна е сложила ръце върху него”, обяснява Никазо. „В момента Ндрангета е страшно богата, най-вече благодарение на кокаина. Когато инвестира тези пари обаче, вече не го прави в Италия, а на места, където е по-лесно да се скрие произхода им. Страни, където действията на организираната престъпност, не се следят толкова изкъсо. Затова Източна Европа е много привлекателно място. А еврофондовете, които се насочват натам, засилват този интерес още повече. Едно време Ндрангета правеше това в Южна Италия. Създаваха най-различни дружества със смесено участие, инвестираха, кандидатстваха, точеха фондове, перяха пари. Сега фондовете са основно във вашия регион. Така, парите от дрогата се озовават невероятно лесно на легалния пазар. Те разбраха, че не трябва да вдигат шум. Насилието и показните убийства вече не са част от начина им на работа, както беше преди. Сега модерна е корупцията, еврофондовете и бизнеси като боклука, например. Стратегията им е различна - опитват се да са тихи и невидими”, добавя Никазо. „Затова България сега трябва да вдигне много шум, за да пресече намеренията им и да не позволи да се превърне във втора „Тера дей фуоки”, където всяка година се регистрират все повече случаи на онкозаболявания. Токсични течности отдавна са се просмукали в почвата и кой знае какво очаква хората от района в бъдеще. Мафията не е италиански проблем, тя е проблем на целия свят, защото изгражда гигантска мрежа, в която оплита всички”, обобщава Антонио Никазо.", "date": "2020.01.11", "title": "Антонио Никазо: Боклукът е печеливш бизнес, мафията отдавна е сложила ръце на него"}
{"url": "https://www.24chasa.bg/novini/article/8060238", "text": "Според Държавния департамент на САЩ искането на Великобритания за екстрадирането на съпругата на американски дипломат, замесена във фатална автомобилна катастрофа в Обединеното кралство, е \"крайно неуместно\", предаде Ройтерс. \"Използването на договор за екстрадиция в опит за принудително връщане на съпруга на бивш дипломат би установил изключително обезпокоителен прецедент\", според изявление на говорител на ведомството, предава БТА.", "date": "2020.01.11", "title": "Великобритания иска екстрадиция на съпруга на US дипломат заради катастрофа"}
{"url": "https://www.24chasa.bg/novini/article/8060254", "text": "Прокуратурата би трябвало да се изразява с актовете си. Единственото за което е повдигнато обвинение е графиците за водата, които са ежемесечни и той ги е утвърждавал. Това каза адвокатът на Нено Димов Ина Лулчева. Припомняме, че от прокуратурата вчера обявиха, че 97 хиляди жители на Перник нямаше да са на режим, ако министърът на околната среда и водите Нено Димов не беше разрешавал на дружествата “Стомана Индъстри” и “Топлофикация” да ползват за промишлени нужди намаляващите води на язовир “Студена”. Министър Нено Димов ще остане в следствения арест, докато прокуратурата реши дали да поиска постоянното му задържане под стража. \"Участвали са много компетентни лица, той ги е утвърждавал. Да се твърди наказателна отговорност, че си се съобразил с компетентните лица е доста прекалено. Той подписва както всеки министър. Никое длъжностно лице не може да носи наказателна отговорност за конкретни нарушения, има министерство, което подготвя неговите решения. Той не се отказва от подписа си, но е безспорно, че са ангажирани множество министерства и администрации\", каза Лулчева.  Ина Лулчева коментира, че Димов е обяснил пред следователите, че се е съобразявал с предложенията на компетентните органи, поради което счита, че дейността му е осъществявана законосъобразно. \"Очакваше да се предприемат акции срещу министри. Той дали е бил изненадан, не мога да ви кажа\", добави тя.  Предстои решението на спецсъда дали Нено Димов ще остане в ареста. Очаквайте подробности.", "date": "2020.01.11", "title": "Адвокатката на Нено Димов: Има министерство, което подготвя  решенията"}
{"url": "https://www.24chasa.bg/novini/article/8060263", "text": "Целият му съзнателен живот беше отдаден на \"Ботев\". Той се занимаваше с всичко от хореография до кампании за стадиона. Това каза Михаил Манолов, член на УС на привържениците на \"Ботев\"-Пловдив.  Той се занимаваше с много благотворителни инициативи - дарения за деца, подаряваше подаръци в детски градини, училища. \"Искаме справедливост. Това искат родителите на Тоско, това искат всички фенове на \"Ботев\". Изпращаме писма до гръцките и българските институции. Има сведения нещата да бъдат потулени. Един от арестуваните е син на висш полицай в Гърция, който се занимава с футболно хулиганство. Казаха ни, че и преди са го измъквали. Всичко, което е нужно, ще направим\", каза Манолов.  \"Инцидентът не е случаен, скочили са 20 човека с каски, колове и ножове и са ги смлели от бой. Разговарях лично с родителите на Тошко, патоложката е казала, че причината за смъртта му е нанесения побой, имал е разкъсани вътрешности. Излезе версия, че причината е друга, а родителите не са получили такава информация. През сълзи бащата на Тошко ми каза, че според патоложката причината е побоя\", добави той.  \"Родителите му имат нужда от адвокатска помощ от държавата, за да се разбият вратичките в закона. Говори се, че ако е призната за виновна жената, която го е блъснала, ще се говори за непредумишлено убийство и няма да бъдат предприети повече действия\", каза още Манолов. ", "date": "2020.01.11", "title": "Приятел на убития в Солун Тоско: Има сведения, че нещата ще бъдат потулени"}
{"url": "https://www.24chasa.bg/novini/article/8060287", "text": "Китай пусна насоки, с които изясни прилагането на закона при нападение на полицейски служители, съобщиха в петък от Министерството на обществената сигурност, съобщава \" .  За периода 2016 г. -2019 г. китайската прокуратура е одобрила ареста на над 51 600 заподозрени и издирва над 79 000, като голяма част от престъпленията са били срещу полицаи, заяви Гао Дзинфън, служител на Върховната народна прокуратура, на пресконференция. Насоките са дело на Върховния народен съд, Министерството на обществената сигурност и Върховната народна прокуратура. Те влязоха в сила на 27 декември 2019 г.", "date": "2020.01.11", "title": "Китай пусна насоки за прилагането на закона при престъпления срещу полицейски служители"}
{"url": "https://www.24chasa.bg/novini/article/8060336", "text": "42-годишният Георги Георгиев преби сънародничка в Атина. Жената е настанена в болница с тежки телесни повреди, с рязани пръсти, с тежки наранявания по цялото тяло и главата. Открита е в безпомощно състояние от българи, с които живее на квартира, съобщи изданието \" \". Според наличната информация 42-годишният Георги Георгиев от три месеца пребивава в Атина, като преди това е живял около 6 години в село Киато на полуостров Пелопонес. На 7 януари около 17.00 часа жертвата се прибирала от работа. Георгиев я причакал на входа и опрял нож в гърлото. Блъснал жената със сила в мазето на кооперацията, където я пребил, подстригал косата й и рязал пръстите й на двете ръце. Откраднал два мобилни телефона и пари от пребитата българка, която часове по-късно е намерена в безпомощно състояние пред вратата на блока от хората, с които живее. Извършителят на деянието е избягал и се укрива. От откраднатите нейни телефони и профил във фейсбук заплашва нейни близки приятели и познати с физическа разправа.", "date": "2020.01.11", "title": "Българин преби жестоко и обра сънародничка в Атина"}
{"url": "https://www.24chasa.bg/novini/article/8060349", "text": "Иран дълбоко съжалява за допуснатата грешка със свалянето на украинския пътнически самолет край Техеран, написа в Туитър днес президентът на Иран Хасан Рохани. Той изрази съболезнования на жертвите на трагедията. Изявлението му бе разпространено и от неговата пресслужба, предава БТА. Рохани обеща разследването на инцидента да бъде доведено докрай, за да се узнаят всички причини за катастрофата и виновните за тази \"непростима грешка\" да понесат отговорност. Според него \"е необходимо да се вземат мерки за отстраняване на слабостите в системата за противовъздушна отбрана на Иран, за да не се повтори отново подобна трагедия\". Украинският президент Володимир Зеленски настоя за пълно признание на вина от Иран за свалянето на украинския пътнически самолет. \"Утрото днес не беше добро, по донесе истината. Още преди приключването на работата на международната комисия Иран призна, че е свалил украинския самолет. Но ние настояваме за пълно признание на вината\", се казва в съобщението на президента, поместено в интернет. Зеленски посочва, че очаква от Иран \"готовност за пълно и открито разследване, привличане на виновните към отговорност, връщане на телата на загиналите, изплащане на компенсации, официални извинения по дипломатически канали\". Украинският президент изрази също така надежда, че \"разследването по-нататък ще протича без изкуствени задръжки и препятствия\". \"На нашите 45 специалисти трябва да бъде осигурен пълен достъп и взаимодействие, за да има справедливост\", подчертава Зеленски. Обръщението на украинския лидер дойде, след като тази сутрин полуофициалната агенция ИСНА разпространи изявление на генералния щаб на въоръжените сили на Иран, в което се казва, че самолетът на авиокомпания \"Международни авиолинии на Украйна\" е бил свален край Техеран \"поради непреднамерена човешка грешка\". Според изявлението при излитането си от техеранското летище на 8 януари сутринта самолетът се оказал в непосредствена близост до един от най-важните военни обекти на Корпуса на гвардейците на ислямската революция (най-елитната част от въоръжените сили на Иран). Освен това, с оглед на височината, на която е летял, и по формата си той \"напомнял вражески обект\". Иранският президент Хасан Рохани също заяви, че Иран дълбоко съжалява за \"трагичната грешка\" и изрази съболезнования на близките на жертвите, сред които има граждани на Иран, Украйна, Канада , Афганистан, Германия, Великобритания и Швеция. Канадският премиер Джъстин Трюдо също настоя за \"прозрачност\", за да може да бъде извършено \"пълно и щателно разследване\" и да бъде установена вината, след като Иран призна, че е свалил по погрешка самолета, в който са пътували много канадци. \"Приоритет за нас остава да се хвърли светлина върху този въпрос в дух на прозрачност и справедливост, - се казва в негово прессъобщение, цитирано от Франс прес. - Това е национална трагедия и всички канадци скърбят. Ние ще продължим да работим с нашите партньори по света, за да гарантираме извършването на пълно и щателно разследване.\" Трюдо изрази и надежда за пълно сътрудничество от страна на иранските власти. Директорът на авиокомпания \"Международни авиолинии на Украйна\" Евгений Дихне, цитиран от ТАСС, заяви днес, че той не е имал никакви съмнения в непричастността на компанията към катастрофата на самолета в Иран. \"Ние нито за секунда не се съмнявахме, че нашият екипаж и нашият самолет би могъл да стане причина за тази ужасна катастрофа\", писа той във Фейсбук, след като Иран призна, че самолетът е свален от ПВО на страната.", "date": "2020.01.11", "title": "Иранският президент: Съжаляваме. Зеленски: Искаме пълно признание на вината"}
{"url": "https://www.24chasa.bg/novini/article/8060363", "text": "Министърът на културата и националното наследство на Оман Хайсам бин Тарик Ал Саид стана новият държавен глава на Оман след кончината на султан Кабус бин Саид, предадоха Ройтерс и Асошиейтед прес. Новият султан на монархията на източния бряг на Арабския полуостров е братовчед на предишния и положи клетва в Съвета на Оман (двукамарния съвещателен орган от парламентарен тип). Покойният султан Кабус, управлявал страната 5 десетилетия, сам е посочил своя наследник в запечатано писмо, което днес е било отворено от властите, съобщи държавната телевизия без повече подробности. Самият той няма деца и не беше посочил публично кой ще го наследи на престола. Султан Кабус бин Саид Ал Саид почина късно снощи на 79-годишна възраст след продължително боледуване. Конкретната причина за смъртта му не се съобщава. Спекулации за здравословното му състояние се появиха след негово кратко пътуване до Белгия по медицински причини миналия месец, посочва ДПА. В страната бе обявен 3-дневен траур, а държавните знамена ще останат спуснати за 40 дни. Веднага след обявяването на кончината снощи Съветът по отбраната на страната призова \"Кралският семеен съвет да се свика, за да реши кой ще поеме властта\". Според одобрените през 1996 г. правила семейният съвет трябва да избере в тридневен срок наследник на овакантения трон, обясни Ройтерс. Съветът се събра днес и отвори писмото със завещанието на покойния султан тази сутрин. То бе прочетено в присъствието на членовете на кралското семейство. Стана ясно, че покойният монарх е препоръчал тронът му да бъде зает от неговия братовчед, 65-годишният Хайсам в случай, че съветът не може да се споразумее за наследник. Съветът очевидно не е оспорил препоръката на султана. Малко по-късно правителството съобщи в Туитър, че новият държавен глава е положил клетва. Държавната телевизия, цитирана от Ройтерс, показа кадри от погребалната процесия, при която ковчегът с тялото на султан Кабус мина по улиците на столицата Маскат, убит в националното знаме, и бе внесен в голямата джамия, носеща неговото име, където започнаха молитви. Новият султан стоеше изправен пред ковчега с традиционния извит ятаган, наричан ханджар, висящ на кръста му. По-късно Кабус бе погребан в семейна гробница. Оманците масово изразяват в социалните мрежи почитта си към смъртта на управника, чието име неразривно се свързва с модернизацията на страната, която е бивша британска колония, и с превръщането й във влиятелен регионален фактор. Той действаше като посредник в конфликтите в региона. Кабус дойде на власт с безкръвен преврат през 1970 г., сваляйки не друг, а собствения си баща. Нерядко лично обикаляше страна, за да се среща със своите поданици, като нерядко бе сам зад волана на джипа си. Британският премиер Борис Джонсън изрази дълбоки съболезнования за смъртта на султан Кабус, като го нарече изключително мъдър политик, който се обявяваше за мир и разбирателство между страните. \"Той ще бъде запомнен с предаността си към делото за превръщане на Оман в стабилна и процъфтяваща страна, като баща на нацията, който искаше да подобри качеството на живота на гражданите на Оман\", изтъкна премиерът на Обединеното кралство. В първото си обръщение, предадено по телевизията, султан Хайсам обеща да продължи външната политика на кралството, която според него се базира на мирно съвместно съществуване и на поддържането на приятелски отношения с всички страни.", "date": "2020.01.11", "title": "Оман има нов държавен глава, султанът го посочил в писмо"}
{"url": "https://www.24chasa.bg/novini/article/8060376", "text": "\"Ние се нагледахме на арести на министри - действащи или бивши\", каза в \"Денят започва с Георги Любенов\" по   президентът (2012-2017 г.) Росен Плевнелиев. Според него освен пропагандната стойност на това, което се свършва, да гледаме по същество. Той заяви, че ще се радва да се действа по друг начин - превантивно, ефективно. Плевнелиев е на мнение, че министърът определено носи отговорност дотолкова, доколкото работа на министъра е да защити обществения интерес. Когато един цял град е оставен без вода, тогава общественият интерес не е защитен. Според него трябва да се види и също кой по веригата е допринесъл за бедственото положение. \"Правителството трябва да извади своите изводи. Институциите като цяло са се провалили и е крайно време да видим целия размер - кой и защо\", каза той. Според него е важно кризата да не прерасне в парламентарна криза. Той не вижда предпоставки за това. Правителството носи своята отговорност за всичко, което се е случило, прокуратурата има своите аргументи и всички трябва да се поучат и да не се допускат повече безстопанственост, каза Плевнелиев. \"Аз считам, че умението на премиера Борисов да действа бързо и превантивно ще му помогне и този път да не прерасне тази криза\", добави Плевнелиев. ", "date": "2020.01.11", "title": "Плевнелиев: Когато цял град остане без вода, общественият интерес не е спазен"}
{"url": "https://www.24chasa.bg/novini/article/8060385", "text": "Новината за 9-часов работен ден е абсолютно фалшива, каза по \"Денят започва с Георги Любенов\" по   президентът на „Подкрепа\" Димитър Манолов. \"Няма такова нещо и никому не е минавало през ум\", категоричен беше той. Той смята, че това е пълен абсурд, особено при положение, че световните тенденции вървят в обратната посока. \"Истината е, че ние имаме един проблем стародавен с полагането на извънреден труд дотолкова, доколкото в нашия закон е записано 86-а година,че извънредният труд е забранен. След това следва една система от ако, обаче и така нататък\", каза Манолов.  Манолов обясни, че и при разговори с работодателите е станало ясно, че и те не са фенове на тази идея и има относително съгласие за това, че извънредния труд се заплаща изключително ниско.", "date": "2020.01.11", "title": "Димитър Манолов: Новината за 9-часов работен ден е фалшива"}
{"url": "https://www.24chasa.bg/novini/article/8060409", "text": "Безработицата в България през месец ноември 2019 г. се понижи до 3,7%. Това е най-ниското ниво от 2000 г., откогато Eurostat разполага с данни за нашата страна. Това написа във фейсбук премиерът Бойко Борисов.  \"Младежката безработица в България също намалява до 7,0%, спрямо 10,7% през ноември 2018-а. И през 2020 г. продължаваме с ефективните действия, за да има добри условия на пазара на труда за българските граждани, работодателите и инвеститорите у нас\", написа още той. ", "date": "2020.01.11", "title": "Борисов: Безработицата се е понижила с 3,7% - най-ниско ниво, откогато има данни"}
{"url": "https://www.24chasa.bg/novini/article/8060432", "text": "18-годишната Андреа  Руменова е  била открита убита в Галиче. Момичето  е намерено  тази сутрин в ромската махала на селото голо, пребито и с прерязано гърло в двора на къщата, в която живее. Според първоначални данни преди да бъде убита Андреа е била изнасилена. Бащата на момичето  Асан Руменов е на гурбет в Англия, а след развод майката  живее в Галиче с новия си съпруг. Андреа учила в 11 клас в гимназията \"Христо Ботев \" в селото.  Убитата била  открита от неин роднина, който снощи около 1 часа е получил обаждане от Андреа. Мъжът не вдигнал телефона си, тъй като бил на безшумен режим и не го чул Сутринта той решил да отиде до дома на родственицата си и да провери каква е причината за обаждането и намерил трупа на момичето на двора. Мъжът веднага подал сигнал на телефон 112 и на мястото пристигнали линейка и полиция от Бяла Слатина. Спешните медици само установили, че младото момиче е мъртво. След като баща й заминал за Англия, Андреа обикновено преспивала в чичо си, който също живее в махалата. Снощи обаче братът на баща й събрал голяма компания в дома си и момичето решило да преспи в родната си къща.  ", "date": "2020.01.11", "title": "Откриха ученичка от Галиче изнасилена и с прерязано гърло"}
{"url": "https://www.24chasa.bg/novini/article/8060301", "text": "В петък председателят на КНР Си Дзинпин връчи националната награда за постижения в науката и технологиите на дизайнера на атомната подводница Хуан Сюхуа и атмосферния физик Дзън Цинцун. Двамата учени ще получат и 8 милиона юана (1,14 милиона щатски долара) парична награда, съобщава \" \".  94-годишният Хуан Сюхуа е дизайнерът на първото поколение китайски подводници. За повече от три десетилетия неговата работа остава в строга тайна. През декември 1970 г. с пускането на „Чанджън I\" Китай стана петата страна в света с ядрена подводница. Хуан бе и един от осемте удостоени с ордена на републиката миналата година за изключителен принос към нацията. 85-годишният Дзън Цинцун е атмосферен физик, който помогна за модернизирането на световната система за прогнозиране на времето и метеорологичните сателитни технологии за дистанционно наблюдение. За своя принос той получи наградата на Световната метеорологична организация през 2016 г.", "date": "2020.01.11", "title": "Двама китайски учени с националната награда за постижения в науката и технологиите"}
{"url": "https://www.24chasa.bg/novini/article/8059012", "text": "За Киев катастрофата на полет 752 на украинските авиолинии в Техеран, взела 176 жертви, напомни за друга ужасна трагедия с боинг - малайзийския полет 17 (MH17), свален от руска ракета над Източна Украйна през 2014 г. Всички 298 души на борда загинаха тогава. Двата случая имат зловещо много прилики - пътнически боинг, превозващ десетки цивилни, пада от небето в кълбо от пламъци, разпалвайки напрежение между засегнатите държави. Украйна е замесена и в двата случая. Трагедията с малайзийския боинг стана на нейна територия край Донецк, а в Иран - с машина, собственост на Киев. През 2014 г. самолетът бе модел 777-200ER, а падналият преди дни над Техеран - 737-800. След двете трагедии страната, която притежава черните кутии, отказа да ги сподели. Завихриха се конспиративни теории за причините за катастрофите, подхранвани от объркващи правителствени изявления и снимки с ниска резолюция от мястото на удара. Моментално медиите пуснаха коментари от неназовани американски разузнавачи, които твърдяха, че и двата самолета със сигурност са свалени от руска ПВО система. Малайзийският полет 17 се разби на 17 юли 2014 г. в разгара на руската война срещу Украйна. Международен екип, разследващ случая, потвърди участието на Русия и заключи, че трагедията е грешка на военните. Човекът, който е изстрелял ракетата “Бук” със среден обсег, вероятно е смятал, че се цели във военен, а не в граждански самолет. Падането на украинския боинг в Техеран пък стана на фона на засиленото напрежение между САЩ и Иран. Киев обяви, че разследва дали Иран случайно е свалил самолета с руска ракета с близък обсег, изстреляна от зенитноракетен комплекс “Тор”, разработен в СССР.  Има данни, че украинският пътнически самолет в Иран е бил ударен от ракета земя-въздух, може би непреднамерено, заявиха премиерите на Канада и Великобритания Джъстин Трюдо и Борис Джонсън. “Боинг 737-800” на украинската авиокомпания “Юкрейн интернешънъл еърлайнс” се разби във вторник, при което загинаха 176 души, основно иранци и канадци. Много е вероятно иранска ракета да е свалила украинския пътнически самолет, заяви и нидерландският министър на външните работи Стеф Блок. Президентът на САЩ Доналд Тръмп също изрази подобни подозрения. Американски спътници регистрирали изстрелването на 2 ракети от иранска система за ПВО с малък радиус. Впоследствие US разузнаването засякло ирански комуникации, потвърждаващи, че системата е поразила боинга. “Хипотезата за ракетата не се изключва, но до момента не е потвърдена”, написа украинският президент Володимир Зеленски във фейсбук. “Ню Йорк таймс” пък се добра до видео, на което се вижда как ракета се взривява близо до самолета над град Паранд до техеранското летище. Това е мястото, от което машината с полет 752 до Киев престана да излъчва сигнал, преди да падне на земята. Вестникът се свързал с автора на видеото, който потвърдил неговата автентичност. Техеран отхвърля тези твърдения като “голяма лъжа” и част от “психологическата война” срещу Иран. Държавата води разследването и се съгласи “Боинг” да се включи в него. ", "date": "2020.01.11", "title": "Зловещи прилики с 2014 г., когато руска ракета свали малайзийски боинг и уби 298"}
{"url": "https://www.24chasa.bg/novini/article/8059973", "text": "Синът на легендарния футболист на ЦСКА и националния ни тим от близкото минало Димитър Якимов, който носи и неговото име, почина в сряда на обед в болница в Айова, съобщи  . 42-годишният Димитър Якимов е издъхнал в резултат на сърдечен проблем, но семейството му подозира лекарска грешка. На Коледа той отишъл до спешното отделение след като трудно си поемал въздух, разказа майка му Антоанета Пенева. Той бил приет в болница Mercy в Дебюк, Айова където семейството живее. „Когато го оставихме той ходеше, говореше. На следващата сутрин, когато отидох да го видя, синът ми беше омотан с тръби и в кома“, разказва майката. Няколко дни по-късно лекар, който и преди е лекувал Димитър, се върнал от пътуване и когато видял състоянието на мъжа веднага, поискал да бъде прехвърлен в болницата в по-големия град Айова сити. Там лекарите казват, че органите на Димитър били „стопени“ и в сряда решават да изключат животоподдържащите системи. Десетина минути по-късно той издъхнал. Майката и доведеният баща на Димитър обаче са убедени, че смъртта е в резултат на лекарска грешка и затова са поръчали аутопсия и наели адвокат. Семейството живее от над 15 години в САЩ – първоначално в района на Чикаго, а след това се местят в Дебюк, Айова – малко градче на границата с Илинойс. Г-жа Пенева разказва, че от години бащата не поддържа връзка със сина си. Великият футболист има два брака и два развода зад гърба си. Той преживява тежка раздяла с Таня Димитрова, позната на тв зрителите като водеща на предаването \"Телевизионен справочник\". Якимов и известната журналистка имат 16 години брачен живот. Двамата остават завинаги свързани заради дъщеря си Силвана и внучката Яна. Митата е признавал, че Таня е жената на живота му. Срещнал се за първи път с нея, когато тя била осмокласничка. „Когато щерка ни се роди, Митата имаше мач в Гърция. Забрани на лекарите в „Шейново\" да ме изписват от болницата, каза, че той ще отиде да прибере жена си и детето от родилния дом\", спомня си Таня Димитрова, първата съпруга на футболната легенда. По-късно Якимов се жени за втори път за барманка от столичния квартал „Орландовци\", но и следващият му брак е неуспешен. ", "date": "2020.01.11", "title": "Синът на футболната легенда Димитър Якимов почина в Айова, подозират лекарска грешка"}
{"url": "https://www.24chasa.bg/novini/article/8058965", "text": "Обяснението е посочено в ново изследване на сеизмолози, публикувано тази седмица в сп. “Нейчър геосайънс”. През 2018 г. била регистрирана много голяма сеизмична активност през май и юни по целия свят, която довела до необяснимо бучене през ноември. Някои от сигналите продължавали по 20 минути и повече, съобщава Си Ен Ен. Необикновено голямото количество трусове отвело учените към Майот - един от островите в Коморския архипелаг, разположен между Африка и Мадагаскар. По време на изследването били засечени 7000 тектонични труса, които се случват, когато тектоничните плочи се приплъзват една върху друга. Люлеенето се причинява от налягането, което кара плочите да се движат. Най-силното от регистрираните земетресения било от 5,9 през май 2018 г. Били регистрирани освен това и 407 сеизмични сигнали с много дълъг период (VLPs), които са хармонични и ниски и напомнят на звука на голяма камбана. Понякога те продължават 20 и дори 30 минути и могат да бъдат чути на стотици мили. Земетресенията и сигналите били проследени и се разбрало, че идват от зона на около 35 км от източния бряг на остров Майот. Учените не открили никакви признаци на вулканична активност, но предположили, че има магмена активност, която формира вулкан. Те установили също, че повърхността на острова се е снижила с 18 см, което насочвало към активност, свързана с трусове. Нови сеизмологични методи помогнали на изследователите да разберат какво се е случило. Оказало се, че причината за бученето е формиране на нов подводен вулкан. Първата фаза включвала бързо нарастване на магмата от резервоар в земната мантия на около 30 км под повърхността на планетата. Това отваряло канал на морското дъно, позволяващ на магмата да изтича и да започне да формира нов подводен вулкан. Наблюдения през май 2019 г. показали, че той вече се е формирал. След формирането на вулкана сеизмичната активност спаднала и повърхността на острова се снижила. В този момент започнали сигналите (VLPs). Те се чували изключително силно на остров Майот, където живеят 260 000 души, като предизвикали истинска паника. В същото време огромното подводно изригване не се усетило, което накарало мнозина да мислят, че бученето има свръхестествен характер. ", "date": "2020.01.11", "title": "Разгадаха откъде иде мистериозно бучене по цялата земя"}
{"url": "https://www.24chasa.bg/novini/article/8060041", "text": "Катастрофата с украинския самолет в Техеран е причинена от човешка грешка и \"американския авантюризъм\", заяви иранският външен министър в туит днес, предаде Ройтерс. \"Тъжен ден. Предварителни заключения от вътрешното разследване на въоръжените сили: Човешка грешка в момент на криза, причинена от американския авантюризъм доведе до катастрофа\", написа Мохамад Джавад Зариф, като изрази \"дълбоко съжаление, извинения и съболезнования към иранския народ, семействата на всички жертви и другите засегнати нации\", предава БТА. В изявление по държавната телевизия тази сутрин иранското министерство на отбраната уточни, че самолетът е летял близо до чувствителен военен обект, принадлежащ на Революционните гвардейци, и е бил свален неумишлено поради човешка грешка. Виновниците ще бъдат предадени на съдебния орган на министерството на отбраната и ще им бъде потърсена отговорност. Междувременнои, властите в Отава намалиха броя на канадските жертви от катастрофата с украинския Боинг-737 близо до Техеран, предаде Франс прес. \"На базата на най-новите получени сведения установихме, че канадските жертви са 63, а не 57\", заяви на пресконференция снощи министърът на външните работи Франсоа-Филип Шампан. Разликата се дължи на новите данни, получени от проучването на пътните документи на загиналите, обясни той. Министърът съобщи също, че Иран е издал само две визи за канадските представители, които трябва да се включат в разследването на място. Става дума за 10 консулски служители от Постоянния екип за бързо реагиране на външното министерство и двама разследващи от Бюрото за сигурност на транспорта, които понастоящем се намират в Анкара и очакват да получат визи.", "date": "2020.01.11", "title": "Иран призна за свалянето на самолета: Човешка грешка (Видео)"}
{"url": "https://www.24chasa.bg/novini/article/8060059", "text": "Султанът на Оман Кабус бен Саид почина късно снощи, съобщиха рано тази сутрин държавните медии, предаде Ройтерс. Подкрепяният от Запада султан Кабус, 79-годишен, управляваше арабската държава от Залива, откакто завзе властта с безкръвен преврат през 1970 г. с помощта на бившата колониална сила Великобритания, предава БТА. Кабус няма деца и не е посочил публично наследник. Декрет от 1996 г. гласи, че управляващата фамилия ще избере наследник до три дни след овакантяването на трона. Ако те не успеят да се споразумеят, съвет от военни и представители на силите за сигурност, шефовете на висши съдилища и на двете камари на парламента ще издигнат на власт лицето, чието име е било написано тайно от султана в запечатано писмо.  Висшият военен съвет на Оман официално призова съвета на управляващата фамилия да се събере, за да избере нов управник на страната след смъртта на султан Кабус бин Саид. В страната е обявен тридневен траур, а националните флагове ще бъдат спуснати през следващите 40 дни, предаде Ройтерс. В официалното съобщение не бе посочена причина за смъртта, но 79-годишният Кабус боледоуваше от рак от години и през декември беше в клиника в Белгия за лечение. Смъртта му остави Оман - ключов съюзник на Запада, без ясен наследник. Покойният султан, който никога не посочи публично официален наследник, тайно е записал избора си в запечатано писмо, което трябва да бъде отворено, ако управляващата фамилия не постигне споразумение в предвидения тридневен срок. Наблюдатели смятат, че тримата му братовчеди - Асад, Шихаб и Хайшам бин Тарик ал Саид, имат най-големи шансове. Наблюдатели се опасяват от разногласия в семейството, възраждане на племенни вражди и политическа нестабилност. Новият лидер трябва да бъде избран в момент, когато \"млади ястреби\" са взели властта в съседните Саудитска Арабия и Обединени арабски емирства. Непосредствената заплаха според наблюдателите е, че регионални играчи може да се опитат да повлияят върху наследяването или върху новия владетел. Султан Кабус - абсолютният монарх, който модернизира Оман, водеше независима външна политика, отбелязва ДПА. Оман отдавна за Близкия изток е това, което е Швейцария за глобалната дипломация, балансирайки между два могъщи съседа, вкопчени в регионален конфликт - Саудитска Арабия на запад и Иран на север. Оман не взе страна в спора в Залива, при който Рияд и съюзниците му наложиха бойкот на Катар през 2017 г. и не се включи във военната коалиция начело със Саудитска Арабия, която се намеси в Йемен. Оман поддържа приятелски връзки и с Вашингтон, и с Техеран, и посредничеше за тайните преговори пред 2013 г., които две години по-късно доведоха до историческата ядрена сделка. Той поддържаше връзки и с Техеран, и с Багдад по време на войната от 1980 до 1988 г., както и с Иран и със САЩ след дипломатическия им разрив през 1979 г. Израелският премиер Бенямин Нетаняху направи през октомври 2018 г. безпрецедентна визита в Оман - макар че и други страни от Залива са правили жестове за сближаване с Израел, нито един от техните лидери не се е срещал открито с Нетаняху.", "date": "2020.01.11", "title": "Султанът на Оман е починал от рак"}
{"url": "https://www.24chasa.bg/novini/article/8060074", "text": "Министрите на външните работи от ЕС на срещата си вчера в Брюксел се въдържаха от непосредствен отговор на решението на Иран да активизира обогатяването на уран, като вместо това повториха призива си към Техеран да спазва лимитите от ядреното споразумение от 2015 г., предаде Ройтерс. Опасявайки се от открит конфликт между Иран и САЩ, външните министри от ЕС, заедно с генералния секретар на НАТО Йенс Столтенберг, се събраха вчера на необичайно извънредно заседание, за да призоват за спокойствие. Но за разлика от САЩ, които вчера наложиха нови икономически санкции на Иран, европейците дадоха на Техеран още време, за да избегнат ядрено разпространение на своя праг, вместо да започнат процес, кото може да доведе до връщане на международните санкции на ООН, предава БТА. Регионът не може да си позволи още една война, призоваваме за деескалация и максимална сдържаност, заяви външнополитическият представител на ЕС Жозеп Борел пред репортери след срещата. Борел добави, че 28-те министри са се договорили да активизират своята дипломация за разреждане на напрежението. Той не разкри подробности и само потвърди ангажимента за запазване на споразумението и засилване на подкрепата за Ирак. Призоваваме Иран да се върне към пълно спазване и разчитаме на МААЕ( Международната агенция за атомната енергия) да продължи мониторинга и верификацията на дейностите на Иран, каза Борел. По думите на дипломати, по принцип Берлин, Лонодн и Париж са постигнали споразумение да стартират процеса за уреждане на спорове съгласно условията на сделката от 2015 г., който може да доведе до възобновени санкции срещу Иран, но са се поколебали относно избора на момента, опасявайки се, че Техеран може да реагира зле. \"Планирахме да постъпим така, но сега това би се възприело като ескалираща мярка. Тепърва предстои да вземем решение, но вероятно това ще се случи скоро\", заяви европейски дипломат пред Ройтерс. Срещата, която по думите на дипломатите е показала единството на ЕС в подкрепа за сделката с Иран, въпреки призива на президента на САЩ Доналд Тръмп към Европа да се оттегли от нея, контрастираше с публичните изявления на министрите, отбелязва агенцията. Френският външен министър Жан-Ив Льо Дриан предупреди преди срещата вчера, че Иран може да се сдобие с ядрено оръжие до една-две години, ако скъса напълно със споразумението. А германският външен министър Хайко Маас заяви пред репортери: \"Ние искаме това споразумение да има бъдеще, но то има бъдеще само ако се спазва и именно това очакваме от Иран\". Европейците искат да убедят Тръмп, че са твърдо убедени съюзници, които няма да бъдат подведени от Техеран, а също така се страхуват, че оглавената от САЩ коалиция, воюваща с \"Ислямска държава\" в Ирак, може да бъде отслабена, накърнявайки съществен стратегически интерес на ЕС. \"Трябва да се разбере, че борбата с Даеш (\"Ислямска държава\") не е приключила. Постигнахме съществен напредък, но Даеш може да се върне\", предупреди Столтенберг. Борел съобщи също, че присъствието на бойци, пристигащи от Сирия и Судан, е засечено напоследък в Либия и подчерта, че конфликтът може да доведе до нова вълна от бежанци в Европа.", "date": "2020.01.11", "title": "ЕС за Иран: Регионът не може да си позволи още една война"}
{"url": "https://www.24chasa.bg/novini/article/8060099", "text": "Мартин Владимиров, енергиен анализатор от Центъра за изследване на демокрацията, смята, че няма опасност от сериозно повишаване на цените на горивата. „На практика на пазара от суров петрол в световен план има излишък. Трябва да се случи наистина голям конфликт в Близкия изток, за да се прекъснат доставките“, казва той в ефира на Нова тв. Шоковото поскъпване е било само за няколко дни, но в момента всичко е спокойно. „Има прекалено голямо предлагане на суров петрол на пазара, а търсенето е чувствително“, казва той и напомня, че търговците на петрол не бързат да се презапасяват. Именно заради това в следващите месеци се очаква даже понижаване на цените на горивата.", "date": "2020.01.11", "title": "Не се очаква поскъпване на горивата"}
{"url": "https://www.24chasa.bg/novini/article/8060117", "text": "Премиерът на Малта Джоузеф Мускат заяви, че е платил \"най-високата политическа цена за един мрачен епизод\" - намек за убийството на разследващата журналистка Дафне Каруана Галиция, което доведе до масови протести и искания за оставката му, предаде Асошиейтед прес. Съжалявам за смъртта на Каруана Галиция, една майка, която бе убита заради това, в което вярваше, и което пишеше, заяви Джоузеф Мускат снощи в прощалната си реч на церемония, организирана от неговата Лейбъристка партия, която днес ще избере неговия приемник. Премиерът добави, че и той е пострадал от написаното от журналистката, но това не може да се сравни със страданията на нейното семейство, предава БТА. Мускат обяви на 1 декември, че ще подаде оставка като лидер на управляващата Лейбъристка партия и премиер, но я отложи с шест седмици, докато тече процесът на избор на нов партиен лидер. Бурно аплодиран от стотици привърженици по време на речта, Мускат заяви, че ще остане в парламента и ще продължи да работи за подобряване на човешките права. По време на неговия мандат правителството въведе легален еднополов брак. Във фразата за личната политическа цена, която е платил, Мускат не спомена директно убийството. Той каза, че е решил да се оттегли, когато осъзнал, че неговото присъствие повече не е позитивно за Малта. Вицепремиерът Крис Ферне и депутатът Роберт Абела са конкуренти да заемат мястото му начело на партията, която има солидно мнозинство в парламента. Този, който бъде избран за нов лидер на партийните избори днес, ще стане премиер, а Мускат ще се оттегли през следващите дни. И двамата кандидати обещаха да работят, за да върнат общественото доверие към правителството чрез утвърждаване на върховенството на закона и да възстановят репутацията на страната, но и двамата се въздържаха да критикуват Мускат. ", "date": "2020.01.11", "title": "Премиерът на Малта: Платих най-високата политическа цена"}
{"url": "https://www.24chasa.bg/novini/article/8060147", "text": "САЩ са се опитали да ликвидират висш ирански командир с тайна операция в Йемен миналата седмица, която е обаче е завършила без успех, потвърдиха анонимни американски представители, цитирани от Ройтерс и Асошиейтед прес. За неуспешния удар в Йемен най-напред съобщи в. \"Вашингтон пост\", предава БТА. Ударът бил нанесен същия ден, в който в Багдад с дрон бе ликвидиран иранският генерал Касем Солеймани. Според анонимни източници мишена на неуспешната тайна операция на специалните части e бил Абдул Реза Шахлаи, високопоставена фигура в иранския корпус на Гвардейците на ислямската революция. Той, като и ген. Солеймани, са фигурирали в одобрен списък на военни цели, което говори за целенасочено усилие на САЩ да неутрализират ръководството на силите Ал Кудс (външните операции на иранския корпус), след като ги обявиха за терористична организация, отбелязва АП. Източниците не разкриват как точно се е провалила операцията. Говорителка на Пентагона заяви, че министерството на отбраната \"е запознато с информацията за въздушен удар на 2 януари в Йемен, отдавна признат като безопасно убежище за терористи и други неприятели на САЩ\", но министерството \"не коментира предполагаеми операции в региона\". Държавният департамент в началото на миналия месец обяви награда от 15 млн долара за информация, водеща до пресичане на финансирането на организацията, включително за Шахлаи, който има ключова роля. Според Държавния департамент той има дълга история на участие в атаки срещу американци и американски съюзници по света, планирал е многобройни убийства срещу коалиционните сили в Ирак, осигурявал е доставка на експлозиви и оръжия на шиитски милиции и е организирал неуспешния заговор за убийство на саудитския посланик във Вашингтон през 2011 г. Шахлаи е контролирал финансовите потоци, предназначени за вербуване на изпълнители за заговора, като е одобрил 5 млн долара за цялата операция, според министерството на финансите на САЩ. Президентът Доналд Тръмп заяви в интервю за телевизия Фокс вчера, обяснявайки защо САЩ са атакували Солеймани: \"Те си бяха наумили да взривят нашето посолство\". \"При това той имаше предвид повече от едно посолство\", добави Тръмп, без да уточни подробности. Не е ясно дали Шахлаи е бил част от този по-широк заговор, посочва Ройтерс.", "date": "2020.01.11", "title": "САЩ опитали да ликвидират още един висш ирански командир със Солеймани"}
{"url": "https://www.24chasa.bg/novini/article/8060149", "text": "Хората стават все по-активни, реагират като потребители. Не обичат да бъдат лъгани и реагират. Това каза пред bTV Димитър Маргаритов, председател на Комисията за защита на потребителите (КЗП). \"Това дава отражение върху поведението на търговците, които се респектират. Те се опитват да компенсират своите клиенти, когато са били засегнати от нелоялна практика\", добави Маргаритов. \"Може да получите информация как да бъде оформена и подадена жалба и може да я подадете на сайта на комисията\", каза той. Топ 3 стоки с оплаквания са телекомуникационни устройства, облекла и детски играчки.  \"Много често потребители се оплакват, че са пренасочвани към сервизи. Истината е, че търговеца носи отговорност в 30-дневен срок\", каза още той. \"Няма как един търговец да избира по какъв начин да ви върне парите в 14-дневен срок\", припомни Маргаритов.  \"Ако стока има дефект и е поръчана по интернет важат всички правила. Имали сме нелоялни търговци, които твърдят, че ако стока е закупена с намаление, няма право да бъде върната. Това не е вярно\", каза още той.                                                                                                                                                                                                                                                                                                                                ", "date": "2020.01.11", "title": "КЗП: Хората стават все по-активни, реагират като потребители"}
{"url": "https://www.24chasa.bg/novini/article/8060182", "text": "През следващите седмици Израел ще извърши изпитания на нов лазер, който улеснява прехващането на дронове или противотанкови ракети, съобщиха властите в регионалния контекст на напрежение с Иран, предаде Франс прес. Според израелското министерство на отбраната този \"технологичен пробив\" ще укрепи противовъздушния арсенал на Еврейската държава. Разработеният от Израел лазер ще бъде способен да прехваща \"всичко\", изстреляно срещу Еврейската държава, включително ракети със среден и голям обсег, противотанкови ракети и дронове, заяви за АФП представител на министерството. Той ще укрепи способностите на противоракетните щитове \"Железен купол\" (срещу заплахи с малък обсег), \"Прашката на Давид\" (използван главно срещу заплахи със среден обсег) и \"Стрела\", предназначена да прехваща ракети с голям обсег. Министерството на отбраната ще осъществи изпитания през тази година с амбицията да инсталира новите лазери върху мобилни платформи, за защита на войници и обекти на терен, предава БТА. Според властите този пробив се дължи на използването на електричество вместо химия за генерирането на мощността на лазера, което го прави по-ефективен и по-евтин от ракетите, използвани понастоящем за неутрализиране на заплахи от въздуха. Най-важен обаче е факторът скорост, понеже лазерът, след като идентифицира целта си, може да я елиминира \"за секунда\", обясни за АФП Исак Бен Израел - бивш шеф на научните разработки в министерството на отбраната, който сега ръководи програма в университета на Тел Авив. \"Израел вече има добра система за противовъздушна отбрана. Проблемът е, когато балони или дронове бъдат пуснати от разстояние няколкостотин метра и ги видите чак когато вече могат да хвърлят бомба върху вас\", обясни ученият. Все пак той призна, че лоша видимост поради облаци или пясъчна буря може да ограничи приложението на технологията.", "date": "2020.01.11", "title": "Израел тества нов лазер, прехваща\nдронове и ракети \"за секунда\""}
{"url": "https://www.24chasa.bg/novini/article/8060474", "text": "Германски учени откриха слуз на 100 милиона години и крак от гущер идеално запазени в кехлибар от Мианма, съобщи Фокс нюз. Слузта е от лигавите гъби миксомицети - едноклетъчни организми, живеещи предимно в пръст или гниещо дърво. Те се хранят с бактерии и понякога се събират и образуват комплекс. Откриването на фосилизирана версия на слузести гъби е изключително рядко. Досега са известни само два такива примера - на 35 милиона и на 40 милиона години, предава БТА. Възможно е гущерът да е отчупил парче миксомицети и така да е запазил информация за бъдещите поколения в кехлибара. \"Фосилът предоставя уникална информация за продължителността на екологичните адаптации на миксомицетите\" - каза палеонтологът Александер Шмит от университета на Гьотинген.", "date": "2020.01.11", "title": "Слуз на 100 милиона години беше открита в кехлибар"}
{"url": "https://www.24chasa.bg/novini/article/8060491", "text": "Сумата е с рекордните 2,8 млрд. лв. повече спрямо постъпленията през 2018 г. и с около 628 млн. лв. над планираното за годината. Данъчните приходи възлизат на 13,3 млрд. лв., като от данъка върху доходите на физическите лица в хазната са влезли над 3,6 млрд. лв.; постъпленията от корпоративни данъци са 2,8 млрд. лв., а нетните приходи от ДДС възлизат на 6,8 млрд. лв. Осигурителните вноски, постъпили в бюджета са общо 10,3 млрд. лв. в това число 6,2 млрд. лв. вноски за държавното обществено осигуряване, 2,6 млрд. лв. здравно-осигурителни вноски и 1,5 млрд. лв. за допълнително задължително пенсионно осигуряване. „Приходите в НАП са на рекордно високо ниво през 2019 г., като увеличението им значително изпреварва ръста на БВП. Увеличават се както доброволно внесените суми, така и тези, акумулирани в производство по събиране. Благодаря на целия екип на НАП за професионалната работа и отличните резултати. Благодаря и на данъкоплатците, които добросъвестно и честно спазват законовите изисквания. Ще запазим фокуса си към подобряване на общественото доверие и справедлива среда за правене на бизнес “ каза по повод приходите на НАП изпълнителният директор на агенцията Галя Димитрова.", "date": "2020.01.11", "title": "Рекордни приходи на НАП през 2019, ръст от почти 3 млрд. лв."}
{"url": "https://www.24chasa.bg/novini/article/8060537", "text": "Убитият с американски дрон на летището в Багдад ирански генерал Касем Солеймани е планирал атаки срещу четири посолства на САЩ, заяви президентът на САЩ Доналд Тръмп в интервю за телевизия \"Фокснюз\", цитирано от Асошиейтед прес. То е било записано вчера и се очакваше да бъде излъчено рано тази сутрин. Тръмп обаче, както и други високопоставени служители на администрацията преди него, отказа да даде подробности какво са имали предвид, говорейки за \"неминуеми заплахи\" срещу американски обекти от действията на силите, командвани от Солеймани. Убийството на Солеймани бе мотивирано именно с тези заплахи, предава БТА. В интервюто си Тръмп казва само, че едното от нарочените за атаки посолства вероятно е било това в Багдад. Той също посочи, че САЩ са в правото си да поискат от Ирак компенсация за изградените от САЩ военни бази, летища и посолства в Багдад, ако бъде поискано изтеглянето на американските войски от страната. Президентът отбеляза, че иракската страна \"само публично говори\" за необходимост от изтегляне на американските войски, \"но в частен порядък не казва това\". На въпрос как Вашингтон може да получи от Багдад такава компенсация, той отговори: \"В настоящия момент у нас има много техни пари - над 35 млрд. долара на банкова сметка. Смятам, че те ще си платят, или тези пари така и ще си останат на сметка\". Говорейки за Сирия, президентът каза, че САЩ не могат да се ограничат само с контрол над петролните находища в североизточна Сирия. На въпрос дали Вашингтон може да си присвои тези запаси, които той контролира след разгрома на \"Ислямска държава\" там, Тръмп отговори: \"Може да направим това, а може и не. Не зная, може би трябва да ги вземем\". Президентът се изказа пред \"Фокс нюз\" и за подобряване на отношенията с Русия, когато \"ловът на вещици\" (разследването за приписваната на Русия намеса в американските избори през 2016 г.) приключи. Специално внимание Тръмп отдели на очаквания процес срещу него в Сената във връзка с повдигнатите му от Камарата на представителите обвинения в рамките на процедурата за импийчмънт. На въпрос колко дълго според него ще продължи съдебният процес в Сената, той изрази мнение, че при \"оптимален сценарий\" той може да трае \"няколко дни или една седмица\". Това обаче може да се проточи, ако за разпит бъде извикан анонимният информатор от американските спецслужби, чиито показания за съдържанието на телефонния разговор между президентите на САЩ и Украйна послужиха на демократите да организират процедурата за импийчмънт на президента. \"Аз много бих искал да бъде призован този информатор, който изчезна, както и вторият информатор, който също някъде се потули\", отбеляза Тръмп в интервюто си, като не скри, че има много въпроси към тази мистериозна личност. Той също така заяви, че ще се възползва от пълномощията на изпълнителната власт, за да не позволи на бившия си помощник по националната сигурност Джон Болтън да даде показания в Сената в рамките на процедурата по импийчмънт. Стопанинът на Белия дом, цитиран от ТАСС, се изрази доста неласкаво за председателката на Камарата на представителите, демократката Нанси Пелоси, като я нарече \"най-лошия спикер на Камарата в историята на САЩ\". Именно тя смята да внесе следващата седмица в Сената обвинителното заключение срещу президента в рамките на процедурата по импийчмънт.", "date": "2020.01.11", "title": "Тръмп: Солеймани планираше атаки срещу 4 американски посолства"}
{"url": "https://www.24chasa.bg/novini/article/8060550", "text": "Поредица от общо 14 земни труса са регистрирани в Мраморно море през последните 24 часа. Трусовете са станали в открито море край селището Шаркьой в областта Текирдаг, съобщиха от правителствената Дирекция за бедствия и кризи, предава БТА. Най-силният от трусовете е бил с магнитуд от 3-та степен по Рихтер.                                                                                                                                                                                                                                                                                                                                ", "date": "2020.01.11", "title": "Серия от земетресения в Мраморно море"}
{"url": "https://www.24chasa.bg/novini/article/8060307", "text": "За първи път в китайски университет ще бъдат открити специалности, свързани с научните изследвания на мозъка. В наскоро създадения Факултет по науки и медицина за мозъка Университетът на Джъдзян ще подготвя студенти в бакалавърски програми по невробиология и невропсихология, съобщава \" \".  Китай е изправен пред огромна пропаст от липсата на специалисти в сферата на мозъчните науки. Статистиките сочат, че страната се нуждае от най-малко 100 000 психиатри, а подготовката на висококвалифицирани учени в областта на медицината за мозъка е от решаващо значение за развитието, каза заместник-деканат на факултета Джоу Юдун. Ли Сяомин, който е професор в новия факултет, заяви, че създаването му има за цел да подготви висококвалифицирани, иновативни млади специалисти в сферата на науките за мозъка, неврологията, неврохирургията и психиатрията. На студентите по невробиология и невропсихология Факултетът по науки и медицина за мозъка на Джъдзиянския университет ще предлага и курсове свързани с изкуствения интелект.", "date": "2020.01.11", "title": "Китайски университет ще подготвя специалисти в областта на науката и медицината за мозъка"}
{"url": "https://www.24chasa.bg/novini/article/8060585", "text": "През нощта облачността ще е значителна и в южната половина от страната и на места в Предбалкана ще превали дъжд. По високите котловинни полета на Западна България и в планините дъждът ще премине в сняг. На отделни места ще има условия за поледици. Ще духа слаб до умерен северозападен вятър. Минималните температури ще са между минус 3 и 2 градуса, в София - около 1, предава БТА. Утре преди обяд на много места в Южна България ще продължи да превалява дъжд, в планините - сняг, а по-късно от север облачността ще се разкъса. Северозападният вятър ще утихне, а в Източна България ще се ориентира от север-североизток и ще бъде до умерен. Максималните температури ще са между 3 и 8 градуса, в София - около 5. По Черноморието облачността ще е значителна, преди обяд с превалявания от дъжд, главно по южното крайбрежие. Ще духа до умерен вятър от северозапад, който ще се ориентира от север-северозапад. Максималните температури ще са между 5 и 8 градуса. Температурата на морската вода ще е около 8 градуса. Вълнението на морето ще е 2-3 бала. Над планините облачността ще е значителна с валежи от сняг. Ще духа слаб до умерен вятър от изток-югоизток. Максималната температура на височина 1200 метра ще е около минус 1 градус, на 2000 метра - около минус 3. В понеделник и вторник времето ще бъде сухо и спокойно. От запад отново ще започне затопляне. Над по-голямата част от страната ще бъде предимно слънчево, на места по поречието на Дунав, в котловините и низините, в нощните часове и преди обяд, ще бъде с мъгла или ниска облачност. В Предбалкана във вторник дневните температури ще достигат 10-12 градуса, в останалата част от страната ще бъдат предимно между 3 и 8 градуса. Сутрешните температури ще са между минус 5 и 0 градуса./", "date": "2020.01.11", "title": "По-студено в неделя, ще има условия за поледици"}
{"url": "https://www.24chasa.bg/novini/article/8060595", "text": "Иранските власти са решили да обявят, че украинският самолет е свален по погрешка от ПВО на страната снощи, след като станало ясно, че досегашните отричания на каквато и да е вина не издържат, предаде Ройтерс, цитирайки агенция Фарс. Вчера върховният ирански лидер аятолах Али Хаменей бил информиран за трагичната грешка, довела до гибелта на 176 души, намиращи се на борда на украинския боинг, и веднага свикал спешно заседание на Висшия съвет за национална сигурност на страната. На него било решено още тази сутрин, т.е днес, да бъде съобщена истината. Това направи генералният щаб на въоръжените сили на Иран в специално изявление още преди разсъмване, предава БТА. Междувременно агенция ИРНА съобщи, че записите от черната кутия на самолета ще бъдат изпратени за разшифроване във Франция. Това е съобщил шефът на отдела за разследвания на произшествия при Организацията за гражданска авиация на Иран Хасан Резайефар. Според местната телевизия ИРИБ, обаче, която цитира осведомен източник в организацията, окончателно решение за изпращане на черната кутия зад граница още не е взето. Председателят на Върховния съд на Иран Ебрахим Раиси нареди днес разследването на катастрофата на самолета да бъде ускорено, се казва на официалния сайт на съда. \"Органите на Върховния съд на Иран трябва в най-кратки срокове да съберат съответните документи от генералния щаб, Корпуса на гвардейците на иранската революция и Организацията за гражданска авиация, както и да получат разяснения от официални лица\", посочи Раиси. Украинската служба за сигурност (СБУ) съобщи в декларация, цитирана от Ройтерс и ТАСС днес, че е била потвърдена една от работните й хипотези за причините за катастрофата на самолета край Техеран, а именно - работата на зенитния ракетен комплекс (ЗРК) в ръчен режим. \"Ние разглеждахме човешкия фактор като основна причина за авиокатастрофата - работата на ЗРК именно в ръчен, а не в автоматичен режим, както отначало казваха някои експерти\", каза шефът на СБУ Иван Баканов, цитиран от Ройтерс. Той добави, че на заседание на специалната работна група на СБУ \"експертите, имайки необходимите данни, се спряха на две версии - поразяване на самолета с ракета или терористичен акт\". \"Съобщението на иранските власти, че военните по погрешка са свалили самолета, потвърди първата версия на нашето разследване, към която клоняхме и ние в СБУ\", отбеляза Баканов. В първите два дни след трагедията Иран отричаше всякаква вина и наричаше все по-настойчивите предположения за сваляне на самолета по погрешка с иранска ракета \"психологическа война\" срещу страната. Много иранци, цитирани от Ройтерс, се възмущаваха в социалните мрежи, че властите в тяхната страна отделят повече време за отхвърляне на критиките, отколкото за съчувствие към жертвите на семействата. \"Защо бе допуснато граждански самолети да излитат от летището на Техеран в тези условия?\", писа в Туитър Шива Балаги. А бившият вицепрезидент Шахийндохт Мораверди, също в Туитър, подчерта: \"Ние се надяваме, че поне един високопоставен човек ще подаде оставка, за да успокои разгневените хора, които смятат, че са били унизени\". А външният министър на Иран Мохамад Джавад Зариф отбеляза в Туитър: \"Тъжен ден. Предварителните изводи от вътрешното разследване на въоръжените сили (на Иран) сочат: човешка грешка, допусната в кризисен период заради авантюризма на САЩ, доведе до катастрофа\". Зариф поднесе съболезнования и извинения на иранския народ, а също и на семействата на жертвите на трагедията.", "date": "2020.01.11", "title": "Снощи решили да признаят вината на Иран за свалянето на самолета"}
{"url": "https://www.24chasa.bg/novini/article/8060632", "text": "Българският еврокомисар за иновациите, научните изследвания, културата, образованието и младежта Мария Габриел откри второто издание на Тийноватор стартъп уикенд, в който се включиха близо 300 ученици от Тийноватор стартъп клубовете в 17 училища от София, Варна и Враца и 34-ма ментори. В първия ден на събитието учениците и менторите ще работят по формирането на около 40 идеи за стартъпи и по презентациите им, а в неделя избраните проекти ще бъдат презентирани пред жури от инвеститори. Това съобщиха от представителството на ЕК в България „През следващите 48 часа ще имате възможност да изследвате креативността и предприемаческия си дух. Големите идеи са важни, но още по-важно е тяхното практическо осъществяване. Предприемачеството най-често се изковава именно чрез упорития труд в стремежа към това, което обичаме. То е основен двигател на иновациите и икономическото развитие. Днес Европа има нужда от нов тип предприемачество и ново поколение предприемачи Нека да работим заедно. Учете се един от друг. Тествайте границите на способностите си, стремете се към повече и, разбира се, не забравяйте да се забавлявате“, насърчи Мария Габриел учениците при откриването на форума. Тя отбеляза още, че инициативата показва колко млади таланти с истинска страст за новите технологии и предприемачеството има България. Според нея идеята и страстта са ключови, но не са достатъчни. Младите хора се нуждаят от умения и компетенции, за да превърнат своята идея в иновативен проект. Имат нужда и от цифрови умения, за да се възползват максимално от наличните инструменти. Трябва да умеят също така да работят в екип. В този контекст, българският еврокомисар сподели с участниците за редица инициативи, чрез които Европейската комисия подкрепя развитието на всички тези умения. „С програма Еразъм+ подкрепяме проекти за сътрудничество, наречени „ алианси на познанията“. В тях бизнесът и институциите за висше образование работят заедно за свързване на практическото мислене и теоретичните познания. Европейският институт за иновации и технологии е друга инициатива, която обединява бизнеса, научните изследвания и образованието, така че младите предприемачи да се учат от опитни иноватори, за да започнат ново начинание. Освен това, в момента работим върху актуализирането на Плана за действие в областта на цифровото образование, за да включим в него допълнителни мерки в полза на младите хора“, информира комисарят. Накрая тя призова всички участници в Тийноватор стартъп уикенд към креативност и творчески дух, любов към иновациите и амбиция за развитие, за да приложат знанията и уменията, придобити от програмата, по-нататък в живота си.", "date": "2020.01.11", "title": "Мария Габриел: Важно е да инвестираме в творческото мислене на младите хора"}
{"url": "https://www.24chasa.bg/novini/article/8060616", "text": "Полицията в Русе разследва неуспешен опит за въоръжен грабеж в пункт за спортни залагания. Това съобщи директорът на областната дирекция на МВР в Русе старши комисар Теодор Атанасов, предава БТА. Сигналът е подаден малко преди 22,30 часа снощи. Двама души с маски и с пистолети влезли в пункта, намиращ се в централната градска част. Поискали парите от касата от служителката, но след като тя отказала да ги даде, избягали в неизвестна посока. Атанасов обясни, че няма пострадали и отнети вещи. По случая се води досъдебно производство.", "date": "2020.01.11", "title": "Двама въоръжени опитаха да оберат пункт за спортни залагания в Русе (Обновена)"}
{"url": "https://www.24chasa.bg/novini/article/8060669", "text": "Започваме кампания, която ще цели възможно най-бързото сваляне на отказите за визи под 3%. Хора, които нямат намерение да пътуват до САЩ, но са с добро визово досие, да кандидатстват за визи. Това каза пред \" \" вицепремиерът Екатерина Захариева.  \"Най-големият процент отказани визи не идва от България, а от другите консулски служби на САЩ в Европа, където има големи български общности\", уточни тя. България и ЕС не дават оценка на убийството на иранския генерал Сюлеймани. Основното е, че трябва да се намали напрежението, подчерта Захариева. ЕС иска запазване на ядрената сделка посочи още тя, като това е една от основните цели на външната политика на съюза. Трябва да се мисли и дългорсрочно, подчерта тя, и попита, а какво правим, ако ядреното споразумение се провали? Същевременно позицията на ЕС е да се запазят стабилни връзката със САЩ, но има различия по подхода, как точно да бъде накаран Иран да се съобразява с международната общност. НАТО и САЩ трябва да останат в Ирак, каза Захариева. Друга тема в разговора бе ситуацията в Либия и усложняването на обстановката там и след решението на Турция да прати войски в помощ на правителството в Триполи. Европейският съюз трябва да изпрати специален наблюдател за Близкия изток, каза още Захариева. В интервюто бе коментиран и въпросът за позицията на САЩ, изразена от висш американски доплимат, че строителството на Балкански поток не е в интерес на България, а обслужва геостратегическите интереси на Русия. Захариева подчерта, че това е отдавна известна позиция на САЩ, но чрез терминала за втечнен газ в Александропулис в страната ще бъде доставян газ и от други източници и това е реална диверсификация на доставките на газ за България.", "date": "2020.01.11", "title": "Захариева: Хора с добро визово досие да кандидатстват за визи за САЩ"}
{"url": "https://www.24chasa.bg/novini/article/8059168", "text": "Надали има по-нагледен и буквален пример за поговорката “Вода гази, жаден ход” от ситуацията в България. Защото вода има, но тя се пилее. Доказателство са данните на КЕВР, че загубите на ВиК дружествата в държавата са средно около 60%, а някъде стигат и над 80 на сто. А значимите язовири в България са пълни 55,9% към 8 януари 2020 г., показват данни на министерството на околната среда. Спрямо края на ноември водата се е увеличила с 42,5 млн. кубични метра, но в сравнение с края на септември количеството е паднало с 86,6 млн. България не би трябвало да изпитва затруднения да покрие нуждите си от вода до 2035 г. дори и в случай на екстремно засушаване, се казва в националната стратегия за управление и развитие на водния сектор в България, разработена от екоминистерството още през 2012 г. В изготвения анализ за потреблението и бъдещите нужди от вода са представени три варианта за климатични промени - оптимистичен, реалистичен и песимистичен. Водните ресурси в страната ще са достатъчни, независимо кой от сценариите се сбъдне, твърди прогнозата. Отбелязва се обаче, че в използваните климатични модели много от процесите в природата все още не са взети предвид - като например влиянието на облачните системи върху парниковия ефект или усвояването на въглеродния диоксид от океаните. Така или иначе, при  , важащ за периода до 2035 г., се проектира едно от най-слабите повишения на годишните температури в Западна България – между 1,7 и 2,8 градуса по Целзий в края на сегашното столетие, което предполага и слаба промяна в годишните валежи. е изготвен на базата на няколко модела. За 2021 г. се предполага, че температурата на въздуха ще се повиши с 1 до 1,5 градуса над климатичните норми спрямо 1961 - 1990 г., а средногодишното редуциране на валежите спрямо нормата ще бъде с 4 - 7%. Спадането се очаква да продължи и през 2035 г., през която между 9 и 14% от валежите ще са по-ниско от нормата, а затоплянето може да бъде по-високо от 2 градуса. През 2021 г. уязвимите зони с годишен валеж под 500 милиметра са в Крайдунавския район - между общините Лом и Козлодуй, Оряхово и Никопол; в Североизточна България – Тервел, Крушаре, Каварна и Шабла; в Югоизточна България – Несебър и Поморие; в Тракийската низина – Пловдив, Пазарджик, Стамболийски и Съединение; в Югозападна България – Драгоман, Брезник, Ковачевци, Земен, Кюстендил и общините в Струмската долина, както и Софийското поле. През 2035 г. тези зони се увеличават, като годишният валеж намалява под 450 мм. Софийското поле отново се включва в тях, а най-силно уязвими през летния сезон на 2035 г. с валеж под 80 мм ще бъдат Шабла, Каварна, Бяла, Приморско, Царево, Болярово, Любимец, Свиленград, Стамболово, Маджарово, Ивайловград, Симитли, Кресна, Струмяни, Сандански и Петрич. предвижда най-силно затопляне с над 5 градуса. Валежите ще намалеят с повече от 15%, което в комбинация с по-високите температури се очаква да оказва негативно влияние върху водосборите и екосистемите. Положителната прогноза, че водата ще стигне във всяка една от тези ситуации, отчита дори това, че средното дневно водопотребление на човек би трябвало да се е увеличило, макар и с малко, тъй като се очаква нарастване на жизнения стандарт на населението. Още през 2012 г. е предсказано, че режим на водата е възможно да бъде въведен не само в селища без достъп до питейни язовири, но и в такива, които имат достъп, но са с проблеми във водопреносната мрежа като течове и аварии. Именно затова сред необходимите мерки е посочено и изграждането на подходящи съоръжения. “Гарантирането на достатъчен воден ресурс и предотвратяването на водните режими е изключително важно за страна като България, тъй като страната е своеобразен рекордьор по загубите на вода при общественото водоснабдяване (ВиК) и напоителните системи. През 2008 г. те са над 60%”, е записано в стратегията. Днес, 12 години по-късно, загубите не са намалели изобщо и продължават да държат ниво от 61%. По данни на КЕВР те са най-много при ВиК в Добрич, Сливен, Шумен, Монтана и Перник - над 75%, като в Добрич дори надхвърлят 85 на сто. Според водния експерт Асен Личев, който е шеф на дирекция “Управление на водите” в МОСВ по времето, когато е писана стратегията, периодът оттогава досега е твърде кратък, за да могат да се правят изводи кой точно сценарий се е сбъднал. И макар 2012 г. да звучи далече в миналото, стратегията все още важи и няма изискване за нейното актуализиране. По думите на Личев проблемът в управлението на водите не е, че няма план за действие - има и за управление на речните басейни, и за риска от наводнение за четирите района - Дунавски, Черноморски, Източнобеломорски и Западнобеломорски. “Общият проблем на управлението на водния сектор е, че имаме много баби, а хилаво бебе. Смесват се отговорностите за управление на водите и водностопанските системи. Плановете съответстват на европейските директиви, но нямат финансова обезпеченост”, твърди той. Освен това Личев изтъква, че въпреки че стратегията е приета от Народното събрание по време на първия мандат на Бойко Борисов, премиерът поиска да се разработи такава във връзка с борба със сушата. Това говори, че управляващите изобщо не си спомнят за вече наличните планове. В плановете на четирите басейнови дирекции вече са набелязани мерки за справяне със сушата или при криза за питейно-битовото водоснабдяване. Основните мерки са две. Едната е изграждане на язовири за улавяне на водите от пролетното пълноводие, за за което отговаря Министерството на околната среда и водите. Но в последните 30 г. е построен само един нов язовир за питейна вода - “Пловдивци” край Рудозем, който бе открит през 2018 г. Втората мярка е реконструкция на водопроводни мрежи, подходящо зониране и оборудване с необходимите съоръжения и арматури, осигуряващи ползване с минимални загуби. Това засяга основно осъществяването на националната политика за повишаване качеството на питейното водоснабдяване, което би трябвало да се прави от министерството на регионалното развитие. Средства на регионалното ведомство се отпускат от програма “Околна среда”. Според Личев изпълнението на тази мярка се дължи и на политиката, която се провеждаше от началото на оперативната програма - предимно да се финансират пречиствателни станции. Стигало се е и до парадокси да дават пари за канализация на населени места с под 10 хил. жители, където никой не иска да се върже. Затова преди години от Брюксел заявиха, че това, което е направено и не е било приоритетно, ще се плати от бюджета. Общи мерки, залегнали в стратегията против сушата, обхващащи цялото население и всички отрасли на икономиката, са борбата с ерозията и намаляването на количествата на оттичащата се неизползвана вода. Тук влиза и създаване и отглеждане на смесени иглолистни и широколистни гори, на трайни земеделски култури на ерозирани земи - овощни видове, малини, къпини, лозя и други. Това било подходящо да се прави върху наклонени ерозирали терени на водосборите на язовирите. Други дейности са възстановяване на тревата на ливади и пасища в полупланински и планински региони, техническа борба с ерозията по деретата и реките, изграждане на каменни прагове, създаване на нови полезащитни пояси в Северна България. Втората обща мярка е предотвратяване на горски пожари и забрана за палене на стърнища и гори. Тук от програма “Околна среда” екоминистерството финансира оборудване. Третата мярка е залесяване на ерозирали площи с подходящи дървета, в което влизат сухоустойчиви видове като корков дъб, кедри, кипариси - до 5 хил. дка годишно. Въпреки че тази година има по-малко валежи, воден стрес в България няма Това е индикатор за оценка как общото потребление се отразява на водния ресурс и представлява съотношението на общото средногодишно иззето количество прясна вода спрямо ресурсите. При стойности на този процент между 0 и 10% няма данни за воден стрес, от 10 до 20% - нисък воден стрес, при 20 - 40% - среден, при 40 - 80% - висок, и при над 80% - много висок воден стрес. По данни на Световния институт за ресурсите от миналата година 17 страни в света са подложени на свръхвисок воден стрес. В тази класация България се намира на 54-а позиция, но тук не са взети предвид ресурсите на река Дунав, които са 5-6 пъти повече от тези във вътрешните води, обяснява Личев. Според него, ако използваме ресурсите на реката ефективно, в следващите 20 до 50 години България ще е с нисък риск на воден стрес. Според стратегията за разглеждания период до 2035 г. без прехвърляне на водни количества от други басейни със среден воден стрес могат да бъдат Източнобеломорския и Черноморския район, а с нисък - Западнобеломорския и Дунавския (без река Дунав). Общо за страната според данните ще има нисък воден стрес (18%). Ако се вземе предвид и външният приток от река Дунав, който е 88,679 милиарда кубични метра, процентът на прогнозното количество на иззетите води през 2035 г. е 3,8% без АЕЦ, а ако се включи и той, стават 6,7%. Което отново показва, че няма данни за воден стрес в България.  Според Личев е напълно задължително да се построят нови язовири на места, където ежегодно се въвеждат режими Преди дни регионалното министерство заяви, че 315 хил. души в България са на воден режим - главно в областите Плевен, Ловеч и Троян. Там например трябва да се построи язовир “Черни Осъм”. Освен това има готови язовири, които могат да се приспособят за водоснабдяване - например “Въча” за Пазарджик и Пловдив, които в момента се снабдяват от подземни води от терасите на река Марица. Това крие рискове за качеството на водите, а Пловдив е една от най-натоварените с промишленост и земеделие общини. Язовир “Цонево” също не се използва за нищо, а може да служи за водоснабдяване на Варна и Добрич, които използват дълбоки сондажи с много стари помпи, заради което се получават огромни загуби, а в същото време цената на водата е над 3 лв. за кубик. В стратегията се твърди още, че у нас има и минерални води, които при липса на други алтернативи също могат да се използват за водоснабдяване. Те са с ниска степен на уязвимост от човешки действия. В България има установени над 200 находища и проявления на минерални води.  В България няма единен държаван орган, който да отговаря за водата. Годишните и месечните графици за използване на язовирите се утвърждават от Министерството на околната среда и водите. Годишните графици се изготвят въз основа на прогнозите на Националния институт по метрология и хидрология, както и на наличния обем. Екоминистерството отговаря за водите в язовирите, но с тяхната техническа експлоатация се занимава Държавната агенция за метрологичен и технически надзор, която е с принципал Министерството на икономиката. Тя наблюдава язовирните стени и съоръженията към тях. Собствеността на язовирите също е раздробена - има държавни, общински и такива, които са дадени за стопанисване от частници. НЕК също има предадени за стопанисване от държавата големи язовири и каскади, които служат за осигуряване на електроенергия. Едва през миналата година бе създадена държавна компания, която да поеме собствеността на язовирите, но тя все още не е започнала дейността си ефективно. Министерството на регионалното развитие и благоустройството пък изпълнява проекти по програма “Околна среда” за водните цикли, свързани с ВиК инфраструктурата. Самите водни дружества също са с различна собственост - има общински, държавни и такива, при които общината и държавата са съсобственици. Когато са държавни, техен принципал е регионалното министерство. Преди края на всеки месец ВиК операторът подава заявка към МОСВ за плановете за следващия месец. Подават се 3 числа - за водоснабдяване на населението, за промишлени нужди, ако има такива, и за екологичния отток на реките. По закон приоритет е водоснабдяването на населението и “осигуряване на надеждност и качественост на тази услуга”. ВиК операторът не е длъжен да осигурява промишлеността с вода, но има интерес, защото събира приходи. А предприятията плащат водата на доста по-висока цена, отколкото е тази за населението. “Студена” е единственото изключение измежду всички язовири в България, имайки едногодишен изравнител. Затова и само за него е предвидено да осигурява водата за минимален отток на реката, след като е осигурено питейно-битовото водоснабдяване на населението. Когато изтече съответната година, ВиК операторите представят информация в съответната басейнова дирекция. В България има четири района за басейново управление - Дунавски, Черноморски, Източнобеломорски и Западнобеломорски. Басейновите дирекции са към екоминистерството. Те могат да проверяват какви количества са ползвани от всеки водоизточник, ако се отправи сигнал към тях.  23 от 45 комплексни и значими язовира в България в момента са пълни под 50%. В сравнение с миналия месец нисководните язовири са намалели с 3, става ясно от графиците за използването им за декември и януари. Те са одобрени от екоминистерството. За “Дяково” край Дупница, “Асеновец” край Сливен и “Ястребино” на територията на общините Омуртаг и Асеново мерки се приложиха още в края на ноември, когато министерството забрани водата от тях да се използва за други цели освен за питейно-битово снабдяване. Към края на декември, откогато са актуалните данни, нивото на “Ястребино” не се е променило, докато на останалите два е намаляло още повече – от 13,1 на 12,892 млн. куб. м за “Дяково” и от 9,709 на 8,8 за “Асеновец”. През декември от язовирите, които се използват за снабдяване на хората, с ниво под 50% беше и “Бели Искър”, който се намира на около 75 км от София и осигурява близо 20% от питейната вода за столицата. Сега обаче водата в него се е увеличила с над 1 млн. куб. метра до 8,774 млн., като общият му обем е 15,1 млн. Така че единственият друг язовир с нисък обем, който се ползва за питейни нужди, остава “Студена”. Неговото ниво според графика е паднало от 4,484 до 3,925 млн. куб. м в рамките на месец. Има още 6 основни язовира, които снабдяват големи населени места с вода. Това са “Йовковци”, “Среченска бара”, “Камчия”, “Ясна поляна”, “Ново Паничарево” и “Боровица”. “Среченска бара” и “Ново Паничарево” не са от значимите. Останалите са в добро състояние, въпреки че водата в “Камчия” край Бургас е намаляла с 5 млн. куб. метра. В “Боровица” до Кърджали пък са постъпили още 2 и нивото е почти напълно запълнено, а в “Ясна поляна” до Приморско са дошли още 1,5. Останалите язовири, пълни под 50%, се използват основно за промишлени цели или за напояване. Това са “Кула”, “Рабиша”, “Огоста”, “Сопот”, “Горни Дъбник”, “Бели Лом”, “Съединение”, “Порой”, “Ахелой”, “Копринка”, “Жребчево”, “Домлян”, “Пясъчник”, “Тополница”, “Тракиец”, “Карагьол”, “Калин”, “Съединение”, “Георги Трайков”. Макар “Тича” край Шумен да е с обем над половината - 171,948 от 311,8 млн. куб. метра, в графика е записано, че водните дружества в Шумен и Търговище трябва да предприемат действия за включването на алтернативни източници на водоснабдяване, за да се осигурят нуждите на населението. Нивото на язовира за месец е намаляло с около 6 млн. куб. метра. ", "date": "2020.01.11", "title": "Къде е водата?"}
{"url": "https://www.24chasa.bg/novini/article/8060502", "text": "Специализираната прокуратура внесе искане за налагане на постоянен арест на екоминистъра в оставка Нено Димов. В 12:30 часа започна заседанието на Специализирания наказателен съд, но което трябва да се прецени основателно ли е искането за определяне на постоянна мярка задържане под стража на Нено Димов.", "date": "2020.01.11", "title": "Специализираният съд решава мярката за неотклонение на Нено Димов (Обновена)"}
{"url": "https://www.24chasa.bg/novini/article/8060698", "text": "Нийл Пиърт - барабанистът и текстописец на канадската рок група \"Ръш\", почина на 67-годишна възраст от глиобластом (рак на мозъка) в Калифорния, предаде Франс прес. \"С много тъга съобщаваме, че Нийл загуби продължилата три години и половина своя битка с рака на мозъка\", се казва в информация, която бандата е качила на страницата си в Туитър. \"Желаещите да поднесат съболезнованията си могат да изберат организация за онкологични изследвания и да направят дарение от името на Нийл.\" Рок групата \"Ръш\" е основана през 1968 г. Пиърт се присъединява към нея през 1974 г., като заменя Джон Рътси и свири заедно с басиста Геди Лий и китариста Алекс Лайфсън, предава БТА. Барабанистът на хип-хоп групата \"Рутс\" Куестлав е качил в Инстаграм черно-бяла снимка на седналия зад внушителен комплект барабани Пиърт, за да му отдаде почит. Барабанисът на \"Металика\", датчанинът Ларс Улрих, увери, че се е вдъхновявал от Пиърт. Рок групата \"Ръш\" влезе в Залата на славата на рокендрола през 2013 г. От албумите на бандата са продадени 25 милиона копия в САЩ.", "date": "2020.01.11", "title": "Почина барабанистът на групата \"Ръш\" Нийл Пиърт"}
{"url": "https://www.24chasa.bg/novini/article/8060712", "text": "Президентът Румен Радев изразява съболезнования на новия държавен глава на Оман Хайтам бин Тарик Ал Саид по повод кончината на султан Кабус бин Саид. Това съобщиха от прессекретариата на държавния глава.  Българският президент подчертава, че България и Оман са свързани с традиционно добри приятелски двустранни отношения, принос за развитието на които е имал и султан Кабус бин Саид. “Присъединявайки се към скръбта на народа на Оман, изразявам най-искрено съчувствие за загубата на опечалените от мое име и от името на българския народ\", заявява още Румен Радев.", "date": "2020.01.11", "title": "Радев поднася съболезнования по повод кончината на султан Кабус бин Саид"}
{"url": "https://www.24chasa.bg/novini/article/8060747", "text": "Гръцката брегова охрана съобщи, че са открити телата на 12 души, а други 21 души са били спасени, след като лодка с мигранти е потънала в Йонийско море край остров в Западна Гърция, цитирани от Ройтерс. Хеликоптери и кораби претърсват района югозападно от остров Паксос за още оцелели, заяви Бреговата охрана. Властите посочиха, че според първоначални данни на борда на плавателния съд е имало до 50 души, предава БТА. Гръцките власти заявиха, че са започнали спасителната операция, след като получили сигнал за бедствие от лодката, която започнала да се пълни с вода. Засега няма данни на възрастта, пола и националността на мигрантите.", "date": "2020.01.11", "title": "12 загинали при потъване на лодка с мигранти край гръцки остров"}
{"url": "https://www.24chasa.bg/novini/article/8060761", "text": "Лидерът на Северна Корея Ким Чен Ун е получил писмо с поздравления за рождения си ден от американския президент Доналд Тръмп, но личните им отношения не са достатъчни за подновяване на преговорите. Това се посочва с изявление, публикувано от държавната севернокорейска агенция КЦТА и цитирано от Ройтерс и ТАСС. Макар Ким лично да харесва Тръмп, той няма да ръководи страната си въз основа на лични чувства, посочва в изявлението съветникът в севернокорейското министерство на външните работи Ким Ке-гуан. Макар председателят Ким Чен Ун да има добри лични чувства към президента Тръмп, те са, в истинския смисъл на думата, лични, посочва още той, предава БТА. Бяхме измамени от САЩ, водейки диалог с тях над година и половина, а това беше загуба на време за нас, допълва Ким Ке-гуан. Северна Корея няма да обсъжда предложения, като направените от Тръмп на последната среща на върха с Ким Чен Ун в Ханой през февруари 2019 година, отбелязва още съветникът, допълвайки, че Пхенян няма да се откаже от ядрени съоръжения срещу частично облекчаване на санкциите и ще се върна на масата за преговори, когато САЩ направят отстъпки. Освен това Ким Ке-гуан предупреди Южна Корея да не се бърка в отношенията между САЩ и Северна Корея. Вчера южнокорейски представител каза, че Тръмп е помолил южнокорейците да предадат поздравления за рожден ден на севернокорейския лидер. Северна Корея вече беше получила директно писмо с поздравления от Тръмп, заяви Ким Ке-гуан. Изглежда те (южнокорейските власти) не знаят, че съществуват специални канали за връзка между висшите ръководители на Корейската народнодемократична република (КНДР) и САЩ, допълни съветникът. Смята се, че Ким Чен-ун е роден на 8 януари и сега е на 36 години.", "date": "2020.01.11", "title": "Северна Корея потвърди, че Тръмп е поздравил Ким Чен Ун за рождения му ден"}
{"url": "https://www.24chasa.bg/novini/article/8060840", "text": "Става въпрос за заболяване, което вероятно е предизвикано от вирус, сходен с този на тежкия остър респираторен синдром, предава БТА. От 41 диагностирани с новия коронавирус пациенти в град Ухан, който е с 11 милиона жители, един е починал, двама са приключили лечението си, а седем са в тежко състояние. Китайските власти по-рано оповестиха, че загадъчна форма на пневмония е засегнала 59 души в централната част на страната. Властите отбелязаха, че лабораторни тестове са дали възможност да бъдат изключени като причинители на заболяванията тежкият остър респираторен синдром, близкоизточният респираторен синдром, грипът, птичият грип и аденовирус. Следователно причинителят вероятно е нов коронавирус. ", "date": "2020.01.11", "title": "Китай оповести за първи смъртен случай,\nпредизвикан от нов коронавирус"}
{"url": "https://www.24chasa.bg/novini/article/8060853", "text": "В Кремъл започнаха преговорите между руския президент Владимир Путин и германската канцлерка Ангела Меркел, която пристигна на посещение в Москва днес, предаде ТАСС. Путин благодари на Меркел за визитата, която според него дава възможност да бъдат обсъдени най-острите въпроси. В началото двамата размениха няколко фрази на немски, предава БТА. \"Ние с вас сме в постоянен контакт, занимаваме се и с вътрешни проблеми - икономически и политически, и с международни. Искам да ви благодаря, че приехте нашата покана и пристигнахте за обсъждане на всички тези въпроси. Сред тях има и най-остри, върху които ние, както разбирам, ще съсредоточим основното си внимание\", отбеляза Путин. Меркел от своя страна благодари на домакина си за поканата. \"Имаме цял списък от различни теми, за които бих желала да поговоря с вас. Това са и двустранни теми, и теми от международния дневен ред, които представляват интерес за нашите две страни\", каза Меркел, като посочи две от тях - положението в Либия и Сирия. \"Винаги съм смятала, че е по-добре да говорим един с друг, отколкото един за друг\", добави тя. Меркел е придружена от германския външен министър Хайко Маас.", "date": "2020.01.11", "title": "Започнаха преговорите между Путин и Меркел в Кремъл"}
{"url": "https://www.24chasa.bg/novini/article/8061607", "text": "До 10 дни здравният министър Кирил Ананиев ще обяви кой ще поеме строителството на Националната детска болница, за която е предвидено да се използва недовършеният строеж, стартиран със същата цел през 1971 г. в двора на Александровска болница. Явилите се кандидати са три - “Трейс Груп Холд”, “Детска болница - София” (обединение между българската “Климатроник”, мексиканската “Иновасионес Техникас Ен Симентасион СА ДЕ СВ” и испанската “Проес Консулторес”) и “Детско здраве” (с основен участник “Главболгарстрой”). От тях обаче “Трейс” бил отстранен, съобщават от здравното министерство, с мотив, че офертата им не отговаряла на предварително обявените условия. Така от двата оставащи кандидата вероятно победител ще е “Главболгарстрой”, които са предложили цена от близо 77,8 млн. лв. без ДДС, или около 93,4 млн. лв. с ДДС. За сравнение бюджетът на МЗ за детска болница, обявен още в края на миналата година, е 95,4 млн. лв. с ДДС. “Детска болница -София” пък са дали оферта за 79,6 млн. лв. без ДДС. Камарата на архитектите обжалва обществената поръчка два пъти с мотив, че тя има нужда от много уточнения и промени, за да бъде болницата изградена по най-добрия начин. ", "date": "2020.01.11", "title": "До 10 дни обявяват кой строи детската болница"}
{"url": "https://www.24chasa.bg/novini/article/8061667", "text": "Министърът на околната среда в оставка Нено Димов остава в ареста, реши специализираният съд след двучасово заседание в събота. “Перник е в тежък воден режим и отговорността трябва да бъде установена. Задължение на държавата е да създаде условия за изясняване на фактите”, аргументира се съдията Цветан Колев. Според него дори и в оставка Нено Димов може да повлияе на свидетелите, с които бил в йерархични отношения. “Твърденията, че е бил подведен или зле информиран, не изключват възможността за вина”, мотивира се съдията. “Изпълнявах съвестно задълженията си”, лаконично бе министърът в оставка. Според съдията обаче той е съпричастен към престъплението, в което е обвинен. Нямало доказателства да е делегирал права на свой заместник във връзка с водоподаването от язовир “Студена”. Нено Димов бе задържан в четвъртък, а в петък беше обвинен в умишлена безстопанственост. “Той системно е бил уведомяван от ВиК - Перник, и Басейнова дирекция за водния ресурс в язовир “Студена”, посочи наблюдаващият прокурор Ангел Кънев. Според него въпреки това той продължил да издава разрешителни за ползването на вода за промишлени нужди от “Стомана индъстри” и “Топлофикация - Перник”. На месец около 280 хил. куб. м вода отивали към “Стомана индъстри”, а 80 хил. куб. м към теца.Това довело до намаляване на водата в язовира със 7 млн. кубични метра. Капацитетът на язовира е 22 млн. кубични метра вода. Димов бил длъжен в определени периоди въобще да не издава разрешителни. Трябвало още през 2018 г. да промени графиците за водоподаване. Още повече че “Стомана индъстри” имала и други възможности да се снабдява с вода - от друг язовир, а и от подпочвени води, посочи прокурор Кънев. Те обаче им били по-скъпи. Според прокурора основно задължение на Димов било да познава закона, още повече че 7 г. заемал различни длъжности в МОСВ и бил добре запознат с правомощията на министъра. В пледоарията си наблюдаващият прокурор посочи още, че през септември и октомври 2019 г. от ВиК уведомили Димов, че нивото пада, но и тогава издал разрешителни. Едва през ноември количеството вода, дадено за двете дружества, било намалено, а преустановено ден след въвеждането на водния режим. Прокурорът изтъкна, че от бездействието на Димов са засегнати интересите на 97 хил. души Според експерти, на които се позова Кънев, след два месеца, ако няма валежи, имало вероятност въобще да не може да се подава питейна вода в Перник. “Макар и в оставка, е възможно да извърши друго престъпление, тъй като има достъп до информационни носители и служители в министерството”, посочи прокурорът. “Това е поредният опит на прокуратурата да се хвърли вината върху едно лице”, изтъкна адвокатката на Нено Димов Ина Лулчева. Тя добави, че 60% от материалите по делото били от разследването на окръжната прокуратура в Перник за престъпления, извършени от областната управа и ВиК. Другите 30% засягали ремонта на язовирната стена на “Студена”. Графиците за водоподаване не били единствената причина за водния режим, а грижата за язовира се поделяла между ВиК, областната управа, МОСВ и МРРБ. “Няма нито едно доказателство, нито едно писмо преди ноември, изпратено до министъра, че нивото на водата на язовира намалява”, каза Лулчева. Тя поиска прокуратурата да посочи един документ на ВиК, с който Димов да не се е съобразил. Според нея в нито една от заявките на ВиК за водоподаване преди ноември не се е споменавало за проблем. Тя посочи и хората, които са се занимавали с водите в екоминистерството - зам.-министърът Красимир Живков и началникът на отдел Мая Дряновска. “Имало е конкретен зам.-министър, който е отговарял за водите. Цялата кореспонденция между ВиК - Перник, и министерството е била движена от Красимир Живков”, изтъкна Лулчева. Според нея чиста спекулация било, че Димов лично бил уведомяван и лично взимал решения за водоподаването. “Той може да носи политическа, но не и наказателна отговорност”, каза адвокатката. Според съда обаче няма документи, че Нено Димов е делегирал правомощия на Красимир Живков. Решението на спецсъда не е окончателно. Апелативният спецсъд ще решава за свободата на министъра в оставка в четвъртък.", "date": "2020.01.11", "title": "Съдът остави Нено Димов в ареста. Той: Съвестно си изпълнявах задълженията (Обзор)"}
