{"url": "https://www.24chasa.bg/novini/article/7020961", "text": "Червени пешеходни пътеки ще се поставят на места с концентрация на пътнотранспортни произшествия, до входове на училища и детски градини, на спортни обекти, на площадки за игра, лечебни заведения, сгради за обществено обслужване, търговски центрове и покрити пазари. Това предвиждат промени в наредбата за сигнализация на пътищата с пътна маркировка, обявени за обществено обсъждане в сряда. Цветните маркировки ще се поставят, ако стопанинът на пътя прецени, че има промяна в обстановката на конкретен участък. Освен това пешеходните пътеки трябва да са ярко осветени и от двете страни. С изменения в друга наредба - за организиране на движението, също публикувани за обществено обсъждане, се вменява задължение в период най-много за пет години да се прави проверка на обстоятелствата на даден път. Актуализация на организацията на движението в момента се извършва, ако има промяна в пътнотранспортната обстановка. Тя може да е в резултат на променена с повече от 30 на сто интензивност на транспортните и пешеходните потоци. Причина може да е и увеличаване на въздействието на автомобилния транспорт върху околната среда над допустимите норми за шум, вибрации, газове, други вредни емисии и т.н. С новите разпоредби стопанинът на пътя се задължава да проверява дали е настъпила някоя от изброените промени на всеки 5 години или в по-кратък срок. Доклад за резултатите от проверката ще се представя за одобрение на министъра на регионалното развитие или на съответния общински съвет в зависимост от стопанина на пътя. Досега разстоянието между пешеходните пътеки се препоръчваше да не бъде по-малко от 250 м. С новите текстове се разрешават и по-малки разстояния, което ще се определи с проект, разработен въз основа на промяна в организаицята на движението. Ако се наложи изменението ѝ, е предвидена възможност пешеходните пътеки тип зебра да имат допълнително двустранно насочено осветяване с по-голям интензитет в сравнение с това на пътя или улицата. Изменения в трета наредба - за сигнализацията, предвиждат повишаване на изискванията към светлотехническите характеристики на светлоотражателната повърхност на пътните знаци.", "date": "2018.08.22", "title": "Пешеходните пътеки - ярко осветени, може и да са червени"}
{"url": "https://www.24chasa.bg/novini/article/7020792", "text": "С готов текст на анекс към влезлия в сила в началото на годината договор за добросъседство между България и Македония се появи вчера пред Министерския съвет лидерът на “Атака” Волен Сидеров. Тази седмица той не участва в заседанието на правителството, както се закани да прави, а избра да даде изявления пред главния вход на Министерския съвет. Анексът на Сидеров налага на Македония да се въздържа от спекулации на исторически теми. В него подробно са изброени и табутата за Македония. “Владетелите на първата българска империя от цар Крум до цар Владислав са такава тема. Всичките исторически личности и събития от националноосвободителните борби - също”, даде примери Сидеров. Според лидера на “Атака” и шеф на парламентарната група на съуправляващите патриоти така всъщност се помагало на българо-македонските взаимоотношения, защото щели да спрат спекулациите от страна на Скопие, които дразнели българите. “Видяхте какво стана и със спекулациите за Илинденско-Преображенското въстание в началото на август и сега с това на какъв език говорят”, посочи Сидеров. Той поясни, че към думите на македонския премиер Зоран Заев, че след приемането на страната му в ЕС македонският ще е официален език на съюза. Според договорите на ЕС всеки език на страна членка е официален. Проекта за анекс към договора щял да внесе за одобрение направо в Народното събрание след старта на есенната му сесия през септември. “Гласува го събранието, Министерският съвет го взема, предлага го на Македония, а тя го приема и така решаваме тази тема”, описа Сидеров представата си за механизма, по който ще се подпише анексът. Ако Македония откаже, тогава за приемане в ЕС Същото щяло да се случи и при нарушаване на темите табу в лансираните от Сидеров допълнения към договора за приятелство и добросъседство. Предложението на лидера на “Атака” не е съгласувано нито с премиера Бойко Борисов, нито с останалите партньори в управлението, призна той. “Това е моя инициатива. Докато си почивам, работя. На Черноморието, където почивам, също свърших доста работа”, обясни Сидеров. След което премина в поредна атака срещу вицепремиера Валери Симеонов  Сидеров не се е отказал да присъства на заседанията на правителството, даже щял да предложи пет точки за обща законодателна програма за доходите, образованието, здравето и икономиката. “А не да изскачат някакви поправчици и законопроекти”, допълни той. “Ние, патриотите от ВМРО, разбираме прекрасно, че г-н Заев е в изборна кампания за референдума, но напомняме, че никъде в Европа не спорят за подобни неща като език. Кипър, като стана член на ЕС, не тръгна да отстоява отделен кипърски език и кипърците прекрасно се разбират с хората в Атина. Безумието да се претендира за признаването на език, е Ако Македония иска да става член на ЕС, то трябва да се занимае с много по-важни и съществени за вътрешната си политика работи, а не да допуска измислени поводи за обостряне на приятелските отношения с България”, обявиха пък от ВМРО. Партията на вицепремиера Красимир Каракачанов разпространи позиция също заради изказванията на Заев как македонският език ще стане един ден официален за ЕС. “Тъжното е, че у нас мнозина, водени от чужди интереси, ползват тези реплики на Заев като повод да ни скарат отново с Македония. Това е в услуга на някои столици на юг, запад или североизток, чиято цел винаги е била между София и Скопие да има раздор, граници и спорове. Затова ВМРО се противопоставя на тези групи в България и разбира деликатното положение на Заев в Македония. Но напомняме на г-н Заев, че той ще трябва да спечели и общественото мнение не само в Македония, но и тук. България е повече от приятел и българите подкрепят Македония по пътя към НАТО и ЕС”, се казва още в позицията. Лидерът на “Атака” Волен Сидеров забърка и премиера Бойко Борисов в свадата си с вицепремиера Валери Симеонов заради проверките за шум на заведенията по морето. “Борисов да направи разговор с Валери Симеонов какви са функциите на един вицепремиер, защото явно не ги знае - те не са да е старшина, а да координира работата между ведомствата, без да се меси в работата на други министри и да командва техни служители”, настоя Сидеров вчера. И обясни, че вероятно премиерът се притеснявал да е по-твърд с вицето, защото бил от коалиционните партньори, но той му гарантирал, че нямало да има проблеми. Пред Министерския съвет Сидеров размаха снимка на мъж по бермуди и тениска, за когото твърдеше, че е шефът на полицията в Созопол Милен Гайдарджиев. Според лидера на “Атака” този човек тормозел заведенията в морския град по заръка на Симеонов. С критиките си към вицето той не развалял, а всъщност заздравявал коалицията, защото туристическият бранш вече бил готов да излезе на протест, обясни още лидерът на “Атака”. “Тези срещи трябва да са с резултат - всеки път поставям въпроса за коректност и уважение и три дни по-късно научавам за някоя бомба, репресия или изпълнение в стил градския шериф”, разкри Волен Сидеров как тече комуникацията в патриотичната коалиция.", "date": "2018.08.22", "title": "Сидеров иска анекс с Македония, забранява им историята след хан Крум (Обзор)"}
{"url": "https://www.24chasa.bg/novini/article/7020845", "text": "“Имам една снимка в моя офис от първата президентска кампания преди 22 години. Виждам как хората от тази снимка лека-полека започнаха да си отиват. Ивайло Крайчовски беше един от тях. Много голям музикант, много голям приятел. До последно ми се обаждаше да си поговорим”. Това каза президентът Петър Стоянов, който бе сред стотиците, дошли да се сбогуват с легендарния басист на ФСБ в столичния храм “Св. Седмочисленици”. Богдана Карадочева, Косьо Марков, Константин Цеков, Йорданка Христова, Васил Гюров, Славчо Пеев, Димитър Ковачев-Фънки, Момчил Колев и поетът Александър Петров сведоха глави. “Блестящ басист, никой не свиреше като него”, каза Йорданка Христова. “Много почтен, весел, истински” - така ще го запомни Богдана Карадочева. Легендарният басист на ФСБ почина на 57 г. на 21 август.", "date": "2018.08.22", "title": "Ивайло Крайчовски до последно се чувал с Петър Стоянов (Обзор)"}
{"url": "https://www.24chasa.bg/novini/article/7020981", "text": "Четирима души са починали от западнонилска треска в Сърбия през последната седмица, с което броят на жертвите на болестта от началото на годината достигна 15 души, предаде Танюг. Досега в Сърбия от западнонилска треска са се разболели 159 души, предава БТА. Вирусът на тази болест е регистриран в страната за пръв път през 2012 г. Оттогава до 2017 г. са съобщени 574 случая на западнонилска треска, а 61 от болните са починали. Западнонилската треска е сезонна болест и се регистрира в периода на най-голяма активност на комарите. В Европейския съюз тази година са регистрирани 273 случая на болни от западнонилска треска - в Италия, Гърция, Унгария, Румъния, Франция и Хърватия. Девет от пациентите са починали.", "date": "2018.08.22", "title": "15 са вече жертвите на западнонилската треска в Сърбия"}
{"url": "https://www.24chasa.bg/novini/article/7020983", "text": "Апелативният съд в Белград отхвърли окончателно молбата на Румъния за екстрадиция на бизнесмена и бивш депутат Себастиан Гица, срещу когото се водят пет дела в Румъния, предаде Танюг, като се позова на източник от съда. Гица бе арестуван в Белград през април миналата година по международна заповед, издадена от Румъния, предава БТА. Апелативният съд потвърди решението на Висшия съд в Белград да отхвърли искането за екстрадиция с аргумента, че през юни тази година Гица е получил убежище в Сърбия \"поради заплаха от преследване в страната на произход заради политически убеждения\". Себастиан Гица напусна Румъния през нощта на 19 срещу 20 декември 2016 г. и беше заловен в Белград на 14 април 2017 г. Бившият депутат от Социалдемократическата партия беше задържан в ареста от сръбските власти в продължение на два месеца за притежание на фалшиви документи за самоличност и след това беше освободен под гаранция. Скандалният бизнесмен, основател на телевизия Ромъния ТВ и близък приятел на бившия премиер Виктор Понта, е разследван или изпратен на съд по общо пет наказателни дела по обвинения в пране на пари, вземане и даване на подкуп, изнудване, търговия с влияние и незаконно използване на поверителна информация.", "date": "2018.08.22", "title": "Сърбия отхвърли окончателно искането за екстрадиция на бивш румънски депутат"}
{"url": "https://www.24chasa.bg/novini/article/7020921", "text": "В един и същи ден две знакови фигури от най-близкото обкръжение на Доналд Тръмп бяха признати за виновни за финансови далавери - бившият му личен адвокат Майкъл Коен и бившият ръководител на предизборната му кампания Пол Манафорт. Двамата бивши съветници може да бъдат осъдени на затвор, а единият от тях заяви, че Тръмп му е казал да извърши престъпление. В рамките на минути, в две различни съдилища, Пол Манафорт бе признат за виновен в данъчни и банкови измами, а Майкъл Коен се призна за виновен по редица обвинения. Освен това Коен свидетелства, че Тръмп го е инструктирал да извърши престъпление, като уреди преди изборите през 2016 г. плащания за мълчанието на две жени, твърдящи, че са имали сексуални отношения с Тръмп. Двете съдебни поражения фокусираха вниманието върху разследването на специалния прокурор Робърт Мълър за руска намеса в президентските избори от 2016 г. - дали щабът на Тръмп е бил в сговор с Москва и дали Тръмп е възпрепятствал правосъдието чрез уволняването на тогавашния директор на ФБР Джеймс Коми, който е отговарял за разследването. “Може би Манафорт е виновен по осем обвинения”, пише в коментар във в. “Вашингтон пост” за развоя на делото срещу бившия шеф на предизборната кампания на Тръмп. Съдебните заседатели го признаха за виновен по осем от 18-те обвинения в делото за банкова и данъчна измама. След четиридневно забавяне заседателите, шестима мъже и шест жени, уведомили съдията, че не са взели решение по 10 от 18-те криминални обвинения срещу Манафорт. 69-годишният политик се включи в предизборния щаб на Тръмп през март 2016 г. и го оглави през юни. На 19 август обаче бе уволнен от поста, след като Украйна го обвини в незаконно получаване на големи суми между 2007 и 2012 година.  Обвиненията срещу него до голяма степен предшестват работата му по предизборната кампания на Тръмп. сочи АП. Президентът на САЩ Доналд Тръмп заяви, че е “силно натъжен” от изхода на наказателното дело срещу Манафорт. “Това изобщо не е свързано с мен. Не е свързано с руския заговор. Това е лов на вещици и позор”, каза Тръмп пред медии в Чарлстън, Западна Вирджиния, цитиран от Ройтерс. Бившият личен адвокат на президента на САЩ - Майкъл Коен, се призна за виновен за данъчна измама, нарушаване на правилата за финансиране на кампаниите и банкова измама пред федерален съд в Ню Йорк, предадоха световните агенции. Коен се яви в съда, след като договори споразумение с прокуратурата. Гласът на 51-годишния адвокат се пречупи, докато отговаряше на въпросите на съдията. Майкъл Коен свидетелства, че Тръмп му е наредил да извърши престъпление, като уреди плащания за мълчанието на двете жени, твърдящи, че са имали интимна връзка с него. Едното плащане е било на стойност 130 000 долара - за порноактрисата Сторми Даниълс. А другото, за 150 000 долара, се свързва с бившия модел на “Плейбой” Карън Макдугъл. Тръмп отрича тези афери. Според адвоката му Рудолф Джулиани плащанията са били направени, за да се спести неудобството за президента и семейството му, и не са свързани с кампанията. Федералният съд в Ню Йорк постанови гаранция от 500 000 долара за освобождаването на Коен, докато бъде произнесена присъдата му на 12 декември.  Манафорт е обвиняем по две дела - във Вирджиния и във федерален окръг Колумбия. Във Вирджиния е обвинен в укриване на банкови сметки, пране на пари и данъчни машинации, включително по време на работата си в Украйна. В столицата бившият сътрудник на Тръмп е обвинен в заговор срещу САЩ, пране на над 30 млн. долара, лъжесвидетелстване, неспазване на законите за разкриване на информация за лобистки интереси в Украйна и дейност като нерегистриран чуждестранен агент.  Бившият личен адвокат на президента на САЩ Доналд Тръмп - Майкъл Коен, се призна за виновен по пет обвинения в данъчна измама, едно обвинение в неверни изявления пред финансова институция, едно обвинение за умишлена незаконна корпоративна вноска към предизборна кампания и едно обвинение в прекомерно предизборно дарение. Като част от споразумението той се съгласява да не обжалва евентуална присъда от 46 до 63 месеца.", "date": "2018.08.22", "title": "Адвокат плащал на жени да мълчат за секс с Тръмп (Oбзор)"}
{"url": "https://www.24chasa.bg/novini/article/7020897", "text": "“Дъщеря ми е онкоболна четвърта степен. Ракът е в белия дроб, с разяден черен дроб е, с разсейки навсякъде в гръдния кош. Има и три тумора в мозъка отскоро. Оперирана е от гръбнака, понеже целият ѝ гръбначен стълб е пак в метастази. Освен това е с много силна анемия.” Това каза пред “24 часа” голямата българска режисьорка Ласка Минчева. Повечето зрители я свързват с дългогодишната ѝ работа в БНТ. Но сега повече от всичко тя е майка, бореща се за живота на единственото си дете. 51-годишната ѝ дъщеря Вихра Смилова има рак и метастази на много места в тялото си. “Миналата седмица не може да говори, нищо да гълта, със сламка приема пасирана храна. Трябват специални грижи на много строг лекарски режим със системи е и инжекции. На първо време гледат да оправят инсулта”, разказва Минчева. Дъщеря ѝ Вихра е плод на любовта с балетист, за когото се омъжва почти веднага след завършването на висшето си образование в Румъния. Малко след това се развеждат. По това време Минчева вече гради кариера в БНТ, а заради многото ѝ ангажименти грижите за детето поемат родителите на Ласка Минчева в Дубна. Сега обаче телевизионната легенда няма на кого да разчита. Вихра е безработна и живее абсолютно сама. За да отида при нея, винаги имам нужда от помощ”, обяснява разтревожената майка. Засега е важно първо да се излекува инсултът, а после лекарите дават надежди за лечение в Куба, където се прилага и противораково лекарство. “Лечението ще струва около 3000 лв. на месец в този хоспис”, уточнява Минчева. Апел за помощ отправи и Любен Дилов в личния си профил във фейсбук. “Нашата слънчева колежка и приятелка Вихра Смилова, която стотици пъти ни е помагала през годините, сега самата има нужда от помощ. Тя се бори сърцато с изключително тежко заболяване и за майка ѝ - също любима наша колежка – Ласка Минчева, е непосилно да се справи сама с постоянно нарастващите разходи. Отделете каквото можете от сърце”, призова Дилов.  Пред “24 часа” той разказа, че познава Вихра още от 1992 г., когато стартира култовото предаване “Ку-ку”. Тогава Смилова е вече секретарка на Иван Гарелов и на практика е човекът зад кадър, който организира публицистиката на БНТ. “За нея “Не може” и “Не става” не съществува”, сподели впечатления Дилов. За да се облекчат спешно страданията на дългогодишната служителка на БНТ Смилова, той вече е влязъл в контакт с братя Диневи, в чиито награди за журналистика “Св. Влас” тя също помага. Името на майка ѝ Ласка Минчева се свързва с почти всички големи културни събития и формати като “Мелодия на годината”, “Златният Орфей”, “Ален мак”, новогодишните програми на БНТ, големите концерти на “Планета” в НДК. Сега повече от всякога се нужда е от помощ. Преди около два месеца апел за помощ отправи и друга отчаяна майка - Маргарита Петкова. Дъщеря ѝ Надежда Огойска имаше нужда от средства за лечение в Турция. Диагностицирана с рак преди две години, сега е на финалната права на лечението си след кампанията “Надежда за Надежда” във фейсбук, в която се включиха и много популярни хора, сред които и първата дама Десислава Радева.", "date": "2018.08.22", "title": "Апел за помощ! Дъщерята на Ласка Минчева с рак и след инсулт, има нужда от лечение"}
{"url": "https://www.24chasa.bg/novini/article/7020768", "text": "Бурното море се оказва пречка пред старта на операцията по източване на мазута от потъналия преди век край Созопол кораб “Мопанг”. Тя бе планирана за 22 август. “Вълнението на морето е близо 4 бала и източване още няма. Когато времето позволи, фирмите ще преценят дали да започнат операцията”, коментира пред “24 часа” Живко Петров, изпълнителен директор на “Морска администрация”. Вълните са разкъсали боновите заграждения около кораба, те били оправени, но през това време теченията са изтласкали мазут към брега. Оглед на кораба направил и Любен Дилов-син, който е запален водолаз и многократно се е гмуркал до плавателния съд. “Хубавото на операцията е, че след акцията корабът ще остане цял и ще се съхрани като подводна атракция. Той се е превърнал в местообитание на огромно количество раци, пълен е и с риби”, каза Дилов. Корабът е дълъг 100 метра и широк 60, потънал е на 37 метра дълбочина. Преди да започне източването му се очаква да бъде доставена специална барокамера за дълъг престой под водата, както и специална баржа, с която са били монтирани плаващите кейове на Кристо в италианското езеро Изео. “За източването на мазута са отпуснати 2,5 млн. евро от правителството на “Морска администрация”, като средствата ще бъдат възстановени от фонда за бедствия и аварии. Колегите са в готовност в Созопол”, увери министърът на транспорта Ивайло Московски след правителственото заседание в сряда. Парите са предвидени за максимален срок на работа - над 50 дни, при хипотеза за пълни резервоари при 600-650 тона мазут. “Ако мазутът е по-малко, може и по-рано да приключи, но искаме да успокоим всички, че работим по отстраняване на проблема. Специалисти казват, че течната фракция без проблем ще се източи, но може да има и твърда - като глина или желе. Те ще кажат по какъв начин да се извади”, поясни министър Московски.", "date": "2018.08.22", "title": "4 бала вълнение отложиха източването на мазута от потъналия край Созопол кораб (Обзор)"}
{"url": "https://www.24chasa.bg/novini/article/7020753", "text": "Черната кутия на вертолета “Кугътр” от авиобаза Крумово, който във вторник вечерта скъса електропровод край Стамболийски, ще бъде отворена. Ще се прослушат последните разговори между членовете на екипажа преди инцидента. В Пловдивската военноокръжна прокуратура е образувано досъдебно производство. Вече е разпитан 3-членният екипаж на машината. Според МО двамата пилоти и бордният инженер трябвало да извършат рязка маневра, за да избегнат ято птици, и закачили жиците. След това успели да се приземят невредими на селскостопанското летище в с. Цалапица. Сигналът за произшествието е получен около 18,25 ч. Кугарът е изпълнявал тренировъчен полет за медицинска евакуация и е летял на ниска височина. Задачата била да качи пострадал и да се върне в авиобазата. При прекъсването на 20-киловолтовото съоръжение половината жители на Стамболийски са останали без ток и вода, тъй като спряла и помпената станция. “Отстранихме аварията за 2 часа. Повреденият електропровод е изключен и в близките дни 230 м от него ще бъдат подменени. Това ще струва на ЕВН около 5000 лева. Няма да търсим компенсация от военните”, заяви шефът на PR отдела в дружеството Петър Костадинов. Стълбът е бил на 10-12 метра височина. При скъсването на жиците е имало риск от пожар, но за късмет те са паднали не в тревата, а в река Марица. “Екипажът е бил опитен и е овладял машината. Ако беше рухнала в кв. “Полатово”, щеше да има жертви и сред екипажа, и сред населението”, каза кметът на Стамболийски Георги Мараджиев. Според източници от разследването по вертолета са причинени големи щети. Предстои да бъдат остойностени. Разследващите ще проверяват дали не е допусната пилотска грешка. Такава е и една от версиите за катастрофата с вертолет Ми-17 на авиобаза Крумово на 11 юни т.г. Тогава при тренировъчен полет машината падна и загинаха двамата летци Пламен Пантилеев и Стоян Неделчев. Бордният инженер Алексей Каменов бе потрошен, но оцеля. Военната прокуратура все още не е приключила досъдебното производство, тъй като се чакат експертизи.", "date": "2018.08.22", "title": "След инцидент отварят черната кутия на \"Кугър\"-а, скъсал жици край Стамболийски (Обзор)"}
{"url": "https://www.24chasa.bg/novini/article/7020964", "text": "Спирането на тока, предизвикано от проблем в подстанция, засегна голяма част от т.нар. голяма Атина, съобщи Асошиейтед прес. Някои райони останаха без ток за няколко часа. В продължение на повече от три часа имаше проблеми с движението на влаковете на метрото, централната спирка на площад \"Синтагма\" бе затворена, не работеха много светофари. Противопожарната служба съобщи, че е получила повече от сто обаждания от хора, блокирани в асансьори, предава БТА. От електроразпределителното дружество казаха, че се проверява каква е причината за повредата и се извиниха за прекъсването на електрозахранването.", "date": "2018.08.22", "title": "Десетки хора блокирани в асансьори при спирането на тока в Атина"}
{"url": "https://www.24chasa.bg/novini/article/7020915", "text": "Афганистан няма да участва в мирните преговори, домакин на които ще бъде Русия, предаде Ройтерс, цитирайки висш афганистански правителствен служител. Решението на Кабул може да накара Москва да преразгледа плана си да покани талибаните на международна конференция за обсъждане на бъдещето на Афганистан, отбелязва агенцията. Целта на конференцията, насрочена за 4 септември в Москва, е представители на талибаните да седнат около масата за преговори. Русия покани на срещата 12 страни, включително САЩ, но Вашингтон отклони поканата, предава БТА. Служител на афганистанското външно министерство каза, че Кабул е решил да не участва в конференцията в Москва и че афганистанското правителство \"ще води преки разговори\" с талибаните без пряка намеса в тях на външни сили. Афганистанската телевизия Толо, цитирана от ТАСС, също съобщи, че Афганистан няма да участва в московската среща, позовавайки се на изявление на заместник-говорител на външното министерство на Афганистан Сибгата Ахмади.", "date": "2018.08.22", "title": "Афганистан няма да участва в мирните преговори с талибаните под егидата на Русия"}
{"url": "https://www.24chasa.bg/novini/article/7020849", "text": "Да се избягва пътуването с деца под 1 година до Сърбия, Гърция, Румъния, Украйна. Това препоръчва главният държавен здравен инспектор д-р Ангел Кунчев. Причината - в Европа има епидемия от дребна шарка (морбили), а най-застрашени от зараза са децата под 12-месечна възраст, защото не са имунизирани. Рекорден брой заболели от дребна шарка (морбили) в Европа отчита Световната здравна организация. Само за първата половина от тази година са се заразили близо два пъти повече хора спрямо цялата 2017 г. В България обаче се наблюдава обратната тенденция, успокояват здравните власти. “Миналата година 3-4 пъти имаше внос на заболяването и то се разпространи на места с огромен брой детско население. Епидемията тогава тръгна от ромския кв. “Столипиново” в Пловдив с 40 деца и продължи към Пазарджик, където се заразиха 10. Всички бяха неимунизирани. Сега има регистрирани 8 случая, но нито един вътрешен - 4-ма от болните са украинци и молдовци, а другите са български граждани, внесли заразата от Италия, Англия и Румъния, на възраст между 2 и 30 години.” Това обясни д-р Ангел Кунчев, главен държавен здравен инспектор, пред “24 часа”. Риск от внос на морбили има, но от епидемия е значително по-малък, защото 95% от населението е имунизирано, каза той. Над 41 000 са случаите в Европа. Най-засегната е Украйна с 28 000 болни, следват Сърбия с 5700 и Румъния с 4575. Над 2000 са болните и в Гърция, Франция и Италия. Затова пътуването в тези страни, особено за деца под 1 г., които все още не подлежат на имунизация, не се препоръчва. 20% от заразените деца в Европа са именно под 1 г., а общо 95% от заболелите са без имунизация. “У нас колкото са по-малки децата, толкова е по-добро имунизационното покритие. Така е и с ваксината срещу морбили. На 13 месеца, когато се прави основната, се обхващат около 95%. Реимунизацията на 12 г. е със значително по-нисък обхват - 86 до 90%”, обясни д-р Кунчев. Липсата на реимунизация също увеличава риска от зараза, макар и с малко. Ако човек без имунитет срещне болен, рискът да се разболее е 95%. Заразяването става по въздушно-капков път. Отпадналост, липса на апетит и висока температура са сред първите симптоми, до 3-ия ден се появява и силен обрив по цялото тяло. Инфекцията продължава 7-10 дни. Менингит, пневмония, енцефалит, хепатит са сред усложненията.", "date": "2018.08.22", "title": "Без бебета в Гърция и Сърбия - има морбили (Обзор)"}
{"url": "https://www.24chasa.bg/novini/article/7020938", "text": "От началото на годината 884 мъже са избрали да гледат децата си докато жените им работят. Това показват данни на Националния осигурителен институт за първото полугодие. Бащите, избрали да излязат в бащинство получават повече пари от жените в майчинство, защото са осигурявани на по-високи заплати, съобщава  . Светлин и Ваня са родители на две деца - Константин и Неда. Когато малкият Косьо навършва една годинка, дълго се чудят кой да поеме грижите за него - майката, бащата или детегледачка. В този момент Ваня получава професионално предложение, на което няма как да откаже. \"С отработените механизми, които държавата дава, със съпорта, който имаме от НОИ, непрекъснато се случват подобни неща, така че аз излязох без никакъв проблем, документите бяха оформени буквално за няколко дни\", разказва Светлин. С това решение Светлин става един от тези 661 бащи, които избират да гледат децата си през 2018 г. Така вече два месеца и половина бащата прекарва всеки ден с малкия си син. Все повече татковци решават да поемат грижите за своите деца. (Само през първото полугодие мъжете по бащинство с деца над 6 месеца са повече от 220. За сравнение - миналата година са били близо 400. Според експерти бащинството е добър вариант за младо семейство, а решението зависи от дохода и от квалификацията на двамата родители. \"Ако майката е на висока позиция и получава висока заплата, т.е. семейството все пак е по-състоятелно, а бащата е на по-ниска позиция, тя не би искала да си губи позицията\", казва Мика Зайкова, финансов експерт. Мъжете по бащинство получават с близо 400 лева повече от жените по майчинство, защото осигуровките им са били по-високи. Най-много бащи се грижат за децата си в столицата, следвани от тези в Пловдив и Стара Загора. Средният размер на помощите за отглеждане на дете за периода януари - юни 2018 г при мъжете е 936,33 лв, а при жените - 550,83 лв.", "date": "2018.08.22", "title": "Все повече мъже излизат в бащинство заради по-високи доходи"}
{"url": "https://www.24chasa.bg/novini/article/7020959", "text": "Инцидент с малък самолет край Шумен. При аварийно кацане машината се ударила в дърво. В самолета са пътували двама, които с наранявания. Транспортирани са до болницата. Инцидентът е станал към 19 часа. Най-вероятно по технически причини се е наложило машината да кацне аварийно. Пилотът се опитал да кацне на летището край града, но не успял. След това вдигнал самолета, но той паднал 500-600 метра по нататък в нива. В самолета са били двама души-баща и син. „При пристигането установихме, че има двама души. Двамата са откарани в МБАЛ – Шумен.При самата катастрофа самолетът се удря в едно дърво и единият от резервоарите е компрометиран. От него изтича гориво. Предприели сме всички мерки този разлив да не предизвика пожар, в последствие и експлозия“, каза инсп. Владимир Колев от РД ПБЗН-Шумен . На мястото са инцидента са две пожарни и две патрулки, които са ограничили безопасен периметър около падналата машина.", "date": "2018.08.22", "title": "Малък самолет падна в нива край Шумен (Снимка)"}
{"url": "https://www.24chasa.bg/novini/article/7020947", "text": "НАТО реагира на изказване на руския президент Владимир Путин, внушаващо, че силите на алианса в Източна Европа са заплаха за Русия, като заяви, че те не могат да бъдат сравнявани със силите, които разполага Москва, предаде Ройтерс. \"Действията на НАТО са отбранителни, съразмерни и съответстват изцяло на международните ангажименти на организацията\", заяви говорителката на алианса Оана Лунджеску в имейл до Ройтерс. \"НАТО разположи 4000 войници в източната част на алианса, за да възпре евентуална агресия. Тези войски не могат да се сравняват с дивизиите, разположени от Русия. За разлика от алианса, Русия има войници в Украйна, Грузия и Молдова против волята на техните правителства\", подчерта Лунджеску, предава БТА. Говорителката опроверга също твърдения на Путин, че западният военен алианс отказва да обсъжда с Русия правилата за военните полети. Тя каза, че въпросът е предмет на разговори на много общи военни форуми като Съвета НАТО-Русия. След среща днес с финландския си колега Саули Нинистьо Путин каза, че Русия е принудена да реагира на преместването на инфраструктурата на НАТО и появата на елементи от система за противоракетна отбрана на САЩ близо до своите граници. В отговор на журналистически въпрос той каза, че военната инфраструктура на НАТО се придвижва към границите на Русия, че се увеличава количеството на техниката на алианса, личният състав и броят на ученията близо до руските граници.", "date": "2018.08.22", "title": "НАТО: Силите ни в Източна Европа са отбранителни, за разлика от дивизиите на Русия"}
{"url": "https://www.24chasa.bg/novini/article/7020745", "text": "„Спуснат е отнякъде човек, непрозрачно, необсъждано, не чухме да е имало конкурс или някаква процедура за избор. Посочен човек. Обществото не е информирано и то за един изключително важен сектор, където виждате какви проблеми могат да се случат и какъв професионализъм се изисква там.” Това коментира лидерът на БСП Корнелия Нинова на въпрос за новоназначения директор на Агенцията по вписванията Габриела Козарева, съобщиха от пресцентъра на БСП. „Не просто да дойдеш от Агенция за малки предприятия и да си въобразяваш, че може да управляваш система като Търговския регистър”, каза още лидерът на БСП. По думите й е нормално да има състезателно начало, да се явят професионалисти. „Дано не се окаже поредната калинка, която при следващ проблем ще изгори като бушон просто, за да да не поеме никой политическата отговорност”, коментира още Нинова. По повод задочния спор от между отстранената зам.-председател на Комисията за финансов надзор Ралица Агайн и ръководството на КФН, Корнелия Нинова коментира, че Карина Караиванова „опитва да си спаси кожата”. Тя припомни, че БСП искат оставката на цялото ръководство на регулатора. Според тях отговорни за проблемите около фалиралото застрахователно дружество „Олимпик” са всички комисари в КФН. „Измиха си ръцете с Ралица Агайн, приехме оставката. И ние гласувахме за това, но сега се опитват да прехвърлят отговорност единствено и само върху нея, а не да поемат и своята, която е на цялата комисия”, заключи по темата Нинова. По повод предложението на лидера на Атака Волен Сидеров да има анекс към договора за добросъседство между България и Македония, чрез който Скопие да се задължи да се въздържа от всякакви спекулации и опити да присвоява исторически личности или събития, Нинова отправи въпрос към него, къде е бил той и Обединени патриоти, когато Зоран Заев заяви, че Илинденско-Преображенското въстание е македонско? „Мълчаха, докато БСП не реагира. И тичаха след събитията. Сидеров преди да го прави това изказване, да си го внесе в правителството, в което участва, или поне в Обединение патриоти. Това мнение негово ли е, на Обединени патриоти ли е или на правителството на България”, попита още Нинова. „Тези самосиндикални акции в опит да си върне загубеното доверие и рейтинг не изглеждат сериозни, поставени по този начин, иначе въпросите са много сериозни, но нека се стиковат помежду си и да видят дали правителството ще внася такъв анекс, защото ако парламентът трябва да гледа такъв анекс, то трябва да го внесе правителството”, отсече лидерът на БСП. Тя припомни, че позицията на левицата е ясна. „Първи заявихме, че добросъсдските взаимоотношения на Балканите, мира който искаме на Балканите, развитието, което искаме в посока интеграция в Европа и европейско бъдеще за Македония, нашите приятелски отношения със Зоран Заев и моите лични приятелски с него, всичко това не може по никакъв начин да бъде за сметка на българската идентичност, българския национален интерес, на авторитета и името на България”, заключи Корнелия Нинова.", "date": "2018.08.22", "title": "Нинова: Изборът на новия шеф на Агенцията по вписванията е непрозрачен и необсъждан"}
{"url": "https://www.24chasa.bg/novini/article/7020729", "text": "Китайският президент Си Цзинпин заяви, че в интернет не трябва да има място за вулгарно съдържание и трябва да се противодейства на такова съдържание в областта на културата, предаде Ройтерс. Китайските власти затягат контрола върху съдържанието в интернет в рамките на кампания за поддържане на обществената стабилност. В рамките на тази кампания бяха предприти и действия срещу материалите с \"вулгарно\" и порнографско съдържание, както и срещу нерагламентираното разпространение на новини, предаде БТА. Пекин взема мерки за по-общ контрол върху интернет - от лайвстрийминг и блогове до игри за мобилни телефони. Ръководството на Китай се опитва да затегне хватката си върху огромното и многолико културно пространство в интернет, което е популярно сред младежта, отбелязва Ройтерс. Си говори на заседание в присъствието на представители на големите държавни медии и интернет регулатор. Той заяви, че водещо място трябва да има пропагандната дейност. \"Поддържайте чисто и високо нравствено интернет пространство\", каза Си, цитиран от Синхуа. През януари китайската агенция предаде, че по официални данни властите са закрили 128 000 страници в интернет с неприлично или \"вредно\" съдържание. Китайският медиен регулатор взе строги мерки и срещу разпространението на видеозаписи с пародиен характер като част от борбата срещу всичко, което се определя като противоречащо на социалистическите ценности.", "date": "2018.08.22", "title": "Китай: Вулгарното съдържание няма място в интернет"}
{"url": "https://www.24chasa.bg/novini/article/7020732", "text": "67-годишен жител на североизточния румънски окръг Яш, който бил диагностициран със западнонилски вирус, е починал в болницата за инфекциозни болести в град Яш, съобщава Медиафакс. Мъжът страдал и от други заболявания, уточни мениджърът на болницата Кармен Доробат. Тя посочи, че в окръг Яш в момента има седем души, диагностицирани със западнинилския вирус, като един от тях е в тежко състояние, тъй като страда и от други заболявания. Трима души се намират в болница, а останалите се лекуват вкъщи, предава БТА. На 9 август Националният център за наблюдение и контрол на заразните болести съобщи, че в периода 2 май - 8 август са регистрирани 23 случая на заразяване със западнонилския вирус. Първият смъртен случай беше регистриран в Галац, където 79-годишен мъж почина от тази болест.", "date": "2018.08.22", "title": "Нова жертва на западнонилската треска в Румъния"}
{"url": "https://www.24chasa.bg/novini/article/7020737", "text": "Винаги са ви критикували, че сте мързеливи? Но сега както изглежда имате добро обяснение за това. Мързелив сте, защото така се борите за оцеляването на вида ви, пише британският в. \"Дейли мейл\". Учени от Университета на Канзас установили, че безделието е отлична стратегия за оцеляване и мързеливците измежду нас може да са следващият етап в човешката еволюция. Специалистите вярват, че са открили досега незабелязан закон на естествения подбор, базиран на \"оцеляването на лентяя\". Това навежда на мисълта, че мързелът може да бъде добра стратегия за осигуряване на оцеляването на индивидите, видовете и дори на цяла група видове, предава БТА. Изследването на учените е базирано засега само на мекотели, живеещи на дъното на Атлантическия океан. Но специалистите вярват, че може да са се натъкнали неочаквано на общ принцип, който може да се прилага и за по-големи видове, в това число и за гръбначни, придвижващи се по сушата. Експертите са извършили пространно проучване на енергийните нужди на 299 вида изчезнали или живеещи днес двучерупкови мекотели и гастроподи, в това число плужеци и стриди. Периодът, който де факто е обхванал изследването, е пет милиона години. Специалистите са констатирали, че онези видове, които успели да избегнат изчезването и са оцелели и до днес, са такива, които се нуждаят от \"ниска поддръжка видове\", тоест са видове с минимални енергийни потребностти. Мекотелите, които са изчезнали, са имали по-високи метаболитни нива от процъфтяващите им днес братовчеди. Американският еколог професор Брус Либерман, който е един от ръководителите на екипа от Канзас, извършил изследването, казва: \"Може би в дългосрочен план най-добрата еволюционна стратегия за животните е да бъдат апатични и лениви\". Колкото по-ниско е метаболитното ниво, толкова по-вероятно е видовете да оцелеят. Така че вместо \"оцеляване на най-годните\", метафората, която ще остане в историята на живота, може да бъде \"оцеляване на най-мързеливите\".", "date": "2018.08.22", "title": "Учени: Мързелът може да спаси видовете от изчезване"}
{"url": "https://www.24chasa.bg/novini/article/7020742", "text": "Множество бежанци и мигранти, преминали от Босна и Херцеговина в Хърватия, се оплакват, че хърватските полицаи са ги били, преди да ги върнат обратно, предаде Ройтерс. Някои от мигрантите показват раните и контузиите си, съобщава агенцията, като посочва, че Босна и Херцеговина става все по-популярна транзитна страна за нелегалните мигранти след затварянето на границите по стария балкански маршрут, предава БТА. Хърватия, най-новата членка на Европейския съюз, отхвърля обвиненията, че граничната й полиция е била груба към хората, бягащи от войните и бедността в Азия и Северна Африка. Официален Загреб не приема докладите за полицейско насилие и твърди, че граничните служби действат според международното законодателство. Много от петте хиляди мигранти, струпани по границата, обаче разказват съвсем различни истории. \"Хърватия е голям проблем\", твърдят група афганистанци от палатков лагер край границата и показват повредените си телефони, твърдейки, че са били счупени от хърватските полицаи. \"Вижте какво става, щом хърватските полицаи видят арабин\", казва 40-годишният Мохамед от Газа, сочейки синините по гърба, ръцете и коленете си. Босна и Херцеговина бе залята от неочаквана вълна от мигранти. От началото на годината в страната са регистрирани 11 хиляди мигранти от Азия и Северна Африка, пристигащи от Сърбия и Гърция през Албания и Черна гора.", "date": "2018.08.22", "title": "Мигранти в Босна се оплакват, че са били бити от хърватската полиция"}
{"url": "https://www.24chasa.bg/novini/article/7020748", "text": "От днес, 22 август, МВР преустановява гратисния период за налагане на глоби на водачи, без валидна задължителна застраховка „Гражданска отговорност“. Това съобщиха от МВР. Във връзка с възникналия проблем със застрахователна компания \"Олимпик\", министерството даде пет дневен толеранс на водачите с прекратената застраховка „Гражданска отговорност“ в компанията. Съгласно Закона за движение по пътищата при подобни нарушения се налагат принудителни административни мерки – вземане на книжка и спиране на колата от движение до представянето на документ за платена застраховка.", "date": "2018.08.22", "title": "МВР: Свърши гратисът за застрахованите в \"Олимпик\", вече ще глобяваме"}
{"url": "https://www.24chasa.bg/novini/article/7020773", "text": "Президентът на САЩ Доналд Тръмп обвини днес бившия си адвокат Майкъл Коен, че си е \"измислил\" разни неща, когато се е признал за виновен пред съдия в Манхатън. Тръмп обаче похвали бившия директор на предизборната си кампания Пол Манафорт, който вчера бе признат за виновен по няколко обвинения, предадоха световните агенции, цитирани от БТА. Според Тръмп Майкъл Коен се е огънал под натиска на следователите. Той обвини юриста, че си е \"измислил истории, за да сключи споразумение\" за намаляване на присъдата. В същото време Тръмп каза, че \"изпитва голямо уважение към храбър човек\" като Пол Манафорт, който бе признат вчера за виновен за банкови и данъчни измами, предаде Франс прес. \"Ако някои си търси добър адвокат, категорично ще ви препоръчам да се въздържате да ползвате услугите на Майкъл Коен\", написа още в Туитър Тръмп, предадоха Асошиейтед прес ДПА. Вчера Коен призна вината си пред съдия в Манхатън по няколко обвинения за измама и нарушения във финансирането на предизборната кампания. Коен също така каза, че Тръмп му е разпоредил да уреди плащане на порнозвездата Сторми Даниълс и на бивш модел на \"Плейбой\", за да не навредят с твърденията си за сексуални връзки с Тръмп на кандидатпрезидентската му кампания. Днес Тръмп каза, че нарушенията на финансирането на кампанията не са престъпление, дори и ако прокурорите и Коен са на мнение, че това е така, предадоха Франс прес и Ройтерс. \"Президентът Обама бе отговорен за сериозно нарушение на предизборното финансиране и това бе уредено лесно\", написа днес в Туитър Тръмп, опитвайки се да омаловажи съдебните проблеми на двамата си бивши предани служители.", "date": "2018.08.22", "title": "Тръмп обвини бившия си адвокат, че си измислял, за да намали присъдата си"}
{"url": "https://www.24chasa.bg/novini/article/7020779", "text": "Вулканолози предупредиха за реалната заплаха от земетресения заради геологичната активност на Йелоустоунския супервулкан, съобщава изданието \"Ю-Ес-Ей тудей\". Според учените супервулканът е изригвал за последно преди 2,5 милиона години. Поредицата от изригвания е оставила на повърхността гигантски калдери с диаметър десетки километри. Но подобна катастрофа трудно може да се повтори. По мнение на учените шанс за втори взрив в гигантската калдера с диаметър 65 километра е едно на 730 хиляди. Но вероятността от силни земетресения е много по-голяма. Подземните трусове на 17 август 1959 година предизвикаха разрушително свлачище, което отне живота на 28 души, предава БТА. Според вулканолозите подобно земетресение е много вероятно да се повтори в обозримо бъдеще. И последствията от него могат да бъдат много по-сериозни, тъй като националният парк се посещава от милиони туристи.", "date": "2018.08.22", "title": "Опасност от земетресения заради супервулкана в Йелоустоун"}
{"url": "https://www.24chasa.bg/novini/article/7020791", "text": "Генералният директор на БНР Александър Велев постигна съгласие с Венеция Караманова. Днес се проведе среща между генералния директор на БНР и г-жа Венеция Караманова. Постигната бе договореност за обща работа занапред, съобщиха от  . Венеция Караманова ще води детския радиохор на творческа ваканция в Кранево, която ще бъде от 26.08. до 06.09.", "date": "2018.08.22", "title": "Шефът на БНР и диригентката на радиохора Караманова се разбраха, ще работят заедно"}
{"url": "https://www.24chasa.bg/novini/article/7020801", "text": "Земетресение с магнитуд от четвърта степен по скалата на Рихтер е регистрирано днес в 17.52 часа в сеизмичната зона Вранча в източна Румъния, съобщи Аджерпрес. Трусът е бил на дълбочина 122 километра, според данни на Националния институт по геофизика, предава БТА. През август тази година в Румъния са станали 15 земетресения, като две от тях са били с магнитуд над трета степен по Рихтер.", "date": "2018.08.22", "title": "Земетресение във Вранча"}
{"url": "https://www.24chasa.bg/novini/article/7020816", "text": "Македонското правителство ще осигури 80 милиона денара /1,3 милиона евро/ за кампанията за референдума за името на 30 септември, а ако в края на кампанията останат пари от тази сума, те ще бъдат върнати в бюджета, съобщи агенция Макфакс. За кампания в социалните мрежи Фейсбук, Инстаграм, Туитър, Фликър и Ютюб правителството планира да похарчи други 400 хиляди денара от редовния бюджет на Генералния секретариат на правителството, предаде БТА. Правителството съобщи по-рано, че кампанията ще бъде водена според стандартите за публична комуникация - обективно, информативно, безпристрастно и проактивно. Нейната цел ще бъде да се разясни на гражданите какво съдържа договорът за новото име Република Северна Македония, сключен с Гърция, и какви са предимствата от членството на страната в Европейския съюз и НАТО. Македонският парламент насрочи за 30 септември референдум с консултативен характер, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция /за преименуване на страната на Република Северна Македония/\".", "date": "2018.08.22", "title": "Македония планира да похарчи 1,3 млн. евро  за референдума за името"}
{"url": "https://www.24chasa.bg/novini/article/7020846", "text": "Представители на Съвета на чуждестранните инвеститори в Румъния определиха днес като \"безпочвени\" и \"обезпокояващи\" изявления на председателя на управляващата Социалдемократическа партия, че многонационалните компании финансират антиправителствените протести в Румъния, предаде Медиафакс. \"Съветът на чуждестранните инвеститори би желал стабилна и предсказуема бизнес среда. Безпочвените атаки по адрес на многонационалните компании могат единствено да обезпокоят общността на чуждестранните инвеститори, защото не допринасят за необходимия за съвременната пазарна икономика климат на доверие\", посочиха представители на организацията, предава БТА. Те заявиха, че не са в състояние да отговорят на \"обобщаващи твърдения относно многонационалните компании, които не са придружени от доказателства или точни информации\". Съветът на чуждестранните инвеститори включва над 130 от най-големите многонационални компании в Румъния, като в управителния съвет участват представители на Уника Застраховки, Прайсуотърхаус Купърс Румъния, Ориндж Румъния, Кей Ем Джи Интернешънъл, Делойт Румъния, Енел Румъния, Ай Ен Джи Банк Румъния и други. Председателят на Социалдемократическата партия Ливиу Драгня заяви в телевизионно интервю снощи, че някои чуждестранни компании стоят зад антиправителственото движение #rezist, тъй като са недоволни от взетите от правителството мерки. \"Има една група големи компании, които искаха и действаха в посока да имат големи печалби, но да не внасят в държавния бюджет всички данъци и такси (. . .) Продължавам да смятам, че (тези практики) не са законни и мисля, че държавните институции са започнали да разследват и санкционират подобни практики\", посочи Драгня.", "date": "2018.08.22", "title": "Инвеститори в Румъния: Изявленията на Драгня са безпочвени и обезпокояващи"}
{"url": "https://www.24chasa.bg/novini/article/7020860", "text": "Спазени са в установените от закона срокове всички процедури в случай на неплатежоспособност на застрахователно дружество с оглед на защитата на застрахованите лица, се казва в съобщение на ръководителя на кипърската Служба за надзор на застрахователните дружества Виктория Натар, цитирано от Кипърската информационна агенция, на която се позовава електронното издание \"Филелефтерос\". Съобщението е във връзка с отнемането на лиценза на застрахователното дружество Olympic Insurance Co. Ltd., предаде БТА. В съобщението се припомня, че дружеството развива дейност в Кипър и в България. Службата за надзор на застрахователните дружества е внесла на 10 август в съда искане за прекратяване и ликвидация на дружеството и е назначила временен ликвидатор до назначаването на постоянен по съдебен ред. С назначаването на временния ликвидатор застрахователните договори на дружеството са прекратени. Според кипърското законодателство претенциите, които възникват от застрахователни събития и от дължими за връщане застрахователни премии по прекратени договори се третират преференциално спрямо останалите претенции към активите на дружеството. Платимата сума ще бъде определена от назначения от съда ликвидатор.", "date": "2018.08.22", "title": "Кипърският надзор: На 10 август поискахме от съда ликвидация на \"Олимпик\""}
{"url": "https://www.24chasa.bg/novini/article/7020727", "text": "Злосторници ограбиха нормандското имение на възрастна съпружеска двойка от семейство Ермес, едно от най-богатите във Франция, владеещо модна къща, предаде Франс прес. Инцидентът е станал в два часа през нощта, когато крадците проникнали с взлом в споменатото имение в градчето Ла Гаярд, разположено на брега на Ламанша. Обитателите на владението - 87-годишен мъж и неговата 83-годишна съпруга, чиито имена не се уточняват, били взети за заложници, предаде БТА. Крадците, които били най-малко двама, след като задигнали скъпоценности от дома им, ги освободили. Годишният оборот на семейната компания е 5,5 милиарда евро.", "date": "2018.08.22", "title": "Крадци ограбиха и взеха за заложници възрастни от прочут богаташки род във Франция"}
{"url": "https://www.24chasa.bg/novini/article/7020703", "text": "Делото за подкуп срещу отстранената кметица на столичния район “Младост” Десислава Иванчева вчера бе внесено в спецсъда. То ще се гледа от състав с председател Иво Хинов. Същият съдия отстрани Иванчева от поста в края на май. Заедно с кметицата на подсъдимата скамейка отиват заместничката Биляна Петрова и бившият кмет на “Младост” Петко Дюлгеров. Тримата бяха арестувани на 17 април т.г. в София. Обвинителният акт е писан от прокурорите Илиян Рангелов и Богдана Тончева. Според него тримата са поискали подкуп от бизнесмена Александър Ваклин, за да бъде придвижена негова преписка в общината. Иванчева първо поискала 250 хил. евро, а след това удвоила сумата, твърди прокуратурата. Първата предадена вноска била 70 хил. евро, 14 хил. от тях били за сочения посредник Дюлгеров. Той взел своя дял, срещнал се в заведение до градинката на “Кристал” с Иванчева и Петрова и им предал останалите 56 хил. евро. Разследването започна след сигнал на Ваклин в антикорупционната комисия. Той дал свои 70 хил. евро, които да бъдат белязани, преди плащането на откупа. В записи от СРС Иванчева казвала, че бизнесът на Ваклин бил “поставен на колене”. Заканвала се, че няма да му придвижи преписката, докато не плати. Разследването приключи за рекордните 3 месеца.                                                                                                                                                                                                                                    ", "date": "2018.08.22", "title": "Дадоха Иванчева, заместничката й и Дюлгеров на съд"}
{"url": "https://www.24chasa.bg/novini/article/7020710", "text": "„От няколко години провеждаме последователна политика за защита на българското производство. Това започна преди три години с промяна на Закона за търговските вериги. Уви още стоят проблемите пред българските производители и неравностойното им положение на пазара, тяхната неконкурентноспособност спрямо големите, които налагат условия и им извиват ръцете. Обсъдихме мерките в защита на българското производство. В нашия законопроект предвиждаме определен процент български стоки да се продават в големите търговски вериги.” Това заяви лидерът на БСП Корнелия Нинова, след среща на ръководството на партията и парламентарната група с ръководството на Централния кооперативен съюз в София, предават от пресцентъра на партията. На нея те обсъдиха проекта на БСП „Визия за България”. Тя добави, че са обсъдени още проблемите свързани със сивата икономика. „Кооперациите са изрядни. Те си плащат данъците, задължшенията и осигуровките. Обсъдихме и очаквания да влезе през септември Закон за социална и солидарна икономика. От ЦКС имат конкретни предложения за подобряване на закона”, каза Нинова и добави, че с тяхната експертиза ще бъдат направени промени между първо и второ четене на нормативния акт. „Формата на кооперативна собственост, на търговия и социалните функции на кооперациите са модерната форма залегнала в Европа и света. За съжаление у нас тя не се развива и среща трудности. Готови сме да помогнем и да помолим за експертизата от ЦКС, за да ни помогнат в допълването на „Визия за България” в няколко направления – икономика, земеделие, социалната политика и др. Правим два работни екипа с тях, които ще работят по проекта. Поставили сме си срок до края на годината да проведем широки разговори с цялото общество”, каза още Корнелия Нинова.", "date": "2018.08.22", "title": "Нинова: Определен процент български стоки да се продават в големите търговски вериги"}
{"url": "https://www.24chasa.bg/novini/article/7020611", "text": "Русия е принудена да реагира на преместването на инфраструктурата на НАТО и появата на елементи от система за противоракетна отбрана на САЩ близо до своите граници. Това заяви руският президент Владимир Путин след среща с финландския си колега Саули Нинистьо, предаде ТАСС, цитирана от БТА. На въпрос на финландска журналистка руският лидер отговори, че военната инфраструктура на НАТО се придвижва към границите на Русия, както и че се увеличава количеството на техниката на алианса, личният състав и броят на ученията близо до руските граници. \"Разбира се, трябва да следим какво става там, да укрепваме инфраструктурата си. Трябва да реагираме на това, което става край границите ни, в непосредствена близост се появяват елементи на американска система за ПРО\", каза Путин. Той отбеляза, че тези системи за ПРО могат да се използват и за изстрелване на ракети със среден обсег. Путин заяви, че Русия е готова да обсъди с НАТО правила за полетите на военната авиация. По думите му Финландия е направила предложение в тази посока, а Русия го приветства. \"Готови сме да обсъждаме това с нашите партньори от НАТО, но те се отказват от това. Смятам, че това е неконструктивна позиция\", заяви Путин. Руският президент каза, че е обсъдил с финландския си колега и начини за уреждане на кризите в Сирия и Югоизточна Украйна. Той добави, че са обсъдили и темата за Арктика, най-вече поради това, че сега Финландия председателства Арктическия съвет. Нинистьо заяви, че Хелзинки се надява Русия да участва в евентуална среща на върха за Арктика. \"Доколкото разбирам, и двамата (с президента Путин) сме готови да участваме в арктически съвет на върха, ако такъв се състои\", каза финландският президент. Да се организира такава среща беше предложено миналата година от Нинистьо при негово участие във форум в Архангелск. Тогава Путин изрази готовност да участва в такова събитие. В изказването си на днешната пресконференция с финландския си колега руският президент заяви, че посещението му в Австрия е имало изключително частен характер. Въпреки това е успял да обсъди въпроси с канцлера на Австрия и с нейния министър на външните работи. Путин определи срещата си с американския президент Доналд Тръмп като полезна, но заяви, че санкциите на САЩ срещу Москва са контрапродуктивни и безсмислени, предаде Ройтерс. Той добави, че Европа се нуждае от проекта за газопровод \"Северен поток 2\", и посочи, че Русия е най-подходящият доставчик на енергоносители за Европа. Путин заяви, че нито той, нито Тръмп е очаквал на срещата им в Хелзинки да решат всички двустранни проблеми.", "date": "2018.08.22", "title": "Путин: Военната инфраструктура на НАТО се придвижва към границите на Русия"}
{"url": "https://www.24chasa.bg/novini/article/7020377", "text": "Турският президент Реджеп Тайип Ердоган поздрави по повод Курбан байрам лидерите на Катар, Босна и Херцеговина и Косово, съобщи дипломатически източник, цитиран от Анадолската агенция. Ердоган се обади снощи по телефона на емира на Катар Тамим бин Хамад Ал Тани, на мюсюлманския член на босненското председателство Бакир Изетбегович и на косовския президент Хашим Тачи, предава БТА. Турция поддържа добри отношения с Катар, Босна и Косово.", "date": "2018.08.22", "title": "Ердоган поздрави лидерите на Катар, Босна и Косово по повод Курбан байрам"}
{"url": "https://www.24chasa.bg/novini/article/7020379", "text": "Германските власти съобщиха днес, че са задържали руски гражданин, заподозрян в заговор за екстремистки ислмистки атентат в Германия заедно с предполагаем френски съучастник, задържан миналата година във Франция, предаде Асошиейтед прес, цитирана от БТА. Федералната прокуратура заяви, че 31-годишният мъж, идентифициран съгласно германските закони само като Магомед Али С., е задържан вчера в Берлин от полицейски спецчасти и жилището му е претърсено. Задържането му е свързано с разследване на френските правоохранителни органи. Според прокурорите през октомври 2016 г. той е складирал в апартамента си \"значително количество\" експлозив ТАТР за атака в Германия. Мястото и времето за планирания атентат не е установено. ТАТР (триацетон трипероксид), нестабилен самоделен експлозив, е използван при няколко атентата в Запдна Европа - в Манчестър през май м. г., в Париж през ноември 2015 г. и в Брюксел през март 2016 г., отбелязва Ройтерс. Според прокуратурата плановете на задържания и предполагаемия му съучастник Клеман Бор, френски гражданин, били осуетени от \"превантивна полицейска мярка\" и двамата се разделили. Клеман Бор заминал за Франция и е арестуван в Марсилия през април 2017 г. за планиране на атака във Франция. Френското разследване дало доказателства срещу Магомед-Али. За Бор се знае, че е близък до чеченски джихадисти, след контакти с които през 2007 г., 14-годишен, приема исляма, допълва Франс прес.", "date": "2018.08.22", "title": "Арестуваха руснак в Берлин, подготвял ислямистки атентат през 2016 година"}
{"url": "https://www.24chasa.bg/novini/article/7020386", "text": "Окръжният съд в Добрич уважи молбата на 22-годишния Р.К. от Добрич и измени наложената му мярка за неотклонение от „задържане под стража” в „парична гаранция“ – в размер на 1500 лв. Младежът е привлечен като обвиняем по досъдебно производство на Първо Районно управление на МВР – Добрич, за това, че на 23 юни т.г., в Добрич, по ул.“Хр.Ботев“ на кръстовището с ул.“Гривица“, при управление на мотоциклет „Сузуки“, е нарушил правилата за движение по пътищата и по непредпазливост е причинил смъртта на 66-годишен пешеходец. Според обвинението, младият мъж е извършил деянието след употреба на наркотично вещество – канабис, и без да има необходимата правоспособност, като след инцидента е избягал от местопроизшествието. Съдът постанови определението си, като взе предвид факта, че спрямо младежа е повдигнато обвинение за деяние, извършено по непредпазливост, а в такива случаи, според законовите разпоредби, задържането под стража в досъдебното производство не може да продължи повече от два месеца. Младежът е задържан на 23 юни и изтича посоченият срок за задържане, пояснява съдът. Това налага мярката да бъде изменена в по-лека, въпреки че и към настоящия момент е налице обосновано предположение за съпричастност на обвиняемия към деянието, предмет на разследването, и все още съществува опасност той да се укрие или да извърши друго престъпление, коментира съдът.", "date": "2018.08.22", "title": "Дрогиран моторист от Добрич замени ареста с парична гаранция"}
{"url": "https://www.24chasa.bg/novini/article/7020397", "text": "Площад близо до руското посолство в столицата на Литва Вилнюс ще носи името на убития в Москва руски опозиционер Борис Немцов, предаде Асошиейтед прес, цитирана от БТА.  На церемонията по представянето на новото име на площада днес кметът на Вилнюс Ремигиюс Шимашус каза, че това е израз на почит към всички демократи от Русия, а по.рано днес външният министър Линас Линкевичус го определи като \"важен жест\". Според посланика на Русия в Литва Александър Удалцов нарече \"политически мотивирано\" решението на литовските власти, които по думите му подражават на САЩ. По-рано тази година Вашингтон нарече \"Немцов\" една отсечка от Уисконсин Авеню пред руското посолство.", "date": "2018.08.22", "title": "Площад във Вилнюс близо до руското посолство ще носи името на Борис Немцов"}
{"url": "https://www.24chasa.bg/novini/article/7020409", "text": "Ежедневни полети по маршрута Атина - Чикаго започват от пролетта на 2019 г., обяви атинското международно летище \"Елефтериос Венизелос\" в профила си във фейсбук, съобщава атинският \"Катимерини\". Въздушната връзка ще се осъществява от 3 май до 2 октомври 2019 г. със самолети Boeing 787 Dreamliner на авиокомпанията American, предава БТА.", "date": "2018.08.22", "title": "Ежедневни полети между Атина и Чикаго от май догодина"}
{"url": "https://www.24chasa.bg/novini/article/7020421", "text": "Повреда в мрежата за високо напрежение в района на Палини, Атика, предизвика спиране на електрозахранването днес следобед в някои райони на област Атика, включително и в столицата Атина, съобщава агенция АНА-МПА. От дружеството, което управлява електропреносната мрежа, са уверили, че захранването ще бъде възстановено до час, предава БТА. Прекъсването на електрозахранването е довело до проблеми с трафика в Атина заради спирането на много светофари. Спряло е движението и на метрото по една отсечка в гръцката столица.", "date": "2018.08.22", "title": "Повреда остави без ток части от Атина"}
{"url": "https://www.24chasa.bg/novini/article/7020424", "text": "Делото за убийството на зърнопроизводителя Кунчо Кунчев беше подновено днес във врачанския окръжен съд. Процесът срещу 38-годишния Мариан Димов започва за втори път, след като Апелативният съд в София отмени присъдата му за зверското убийство и постанови всичко да започне отначало. Трагичният инцидент се разигра в края на декември 2015 г. в къщата на зърнения бос във врачанското с. Добролево. Тялото на местния зърнопроизводител бе открито в локва кръв в дома му от негови роднини, обезпокоени от липсата на връзка с него. Патоанатомите откриват множество прободни рани по тялото на жертвата, нанесени от ловджийски и кухненски нож, единият от който е намерен закопан в двора на убития. Възрастният бизнесмен се е опитал да извади законно притежавания от него пистолет, но нападателят му го избил от ръката. Извършителят изхвърля дрехите, изцапани с кръв, на бунище, скрива пушката в комина на жилището си, а пистолета в двора, където под каменна плоча били намерени задигнатите от убиеца пари. По второто дело са призовани 18 свидетели, ще бъдат изчетени няколко експертизи от вещи лица. От обвинителния акт е видно, че Димов е наръгал Кунчев 18 пъти с нож, а след това хладнокръвно го ограбил. Освен отнетите 740 лева килърът си тръгнал с пушка и пистолет от дома на 74-годишния земеделски производител. През юни 2017 г. състав на врачанския окръжен съд, председателстван от съдия Иван Маринов, постанови 20-годишна присъда за Димов, като присъди и кръвнина за близките на убития Кунчо Кунчев. Заради пропуски в изготвянето на обвинителния акт обаче процесът беше върнат от апелативния съд, който скандално освободи от ареста килъра, за да може да работи и изхранва себе си и близките си.", "date": "2018.08.22", "title": "Второ дело срещу убиец на зърнен бос тръгна във Враца"}
{"url": "https://www.24chasa.bg/novini/article/7020405", "text": "Великобритания заяви, че два изтребителя Тайфун на Кралските военновъздушни сили са били вдигнати от авиобаза в Румъния, за да проверят подозрителни руски бойни самолети, намиращи се близо до въздушното пространство на НАТО над Черно море, съобщава Ройтерс. Двата самолета Тайфун са излетели от румънска база в района на град Констанца, за да ескортират два подозрителни руски самолета Су-30, посочиха Кралските военновъздушни сили в съобщение, предава БТА. Румънската агенция Медиафакс напомня, че самолети Юрофайтър Тайфун на Кралските военновъздушни сили, разположени във военновъздушната база Михаил Когълничану в Югоизточна Румъния, участват в мисии за охрана на въздушното пространство на НАТО. Миналата седмица британски самолети Тайфун бяха вдигнати в отговор на присъствието на шест бомбардировача Су-24, които летели в близост до въздушното пространство на НАТО над Черно море, напомня агенцията.                                                                                                                                                                                                                                                                                                                       ", "date": "2018.08.22", "title": "Британски изтребители са прехванали\nдва руски бойни самолета над Черно море"}
{"url": "https://www.24chasa.bg/novini/article/7020425", "text": "Из фейсбук бързо се разпространява публикация от сайта \" \", в която се показват скрийншотове на чат на починалата в Сливен родилка Ренета Томова с нейна приятелка, малко преди смъртта й.  В разговора се вижда, че Ренета споделя как лекарите са скачали отгоре й, изпитвала силни болки, раждането е било много тежко и й станало трудно да диша.  Нейни близки са споделили във фейсбук профилите си статията.  ", "date": "2018.08.22", "title": "Появиха се чатове на починалата в Силвен родилка: Беше ад, скачаха отгоре ми"}
{"url": "https://www.24chasa.bg/novini/article/7020454", "text": "Гръцката брегова охрана е обстрелвала днес с гумени куршуми турско рибарско корабче, съобщи турската телевизия НТВ, като се позовава на агенция ДХА. Турските рибари посочиха пред ДХА, че не са извършили нарушение, тъй като не са навлезли в гръцки води, предаде БТА. Няма пострадали рибари при обстрела. Засега не са известни повече подробности по темата.", "date": "2018.08.22", "title": "Гръцката брегова охрана стреля по турско рибарско корабче"}
{"url": "https://www.24chasa.bg/novini/article/7020496", "text": "Американски учени откриха тайната на идеалната чаша кафе - водата трябва да е гореща, но не и вряща, съобщи в. \"Дейли мейл\". Идеалната температура на водата е 70 градуса Целзий, защото по-висока изгаря кафето и съсипва вкуса, предава БТА. Учените от щатския университет на Канзас са използвали само филтрирана вода. Седмина професионални дегустатори са опитвали за тях кафе, направено от зърна Арабика, Робуста или комбинация от двете. Резултатите показват, че най-ароматно силно кафе се постига с вода с температура 70 градуса Целзий. Кафето робуста, което е с повече кофеин, е с по-силен и по-добър вкус на тази температура, отколкото при 60 или 50 градуса Целзий. Кафето Арабика също е най-ароматно при 70 градуса Целзий, но разликите не са така силно изразени. Според друго изследване на д-р Кристофър Хендън от университета на Орегон, най-подходящата вода за кафе е твърдата, в която има магнезий и калций. Тези примеси помагат за по-доброто свързване на кофеина и повишават качеството на напитката. Важно е също кафените зърна да се съхраняват в хладилник, защото прясно изпеченото кафе съдържа въглероден двуокис, който лесно се изпарява, а с него и голяма част от аромата. Важно за добрия вкус на кафето е то и водата да бъдат смесени равномерно.", "date": "2018.08.22", "title": "Тайната на идеалната чаша кафе е в температурата на водата"}
{"url": "https://www.24chasa.bg/novini/article/7020504", "text": "Все още се търси решение на проблема с мигрантите, блокирани на борда на италианския кораб \"Дичоти\" в пристанището Катания на остров Сицилия, съобщи днес Европейската комисия, цитирана от ДПА. Това означава, че все още никоя европейска държава не е предложила да приеме 177-те нелегални мигранти, спасени миналия четвъртък, или поне част от тях, предава БТА. От неделя, когато Италия разреши на кораба да акостира на нейна територия и отправи призив за помощ, комисията се опитва да намери координирано решение чрез контакти със страните членки, каза говорителката на комисията Тове Ернст. \"Приоритет за нас е да се гарантира, че тези хора получават грижата, от която се нуждаят\", добави тя.", "date": "2018.08.22", "title": "Еврокомисията още не може да убеди никоя страна мигрантите от кораба \"Дичоти\""}
{"url": "https://www.24chasa.bg/novini/article/7020508", "text": "Най-малко 250 хиляди сирийци, живеещи в провинция Идлиб в Северозападна Сирия ще тръгнат към Турция, ако Дамаск започне военна операция в провинцията. Това съобщи турски правителствен източник, разполагащ с данни на турското разузнаване, пише в. \"Хюриет\", цитиран от БТА.  Според информация на изданието сирийският президент Башар ал Асад ще предприеме операция срещу опозиционни групировки в Идлиб след приключването на преговорите със сирийските кюрди, които се водят в координация с Русия, Иран и САЩ. След началото на бойни действия в Идлиб над 250 хиляди сирийци ще се насочат към Турция, за да се спасят от войната. В такъв случай турското разузнаване препоръчва на властите да държат бежанците в специалните зони за сигурност на територията на Сирия близо до турската граница, пише \"Хюриет\", цитиран от ТАСС. Освен това ще бъдат необходими щателни проверки на всички сирийски бежанци, които ще искат да навлязат в Турция, за да бъде установено, че те не са свързани с терористи в Идлиб, отбелязва изданието. Турция, която заедно с Русия и Иран е гарант за примирието в Сирия, играе основна роля за поддържане на стабилността в зоната за деескалация, създадена през 2017 г. в провинция Идлиб и в прилежащите към нея райони. Това е единственият район в Сирия, който остана в ръцете на нелегални въоръжени формирования.", "date": "2018.08.22", "title": "250 хиляди сирийци от Идлиб ще тръгнат към Турция, ако Дамаск започне война"}
{"url": "https://www.24chasa.bg/novini/article/7020509", "text": "Ремонтираме сега, за да не се наложи след 3-4 години да затворим стари участъци от автомагистралите „Хемус“ и „Тракия“, заяви председателят на Управителния съвет на Агенция „Пътна инфраструктура“ инж. Светослав Глосов. Днес той провери напредъка при ремонта на виадукта „Коренишки дол“ при 36-ти км на АМ „Хемус“ и на съоръжението при тунел „Витиня“. И двете не са обновявани повече от 30 години. Това съобщиха от пресцентъра на АПИ. На „Коренишки дол“ - при км 36, в момента се ремонтират четири от предвидените за обновяване общо 6 носещи колони на съоръжението в посока София. Виадуктът е с дължина 481 м и височина 90 метра. В експлоатация е от 1986 г. Прогнозната стойност на ремонта на стълбовете на виадукта „Коренишки дол“ е около 25 млн. лв. Пътноподдържащото дружество е максимално мобилизирано да изпълни предвидени дейности във възможно най-кратък срок. Работи се ежедневно на две смени през светлата част от деня. През нощта строителни дейности не се извършват, тъй като работниците са на много голяма височина от 90 метра, а не в затворено помещение. Не може да рискуваме живота и здравето на хората, а и не всичко може да бъде направено на изкуствено осветление, категоричен е инж. Глосов. До завършването на ремонтните дейности трафикът на леките и лекотоварни автомобили ще продължи да преминава двупосочно в платното за Варна. Осигурени са по една лента за Варна и една за София. Виадуктът при тунел „Витиня“ на АМ „Хемус“ е с дължина 225 м. В експлоатация е от 1984 г. Ремонтира се съоръжението в платното за София, което е при входа на тръбата за София. Платното за Варна на същото съоръжение беше ремонтирано през миналата година. Възстановени са всички носещи стълбове на виадукта. Строително-монтажните работи по конструкцията на пътното платно продължават със саниране на пътната плоча, тротоарните конзоли и фугите на съоръжението. Индикативната стойност на строително-монтажните работи е 8 млн. лв. До завършването им лекият трафик е пренасочен двупосочно в платното за Варна. Инж. Глосов съобщи, че в момента се ремонтират 5 от 17-те съоръжения, които се нуждаят от възстановителни дейности на автомагистралите „Хемус“ и „Тракия“. Три от тях са на „Хемус“ - виадуктът „Потоп“ при 19-ти км, „Коренишки дол“, както и при 33-ти км - преди тунел „Витиня“. На АМ „Тракия“ се работи на две съоръжения - при км 20 /най-високият виадукт на „Тракия“/ и при км 37, което беше компрометирано след преливането на общински язовир при Ихтиман. Предстои на АМ „Хемус“ да се ремонтират съоръжението при 37-ми км и виадуктът „Разлив“ при км 51. Отделно вече се работи и на неремонтираната тръба за София на тунел „Витиня“. В момента движението в нея е ограничено заради строителните дейности на виадукта, който е непосредствено преди тунела. На АМ „Тракия“, в резултат на направената добра организация на работа и техническа възможност, има възможност да започне и ремонтът на още три съоръжения. Затруднения в трафика ще има, но тези ремонти трябва да се направят, за да пътуваме безопасно, категоричен е инж. Глосов. Той апелира по-младите шофьори да бъдат дисциплинирани и коректни, да спазват правилата за движение и да не използват аварийната лента за по-бързо предвижване. Тя е за спиране в случай на авария и за специализираните автомобили, които трябва да окажат помощ при нужда, каза още председателят на УС на АПИ. По време на ремонтните дейности по АМ „Хемус“ движението на тежкотоварните камиони над 12 тона е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва път II-16 София-Своге-Мездра през Искърското дефиле.", "date": "2018.08.22", "title": "Вижте ремонтите на виадуктите (Снимки)"}
{"url": "https://www.24chasa.bg/novini/article/7020529", "text": "Трансатлантическите отношения нямат алтернатива и са жизненоважни за общата сигурност на САЩ и цяла Европа, заяви литовската президентка, цитирана от ДПА. Членките на НАТО трябва \"да преодоляват напреженията, да се въздържат от едностранни решения и твърдо да изпълняват поетите задължения\", каза Далия Грибаускайте на международна конференция за трансатлантическите отношения, предава БТА. Общата цел е да се повиши сигурността, да се увеличат разходите за отбрана, ефективно да се модернизират въоръжените сили и инфраструктурата и да бъдат приложени решенията от срещите на върха на НАТО, заяви Грибаускайте. Напреженията в международните отношения и предизвикателствата пред глобалната сигурност, изискващи координиран трансатлантически отговор, бяха в дневния ред на форума, с фокус върху Украйна. \"Именно в Украйна враждебни сили изпробват сценарии за хибридна война, които впоследствие се превръщат в агресивни атаки срещу демократичния процес в западните държави\", заяви Грибаускайте. Трябва да бъде подкрепена Украйна, която защитава решимостта си да поеме по пътя на транстлантическата интеграция, добави тя. Предшественикът на Грибаускайте и домакин на конференцията Валдас Адамкус посочи тероризма, икономическата стабилност и миграцията като основните заплахи за Европа и САЩ. \"Как можем да се справим с тях? Заедно!\", заяви бившият президент на Литва, цитиран от балтийската агенция БНС.", "date": "2018.08.22", "title": "Литва: НАТО трябва да избягва едностранните действия"}
{"url": "https://www.24chasa.bg/novini/article/7020562", "text": "По повод информации в медиите, че Анита Желева /Анита Мейзер/ ще участва в телевизионно предаване, чийто екип е депозирал молба до Министерство на правосъдието, Пресцентърът на МП информира следното: В Министерството на правосъдието не е постъпвала подобна молба. Направена справка в информационния масив на Главна дирекция „Изпълнение на наказанията“ показва, че Анита Желева е освободена от Затвора - Сливен на 26 юни 2018 г. след определение на Апелативен съд-Варна за изменение на мярката „задържане под стража“ в по-лека, а именно „парична гаранция“. В тази връзка и с оглед разпоредбите на Наказателно-процесуалния кодекс, спазването на наложената мярка не е от компетентността на Министерството на правосъдието. Прессъобщението явно е породено от публикациите в някои сайтове, че Анита Мейзер влиза във ВИП брадър, което самата тя отрича.", "date": "2018.08.22", "title": "Министерство на правосъдието: Не отговаряме за Анита Мейзер"}
{"url": "https://www.24chasa.bg/novini/article/7020068", "text": "Ако вашият смартфон изненадващо започне да работи по-бавно, да се затопля и батерията бързо да пада, той може да е похитен за „копаене“ на криптовалути, съобщи агенция Франс прес. Този нов вид кибератаки се наричани „криптоджакинг“ от експерти по информационна сигурност. Терминът означава пробив в интернет сървър, личен компютър или смартфон за инсталиране на зловреден софкуер, койт окопае криптовалути, обяснява Джеръм Билойс, експерт в компанията „Уейвстоун“, цитиран от  .  Копаенето по принцип е процес, с чиято помощ се проверяват и обработват трансакции в даден вид виртуална валута. В замяна на тази услуга, тези, които я предоставят, са възнаграждавани с определено количество от тази валута. В законните операции за добив се използват едновременно хиляди процесори, за да се увеличи изчислителната мощ и да се печелят криптовалути. Копаенето на биткойни, етереум, монеро и други криптовалути може да се окаже печеливш бизнес, но изисква значителни инвестиции и здраво надува сметките за ток. Хакерите обаче откриха по-евтина възможност – тайно да експлоатират процесорите на смартфоните. За да примамят жертви, те прибягват до еквивалент на Троянския кон в дигиталния свят - в иначе безвредно изглеждащи приложения и програми, те вмъкват зловреден код. Помага им популярността на игрите в интернет. „Неотдавна открихме, че версия на популярната игра Bug Smasher, която е инсталирана от Google Play между един милион и 5 милиона пъти, тайно копае криптовалутата монеро на устройствата на потребителите“, обявиха изследователи от компанията за информационна сигурност ESET. Този феномен очевидно се разраства. „Все повече и повече мобилни приложения, криещи троянски коне за копаене на криптовалути, се появяват на различните платформи в последните 12 месеца“, заяви Дейвид Ем, изследовател в „Касперски лаб“, която е водещ доставчик на софтуер за компютърна сигурност и автивирусни програми. „Мобилните устройства имат по-малка изчислителна мощ, но са далеч повече и като бъдат впрегнати заедно имат по-голям потенциал“, добави той. За притежателите на смартфони копаенето в най-добрия случай е неприятност, която забавя работата на устройството и го затопля, докато процесорът работи за добив на криптовалута и върши други задачи. В най-лошия случай обаче, това може да причини повреда на телефона. „На устройства с „Андроид“, натоварването дори може да доведе до такъм „напън“ върху батерията, че да причини физически повреди или да унищожи устройството“, посочва ESET. Като цяло потребителите рядко знаят, че са били обект на криптоджакинг, посочва Ем. Този вид криптоатаки засяга най-вече смартфони, използващи операционната система „Андроид“ на „Гугъл“, тъй като „Епъл“ упражнява повече контрол върху приложенията, инсталирани на нейните айфони. Но „Гугъл“ неотдавна прочисти платформата си за приложения Google Play и каза на разработчиците, че вече няма да приема приложения, които копаят криптовалути. Трудно е обаче да се разбере кои приложения да бъдат блокирани, предупреждават обаче експерти и посочват, че всеки ден се появяват нови. А в същото време хакерите правят всичко възможно да са максимално дискретни и копаенето не започва веднага след инсталирането. Има начини смартфоните да бъдат защитени от такава дейност. Освен антивирусна програма, важно е и да бъде обновявана операционната система до последната версия. Предпазна мярка е и да се избягва сваляне на приложения от неофициални източници.", "date": "2018.08.22", "title": "Хакват смартфони, за да „копаят“ криптовалути"}
{"url": "https://www.24chasa.bg/novini/article/7020077", "text": "Турция обвини Гърция в подкрепа на участниците в опита за преврат от 2016 г. заради решението на Държавния съвет /върховния административен съд на Гърция/ да отхвърли възражение на гръцкото правителство във връзка с предоставянето на убежище на турски военни, предаде ТАСС, като се позовава на коментар на Йомер Челик, говорител на Партията на справедливостта и развитието на президента Реджеп Тайип Ердоган. Съвсем очевидно е, че с решението си съдебните власти в Гърция заеха страната на враговете на Турция и пучистите, предава БТА. Такъв подход е още по-сериозен и позорен в сравнение с подкрепа на тероризма, написа в Туитър Йомер Челик. Отношенията между Атина и Анкара се обтегнаха след отказа на гръцкото правосъдие да екстрадира осем турски военни, избягали с хеликоптер в Гърция часове след опита за преврат през юли 2016 г. Военните са обвинени от Анкара, че са участвали в опита за преврат, което те отричат.", "date": "2018.08.22", "title": "Турция обвини Гърция в подкрепа на опита за преврат от 2016 г."}
{"url": "https://www.24chasa.bg/novini/article/7020080", "text": "Земетресение с магнитуд 6,3 е регистрирано на западното (тихоокеанското) крайбрежие на САЩ, край бреговете на щата Орегон, предаде Ройтерс, цитирана от БТА. Трусът на дълбочина 10 километра е бил на 302 километра западно от град Бандън, съобщава американският геофизичен институт. Няма издадено предупреждение за цунами.", "date": "2018.08.22", "title": "Земетресение с магнитуд 6,3 разлюля крайбрежието на щата Орегон"}
{"url": "https://www.24chasa.bg/novini/article/7020086", "text": "Внук преби баба до смърт в Русенско и тя почина в болницата, съобщиха от ОД на МВР в дунавския град. Полицията в Русе разследва сигнал за убийството на възрастната жена. Задържан е и внукът на жертвата, който е вероятният убиец. В ОДМВР – Русе е бил подаден сигнал от УМБАЛ „Канев“ - Русе, че в болницата е починала 82-годишна жена от с. Голямо Враново. Внук преби баба до смърт в Русенско и тя почина в болницата, съобщиха от ОД на МВР в дунавския град. Полицията в Русе разследва сигнал за убийството на възрастната жена. Задържан е и внукът на жертвата Ю.А.Х, който е вероятният убиец. В ОДМВР – Русе е бил подаден сигнал от УМБАЛ „Канев“ - Русе, че в болницата е починала 82-годишната Х.К.К. от с. Голямо Враново. При извършената аутопсия на починалата било установено, че са й били нанесени удари върху лицето и тялото, има травми в областта на главата и други наранявания, кито са довели до летален изход. За изясняване на случая са били предприети незабавни действия от служителите на ОДМВР – Русе. В хода на провежданите оперативно-издирвателни мероприятия криминалистите изяснили, че травмите са били причинени на 17-18 август от 34-годишен мъж, внук на жертвата. Явно стреснат от стореното, убиецът на 18 август сам е подал сигнал на тел. 112 за влошеното здравословно състояние на баба си. Тогава с линейка тя била транспортирана до спешното отделение на русенската болница, но същия ден починала в медицинското заведение. На адреса в село Голямо Враново е бил извършен оглед от полицията. Според Окръжна прокуратура – Русе, деянието е извършено на 18 август в дома им, където живеели само двамата. Обвиняемият се е опитал да представи нараняванията по баба си като резултат от самонараняване от нейна страна, но престъплението е разкрито по време на аутопсията, извършена от съдебния лекар при Отделение „Съдебна медицина“ към УМБАЛ „Канев“ гр. Русе. По случая е образувано досъдебно производство за престъпление по чл. 115 от НК. Мъжът е задържан от криминалистите, повдигнато му е обвинение от разследващ полицай, а с постановление на прокуратурата е задържан в следствения арест до 72 часа. Работата по случая продължава, уточниха от МВР-Русе. Извършен е оглед на местопрестъплението, иззети са веществени доказателства, разпитани са свидетели и са назначени експертизи. За престъплението по чл. 115 от НК се предвижда наказание лишаване от свобода за срок от 10 до 20 години, уточниха от Окръжна прокуратура - Русе. Вероятно след изтичане на 72-часовия срок, прокуратурата ще поиска постоянна мярка задържане под стража.", "date": "2018.08.22", "title": "Внук преби до смърт баба си в Русенско (Обновена)"}
{"url": "https://www.24chasa.bg/novini/article/7020087", "text": "Служители от сектор \"Икономическа полиция\"-Бургас са задържали 22-годишен мъж, извършил неправомерни транзакции с чужда банкова карта. Мъжът е криминално проявен. Той е намерил картата в център на града и вместо да я предаде на надлежните органи, злоупотребил с нея, извършвайки залози в сайт за хазартни игри, предава БТА. При извършено претърсване в дома на задържания са намерени вещи и предмети, имащи отношение към осъщественото престъпление, както и банковата карта на потърпевшата. Мъжът е задържан за срок от 24 часа, като е образувано досъдебно производство. От пресслужбата на полицията в Бургас информираха, че това е поредният случай, при който служители от сектор \"Икономическа полиция\" установяват неправомерно ползване на чужди платежни инструменти. Подобни случаи бяха регистрирани в началото на годината, като тенденцията е неправомерните транзакции в интернет пространството да се запазват, което предполага повишена активност на оперативните действия, извършвани от спец-служителите на сектор \"Икономическа полиция\". ОД на МВР - Бургас призовава граждани, потърпевши от подобен род неправомерни посегателства, да потърсят съдействие от органите на реда.", "date": "2018.08.22", "title": "Арестуваха 22-годишен в Бургас, залагал в сайт за хазартни игри с чужда банкова карта"}
{"url": "https://www.24chasa.bg/novini/article/7020076", "text": "Британските ВМС съобщиха, че техен кораб наблюдава преминаването на руски военен кораб през Ламанша - четвъртият подобен случай през последните два месеца, предаде Ройтерс, цитирана от БТА. Британският миночистач \"Харуърт\", базиран в Портсмут, наблюдава руската фрегата \"Адмирал Макаров\", която преминава през Ламанша днес. Наблюдението обикновено продължава 48 часа. Министерството на отбраната отказа да разкрие точния брой на преминалите край Великобритания руски бойни кораби, но уточни, че през последните два месеца патрулният кораб \"Мърси\", разрушителят \"Дайъмънд\" и фрегатата \"Монтроуз\" са извършвали подобно наблюдение. По данни на Ройтерс \"Дайъмънд\" е следил два руски кораба през август, а през януари фрегатата \"Уестминстър\" е била изпратена да следи два руски кораба, преминаващи близо до британски води.", "date": "2018.08.22", "title": "Британските ВМС следят руски военен кораб в Ламанша"}
{"url": "https://www.24chasa.bg/novini/article/7020101", "text": "21-годишен, криминално проявен столичанин е задържан в Трето РУ за разпространение на наркотици. На 14 август, при операция за противодействие на наркоразпространението, в района на ж.к. \"Сердика\" служители от Трето РУ спрели за проверка млад мъж със съмнително поведение. Установена е самоличността му - 21-годишен столичанин, криминално проявен за престъпления, свързани с наркотици. При последвалите обиски и претърсвания, у него и в жилището му полицаите намерили и иззели тревиста маса, електронна везна и голяма сума пари. Резултатът от назначената експертна справка показал, че иззетата тревиста маса е марихуана, 30.05 грама. 21-годишния мъж е задържан в Трето РУ с полицейска мярка до 24 часа, а по случая е образувано досъдебно производство. След доклад на събраните материали в Софийска градска прокуратура, задържаният е привлечен като обвиняем по чл. 354 а от НК и му е наложена мярка за неотклонение \"задържане под стража\" за срок до 72 часа.", "date": "2018.08.22", "title": "Арестуваха 21-годишен столичанин за наркотрафик"}
{"url": "https://www.24chasa.bg/novini/article/7020128", "text": "Двама столичани и пазарджиклия, са задържани от криминалисти в Пещера и Пазарджик за притежание на наркотици. Полицейската акция за противодействие на престъпления, свързани с дрога, е проведена вчера. На улица в Пещера служителите засекли 41-годишна и 28-годишен, и двамата от София, съобщиха от пресцентъра на МВР. Последвала проверка, при която служителите на реда открили у тях общо 27 г суха марихуана и 4 таблетки метамфетамин. Криминалисти от РУ-Пазарджик проверили 32-годишен от областния град, у когото открили две топчета с марихуана и амфетамин, бучка с хашиш. Освен това пазарджиклията бил зад волана на автомобила си под въздействието на дрога. И тримата са задържани в арестите на управленията в Пещера и Пазарджик. Спрямо тях се водят бързи производства. Почерпен мъж, опитал да подкупи полицаи, е задържан в ареста на РУ-Септември. Случката се разиграла снощи, малко след 19 часа в центъра на беловското с. Мененкьово. Полицейски автопатрул реагирал на сигнал за пиян мъж, който счупил чешмата в центъра на населеното място. Униформените установили самоличността му - 43-годишен от същото село. След като осъзнал, че го очаква санкция, мъжът се приближил до единия полицай и бързо пъхнал в джоба на униформата му банкнота от 10 лева. Минути по-късно бил задържан, на мястото е извършен оглед. По случая е образувано бързо производство.", "date": "2018.08.22", "title": "Хванаха 2-ма столичани и пазарджиклия с наркотици в Пещера"}
{"url": "https://www.24chasa.bg/novini/article/7020118", "text": "Средновековният град Котор в Черна гора - перлата на Адриатика, сгушена в дъното на невероятен залив, е оцелял векове, устоявайки на капризите на времето и на войните. Но днес той е застрашен от масовия туризъм, предаде БТА.  Огромни круизни кораби са обсадили неговия залив, изсипвайки хилядите си туристи в този укрепен град, останал дълго време \"скрито същровище\", място, което поетът Лорд Байрон определя като \"отлично сливане между море и земя\". С крепостните си стени, пристанището си и сградите си от бял камък, разположени в центъра на циркус от варовикови скали, приличащи на фиорд, Котор известно време беше туристическа алтернатива на митичния хърватски град Дубровник, разположен на 70 километра на север, който става жертва на своя успех. Дубровник, станал популярен със сериала \"Война на тронове\", който стимулира туризма в района, вече не е препоръчван от някои туристически пътеводители заради рекордното струпване на хора. В Котор се опасяват от възможността да имат подобна съдба. През лятото този град с 22 600 жители посреща до четри круизни кораба всеки ден и 10 000 туристи на ден в силния сезон. Включен през 1979 г. в списъка на световното наследство на ЮНЕСКО, Котор, смятан за \"по-автентичен\" от Дубровник, се превръща в \"голям магазин за сувенири\", казва със съжаление Сандра Капетанович, член на Експедито - сдружение на местни архитекти, които защитават устойчиво развитие. \"Те убиха Венеция и Дубровник. Да се надяваме, че няма да убият и Котор\", написа наскоро в Туитър пътешественик, пишещ за туристическия справочник Лоунли планет, като постна снимка на круизен кораб на рейд в черногорското пристанище. Ясминка Гургуревич, експерт в областта на консервация на архитектурни обекти, обръща внимание на логистичните трудности: \"Когато има тълпи в града преминаването на едно кратко разстояние от 500 метра или километър отнема половин час. Това е проблем, когато става дума да се окаже спешна медицинска помощ, за пожарникарите и най-вече за възрастните хора\". Необузданият туристически бум не е единственият проблем на Котор: ЮНЕСКО отправи предупреждение за развитие на строителство, излизащо извън контрол, което застрашава основното очарование на града, а именно \"хармонията\" му с околната среда. ООН дори заплаши през 2016 г. да махне града от списъка на световното наследство. Властите реагираха, като наложиха миналата година временен мораториум върху строителството в града, където наемите силно нараснаха, прогонвайки продавачите на книги и дребните търговци от центъра. \"А сега?\", се пита Ана Нивеш Радович, ръководителка на Бюрото за туризъм в Котор. \"Ние вървим към провал, ако продължаваме да търсим единствено печалба\". Туризмът е жизненоважен отрасъл на икономиката на Черна гора, като той представлява близо една четвърт от БВП благодарение на два милиона туристи годишно, които приема тази страна с малко над 600 000 жители, основно по крайбрежието си. Макар че туризмът помръкна през 90-те години на миналия век с кървавите конфликти, довели до разпадането на бивша Югославия, той се възползва след обявяването на независимостта през 2006 г. от мащабна фаза на строителна експанзия, стимулирана от чуждестранни инвестиции, най-вече руски, и устоя на кризата през 2008 г. Строителството на комплекси процъфтя и постепенно те погълнаха черногорското крайбрежие. Инвеститорите \"се възползваха от това в ущърб на бъдещите туристически центрове\", строейки \"високи сгради\", от които понякога дори няма достъп до плажовете, подчертава Раде Раткович, преподавател по бизнес и туризъм в Будва, известен черногорски курорт. Дамир Давидович от Националното бюро за туризъм уверява, че властите са направили оценка на проблема. Те \"анализират\" ситуацията, за да намерят точен баланс, казва той. Още повече, че туризмът в Черна гора преживявав нови сътресения, както и на други места в Европа, свързани с увеличаването на местата за отсядане, давани под наем от частни лица чрез платформи като Airbnb. \"Това е сериозен проблем\", смята Давидович, според когото повече от половината от частните туристически места за настаняване се развиват в една \"сива зона\": собствениците се изнасят през лятото, отдават под наем жилището си без да го декларират пред данъчните власти и избягват така всякакъв данък - модел, който поставя в онеправдано положение традиционните туриоператори. На фона на тези развития жителите на район са раздвоени. \"Автомобилното движение, паркингите, електричеството, един такъв наплив на туристи представлява огромна атака за инфраструктурите и изтощава нервите на местното население\", отбелязва Мустафа Чанка, черногорски журналист, специалист в областта на туризма, наблюдавайки препълнения плаж на Улцин /южната част на Черна гора/. Но \"всички тези, които живеят от туризъм, чакат само тези 45 дни от годината\", когато туристите, лятото са в своя апогей. \"Алчността погълна нашето пространство и вече застрашава нашето бъдеще\", казва той.", "date": "2018.08.22", "title": "Котор и черногорското крайбрежие са жертви на туристическия си успех"}
{"url": "https://www.24chasa.bg/novini/article/7020119", "text": "Над 150 кг канабис са иззети вчера при проверки на територията на общините Сандански и Петрич. В местността Врабче, в землището на струмянското с.Илинденци, полицейски служители на РУ-Сандански открили 7 тревисти растения, реагирали при полевия тест на канабис, общо 18,2 кг. На място е иззета и около 0,290 кг суха маса от същата растителност. При проверка в местността Лилянкина чешма в землището на петричкото с.Беласица, в обезлесен участък на държавния горски фонд, полицейски служители от РУ-Петрич намерили 43 тревисти растения канабис, около 133,3 кг. По случаите са образувани досъдебни производства. Работата продължава.", "date": "2018.08.22", "title": "Иззеха над 150 кг канабис на територията на Сандански и Петрич"}
{"url": "https://www.24chasa.bg/novini/article/7019648", "text": "Новата учебна година в Китай ще започне много скоро и възрастта за влизане в началното училище отново предизвика спорове. Училищата в страната обикновено отварят врати на 1 септември. Повечето от тях отказват да запишат децата, които не са навършили шест години до 31 август. Това е възрастта за започване на училище официално установена от закона за задължителното образование в Китай,  Но това означава, че децата, чиито рожден ден е само няколко дни след 31 август, трябва да чакат цяла година преди да им разрешат да влязат в класните стаи. Затова много родители призовават за по-гъвкави правила. Лекар от Гуанджоу споделя, че има няколко разлики в умственото развитие на пет и шестгодишните, като малко по-голямото дете е по-зряло и има по-добър самоконтрол. Някои учители са на мнение, че няколко месеца по-малките от съучениците си деца са изправени пред потенциална липса на знания и други умения, които могат да повлияят на самочувствието им. Учителка от Съчуан обаче казва, че в нейното училище приемат деца навършили пет години и половина и повечето от тях нямат проблем с приспособяването към училищния живот. Много експерти препоръчват започването на училище да се основава единствено на възрастта и да бъде въведена известна гъвкавост в това отношение. През 2017 г. китайските образователни органи издадоха документ, който разреши на провинциалните власти сами да определят на каква възраст децата да започнат училище. Но въпреки това 31 август си остава обичайна дата за възрастовата граница в цялата страна.", "date": "2018.08.22", "title": "Възрастта за започване на училище отново предизвика спорове в Китай"}
{"url": "https://www.24chasa.bg/novini/article/7020142", "text": "През второто тримесечие на 2018 г. 1 084.9 хил. българи са направили туристически пътувания, съобщи Националният статистически институт. Преобладаващата част от тях - 77.7 на сто, са пътували само в страната, 17.5 на сто - само в чужбина, а 4.8 на сто са пътували както в страната, така и в чужбина. В сравнение със същото тримесечие на 2017 г. общият брой на пътувалите на възраст 15 и повече навършени години се понижава с 5.6 на сто, като броят на пътувалите в страната намалява с 12.4 на сто, докато броят на пътувалите в страната и чужбина и само в чужбина се увеличава съответно с 58.3 и 22.4 на сто. През второто тримесечие на 2018 г. най-много са пътували българите на възраст 25 - 44 години - 431.4 хил., или 39.8 на сто от всички пътували хора. Във всички възрастови групи преобладава относителният дял на пътуванията в страната, като най-висок е този дял при хората на възраст 45 - 64 години - 80.4 на сто от пътувалите в тази възрастова група. При пътуванията в чужбина делът на пътувалите на възраст 15 - 24 години е най-голям - 22.5 на сто от пътувалите в съответната възрастова група. По-голяма част от туристическите пътувания на хората на възраст 15 и повече навършени години както в страната (44.3 на сто), така и в чужбина (65.6 на сто) са били с цел \"почивка и екскурзия\". През второто тримесечие на 2018 г. като самостоятелни са били регистрирани 1 490.6 хил., или 91.3 на сто от общия брой лични пътувания. Относителният дял на самостоятелните пътувания без резервация в страната е 96.5 на сто, а на тези в чужбина - 65.4 на сто. В структурата на разходите по видове с най-голям относителен дял в страната са тези за храна - 39.8 на сто, докато в чужбина са разходите за транспорт - 29.2 на сто. През второто тримесечие на 2018 г. средният разход при пътуване с лична цел на един човек на възраст 15 и повече навършени години е 180.89 лв. в страната и 610.77 лв. в чужбина. Разходите на един човек за професионално пътуване са средно 157.73 лв. в страната и 1 053.72 лв. в чужбина.", "date": "2018.08.22", "title": "Повечето български туристи са пътували в страната през второто тримесечие на 2018 г."}
{"url": "https://www.24chasa.bg/novini/article/7020159", "text": "Много мигранти щурмуваха разделителната ограда между северноафриканския испански анклав Сеута и Мароко в опит да влязат в ЕС, предаде Асошиейтед прес. Според Гражданската гвардия през оградата са успели да преминат около 100 мигранти. Седем полицаи са били изгорени с киселина и негасена вар, с която някои от мигрантите ги залели, докато преодолявали оградата, предава БТА. Инцидентът става месец след като над 600 мигранти преодоляха същата тази висока ограда от бодлива тел. Мигранти от страните южно от Сахара, живеещи незаконно в Мароко, се опитват да влязат в Европа всяка година, преодолявайки оградите около испанските анклави Сеута и Мелиля. Онези, които успяват да проникнат на испанска територия, са настанявани във временни центрове за мигранти и накрая са или репатрирани или освобождавани.", "date": "2018.08.22", "title": "Мигранти отново щурмуваха оградата, \nразделяща Мароко от Сеута"}
{"url": "https://www.24chasa.bg/novini/article/7020164", "text": "Депутати от управляващата Либерална партия в Австралия настояват за второ гласуване за партиен лидер още днес, предаде Ройтерс, цитирана от БТА.  Това става само ден след като премиерът Малкълм Търнбул на косъм запази поста, след като бившият вътрешен министър Питър Датън му наложи такъв вот, издигайки кандидатурата си за лидер на управляващата партия. Според в.\"Острелиън дейли\" поддръжници на Датън събират подписи за петиция с искане за повторно оспорване на лидерството на Търнбул. Датън се нуждае от обикновено мнозинство от депутатите на Либералната партия, за да предизвика второ гласуване. Ако петицията успее, при втория си опит Датън вероятно ще събере достатъчно гласове, за да измести Търнбул като партиен лидер, а следователно и като премиер, отбелязва агенцията.", "date": "2018.08.22", "title": "Недоволни австралийски депутати искат втори вот на недоверие срещу премиера"}
{"url": "https://www.24chasa.bg/novini/article/7020180", "text": "Служители на сектор „Наркотици“ в Главната дирекция „Национална полиция“ и ОДМВР-Перник проведоха успешна операция срещу незаконното отглеждане на наркотични растения, съобщиха от пресцентъра на МВР. В хода на предприетите действия на 21 срещу 22 август в гориста местност край село Планиница полицаите разкрили нива, засята с 19 растения канабис, достигнали височина до 2.30 метра. На място бил задържан и 30-годишен мъж, който по първоначални данни е отглеждал наркокултурата. За целта е използвал специално изградена напоителна система и компост за наторяване. По случая е образувано досъдебно производство по чл. 354в, ал. 1. 30-годишният мъж е задържан с полицейска мярка за 24 часа. Предстои докладване на материалите в прокуратурата, под наблюдението й ще продължи и работата по документирането на случая.", "date": "2018.08.22", "title": "Разкриха нива за отглеждане на канабис в Пернишко (Снимки)"}
{"url": "https://www.24chasa.bg/novini/article/7020186", "text": "Минироботи с камери помогнаха на археолози да открият три тесни подземни тунела с керамика, сечива и човешки останки в 3000-годишния храм на обекта Чавин де Уантар в Перу, съобщиха Ройтерс и АФП. Специалистите определят откритието като \"най-важното от 50 години\" на обекта. \"Тези три подземни галерии съдържат първите известни човешки погребения от периода Чавин\" - съобщи перуанското министерство на културата\". Роботите са проектирани от инженери в Станфордския университет, предава БТА.  В един от тунелите са открити останките на трима души, единият от които изглежда принесен в жертва, каза археологът Джон Рик от Станфордския университет. Чавин де Уантар е бил религиозен и административен център на хората, живеещи в Андите. Той е наречен на културата Чавин, живяла преди повече от 2000 г. Разцветът й е бил от 1300 г. пр. н. е. до 550 г. пр. н. е. Тя е първата перуанска цивилизация, обработвала метал, злато, сребро и мед. През 1985 г. Чавин де Уантар беше вписан в списъка на ЮНЕСКО за световното културно наследство. Досега там са открити 35 свързани подземни прохода.", "date": "2018.08.22", "title": "С помощта на минироботи с камери откриха подземни тунели в древен храм в Перу"}
{"url": "https://www.24chasa.bg/novini/article/7019752", "text": "В Министерството на здравеопазването няма постъпили сигнали за проблеми при окомплектоването на ТЕЛК в страната, съобщиха от пресцентъра на ведомството. От влизането в сила на 3 август 2018 г. на Наредбата за медицинската експертиза в министерството не е постъпил нито един сигнал за затруднения при окомплектоването на съставите. Към ведомството не са били адресирани и сигнали на граждани за намален процент неработоспособност. Проверка на здравното министерство е показала, че и в Националната експертна лекарска комисия (НЕЛК) няма постъпили обжалвания на експертни решения, издадени след влизането в сила на промяната. Министерството напомня, че новите правила действат по-малко от месец и по никакъв начин не може да се говори за масово намалени проценти и за неокомплектованост на ТЕЛК в страната. Недопустимо е да се тиражират подобни твърдения и обществото да се въвежда в заблуда преди да е извършен анализ на действието на направените нормативни промени, допълват от ведомството. В Наредбата изрично е посочено, че в срок до шест месеца от влизането в сила на Постановлението ще бъде извършена оценка на въздействието му и при необходимост ще бъдат предприети действия, припомнят още от министерството. Относно окомплектоването на ТЕЛК съставите, здравното ведомство обръща внимание, че с промените в Правилника за медицинската експертиза са отпаднали изискванията за основен и за трудов договор на членовете на ТЕЛК, което дава възможност да се привличат повече специалисти, както от същото, така и от други лечебни заведения, в съставите на ТЕЛК. Здравното министерство допълва, че ще изпрати указания до териториалните комисии за прилагането на промените в медицинската експертиза с цел уеднаквяване тълкуването на новите текстове, за да се унифицира подходът при освидетелстването на лицата.", "date": "2018.08.22", "title": "Няма постъпили сигнали за проблеми при окомплектоването на ТЕЛК в страната"}
{"url": "https://www.24chasa.bg/novini/article/7019725", "text": "Янко Попов-Туцо, осъден на 10 г. затвор като част от бандата за мокри поръчки Килърите, няма да излезе условно предсрочно от затвора, тъй като доказателства за поправянето му липсват. Решението е на съдия Николай Николов от Софийския градски съд. Туцо поиска да излезе 3 г. и 11 месеца по-рано от затвора с аргумента, че е изтърпял повече от половината си наказание - 5 г. и 11 месеца.   В негова защита адвокатката му Галя Гълъбова каза, че клиентът й работи и освен това за него имало положително становище от началника на затворническото общежитие в \"Кремиковци\" Ангел Стамболийски, където Туцо изтърпява присъдата си.  От прокуратурата и от Софийския затвор помолиха съда да не уважава молбата на Туцо. Посочиха, че процесът на превъзпитаването му все още не е приключил.   След тайно съвещание съдия Николов обяви, че не може да приеме, че Туцо се е поправил, тъй като от затворническите документи личало, че все още има дефицити в съзнанието и поведението му. Например той не признавал вина, освен това преди да бъде задържан по делото \"Килърите\", имал контакти с хора от криминалните среди. Съдът взе предвид и оценката на Туцо за риск от рецидив, която е 56 точки, и не била коригирана от момента, когато присъдата му влязла в сила през м.г.  През повечето време от излежаните 5 г. и 11 месеца Туцо бил с мярка за неотклонение \"задържане под стража\" и с него не е работено за поправянето му, посочи съдът. Като отговор за влошеното здравословно състояние на Туцо и евентуалното му освобождаване по-рано от затвора, съдът отбеляза, че законът не предвижда заради подобно основание осъденият да бъде пуснат предсрочно или да не изтърпява наказанието си. Съдия Николов обаче се учуди защо се е наложило затворническите власти да разрешат на Туцо да работи, въпреки че страда от няколко заболявания. Заради това той се възползва от правилото 2 работни дни да му се отметнат като 3 излежани.  ", "date": "2018.08.22", "title": "Съдът не пусна Туцо от Килърите предсрочно от затвора (Снимки)"}
{"url": "https://www.24chasa.bg/novini/article/7019515", "text": "Според резултатите от скорошно съвместно проучване на Центъра за Китай и глобализацията и сайта са търсене на работа Zhaopin.com завърналите се от чужбина китайци печелят повече и 2/3 от тях имат месечни приходи от поне 6000 юана. 67% от допитаните заявили, че получават заплата над 6000 юана, като при една четвърт от тях тя е между 6000 и 8000 юана, при 15% от 8000 до 10 000 юана, приходите на 15% са между 10 000 и 15 000 юана на месец, докато при 12% повече от 15 000,  В доклада се казва, че едва 1/5 от завърналите се в Китай считат, че заплатата отговаря или надминава очакванията им, а близо половината са уверени, че не печелят достатъчно. Проучването открило също, че над 60% от допитаните са се върнали в родните си места, а останалите са избрали първостепенните градове в Китай. Около 2/5 от анкетираните са успели да намерят работа почти веднага, докато останалите е трябвало да чакат поне месец или повече. Проучването установило също, че завърналите се от чужбина китайци предпочитат да работят във финансовия сектор.", "date": "2018.08.22", "title": "Завърналите се от чужбина китайци печелят повече"}
{"url": "https://www.24chasa.bg/novini/article/7019851", "text": "Сигнал за поставено самоделно взривно устройство в сградата на руското посолство е бил получен на телефон 112 в 11:10 ч.. Това съобщиха от пресцентъра на МВР за \"24 часа\". Оттам обясниха, че веднага са изпратени екипи, които да проверят сигнала.                                                                                                                                                                                                                                                                                                                       ", "date": "2018.08.22", "title": "Сигнал за бомба в руското посолство в София"}
{"url": "https://www.24chasa.bg/novini/article/7019874", "text": "Не са били внасяни каквито и да е писмени сигнали, представляващи анализ и предупреждения за възможните рискове, свързани със ситуацията около ЗК \"Олимпик\" - Кипър. Това съобщиха от пресцентъра на Комисията за финансов надзор в отговор на изявление пред медиите от днес на Ралица Агайн-Гури. Парламентът предсрочно прекрати вчера мандата на Ралица Агайн-Гури - заместник-председател на КФН, ръководещ управлението \"Застрахователен надзор\", предаде БТА. КФН отбелязва, че никога не е била информирана от Агайн-Гури за евентуални рискове относно фалита на ЗК \"Олимпик\" - Кипър. От комисията допълват, че не е бил предоставен анализ и оценка за възможните неблагоприятни последствия от фалита на кипърската компания. И допълват, че вариант с фактология относно ЗК \"Олимпик\" - Кипър е бил качен в деловодната система на КФН едва в петък, 17 август. От КФН заявяват, че до този момент въобще не разполагат с доклада, който Ралица Агайн-Гури е представила в Народното събрание. И допълват, че голяма част от изнесените пред народните представители факти бяха абсолютно нови и непознати до този момент и за нас, коментират от комисията. Съгласно поправките в Закона за КФН, които са в сила от началото на годината, заместник-председателите на комисията имат пълна независимост в ресорите, за които носят отговорност, а решенията се взимат колективно, като председателят е \"пръв между равни\". \"Недоумяваме за каква липса на комуникационна стратегия и грижа за потребителите говори г-жа Агайн, след като в разгара на кризата от 1 до 15 август 2018 година тя беше в платен годишен отпуск и практически доста далеч от обстановката, в която работеше КФН\", заявяват от комисията. От там допълват още, че на управление Застрахователен надзор е възложено да извърши детайлен анализ на рисковете в сектора, за който отговаря. КФН уверява засегнатите клиенти на ЗК \"Олимпик\", че ще положи всички усилия в рамките на предоставените й от закона правомощия да защити техните интереси и да ги информира своевременно относно правата им и процедурите за защита на тези права.", "date": "2018.08.22", "title": "Комисията за финансов надзор: Агайн не ни е информирала за \"Олимпик\""}
{"url": "https://www.24chasa.bg/novini/article/7019856", "text": "На ужилените клиенти на „Олимпик” в България, които ще трябва да подадат искове за възстановяване на суми за предсрочно прекратените си застрахователни договори, ще бъдат осигурени условия за адекватно съдебно представяне в Никозия, увери временният ликвидатор на компанията Павлос Накузи, цитиран от  50 млн. евро може да достигне стойността на плащанията към засегнати от „Олимпик” след обявяването на компанията в ликвидацията според предварителни оценки. Това включва частта от застрахователните премии, които трябва да бъдат възстановени, както и покриване на искове за злополуки, настъпили преди прекратяването на договорите от 18 август. На българските клиенти на „Олимпик” ще бъдат осигурени условия за адекватно съдебно представяне в Никозия, увери временният ликвидатор на компанията Павлос Накузи. \"Като част от ликвидационната процедура, когато тя започне, всеки, на когото „Олимпик” дължи пари, ще трябва да подаде иск с доказателства за това, използвайки специален формуляр, който трябва да бъде заверен в съд в Кипър или в посолството на Кипър в София. Българските клиенти ще могат да упълномощят някого да действа от тяхно име в Кипър. В закона е регламентирано, че те имат право да попълнят формуляра на собствения си език. Тъй като нормално той ще бъде на гръцки език, ние ще намерим начин той да бъде и на български език също\", разясни Павлос Накузи. От кипърския Фонд за автомобилно застраховане (Гаранционния фонд) смятат, че според наличната към момента информация за очаквани искове средствата ще бъдат достатъчни, за да се справи той с необходимите плащания по случаи на „Олимпик”. Трансгранични споразумения регламентират задълженията на Гаранционния фонд към притежателите на полици в други страни и кипърската структура е подписала такова споразумение със своя български партньор, посочиха от фонда.", "date": "2018.08.22", "title": "Ликвидаторът на \"Олимпик\": Ще съдействаме на българите в Кипър"}
{"url": "https://www.24chasa.bg/novini/article/7019675", "text": "Русия се оказа затънала в Сирия и търси други, които да финансират следвоенното възстановяване на страната, каза Джон Болтън - съветник на президента на САЩ по националната сигурност в интервю пред Ройтерс. Според него това открива възможност пред Вашингтон да настоява за изтегляне на иранските войски от Сирия, предава БТА. \"Не мисля, че те (руснаците) искат да затънат задълго там. Трескавата им дипломатическа активност в Европа показва, че биха желали да намерят някой друг, който да поеме бремето на възстановяването на Сирия - в което може да успеят, но може и да не успеят\", продължи съветникът. Той каза още, че контактите между Москва и Вашингтон не включват никакво разбирателство относно офанзивата на силите на сирийския режим срещу бунтовниците в провинция Идлиб. В тази връзка Болтън предупреди, че САЩ ще вземат ответни мерки, ако армията на президента Башар Асад прибегне до употреба на химическо или бактериологическо оръжие там. \"Нашите интереси в Сирия са да довършим унищожаването на териториалния халифат на \"Ислямска държава\" и да се справим с продължаващата заплаха от тероризма на джихадистите. Безпокои ни и присъствието на ирански наемници и редовни сили\", посочи Болтън. Това са причините все още да държим наши сили там, подчерта той. Болтън отбеляза, че по време на срещата им в Хелзинки руският лидер Владимир Путин е казал на американския президент Доналд Тръмп, че Москва не може да принуди иранците да напуснат Сирия. \"Но той ни каза още, че интересите (на Русия) и тези на Иран не съвпадат изцяло. Затова ние явно ще трябва да разговаряме с него каква роля биха могли да играят руснаците\", добави съветникът на Тръмп. \"Трябва да видим какво ние и останалите страни можем да се договорим за уреждането на конфликта в Сирия. Единственото предварително условие там обаче е изтеглянето на всички ирански сили\", подчерта той. Според Болтън повторно наложените от САЩ санкции срещу Иран са се оказали по-ефективни, отколкото Вашингтон е очаквал. Те вече имали значителен ефект върху иранската икономика и върху общественото мнение в самия Иран. Според него това е проличало от протестите на иранците през последните седмици срещу значителното повишаване на цените на храните, безработицата и корупцията. \"Въпреки това иранските враждебни действия в региона продължават: вижте какво правят иранците е в Ирак, в Сирия, с \"Хизбула\" в Ливан, в Йемен, какво заплашват да направят в Ормузкия проток\", допълни Болтън. Говорейки за намерението на Европа да се противопостави на новите американски санкции срещу Иран, той повтори позицията на Тръмп, че европейците \"трябва да изберат дали ще правят бизнес с Иран или със САЩ\". Болтън, който даде интервюто по време на посещение в Израел, каза също, че американската администрация не обсъжда евентуалното признаване от САЩ на израелските претенции за суверенитет върху Голанските възвишения, отнети от Сирия през войната от 1967 г. \"Чул съм, че има такива предложения, но по тях няма дискусия и американското правителство не е взело решение по въпроса\", поясни той. САЩ не се стремят към сваляне на иранския режим, а към \"радикална промяна\" в поведението му, заяви още Джон Болтън, цитиран от Франс прес. Болтън говори пред журналисти в Ерусалим за решението на президента Доналд Тръмп да наложи отново санкции на Ислямската република, както и за протестите в Иран през последните месеци. \"За да стане ясно, американската политика не е за смяна на режима в Иран, това, което искаме, е радикална промяна в поведението на режима\", каза той. Болтън каза също, че няма график за обявяване на отдавна очаквания нов мирен план на Вашингтон за Близкия изток, предаде Асошиейтед прес. Той заяви, че е постигнат \"голям напредък\" по въпроса, но не уточни нито подробности, нито кога планът ще бъде огласен. На митинг в Западна Вирджиния вчера Тръмп каза по този повод, че Израел ще \"плати цена\", а палестинците ще получат \"нещо много хубаво\" в замяна.", "date": "2018.08.22", "title": "Болтън: Русия затъна в Сирия и това ни дава коз да натискаме за изтеглянето на Иран (Обновена)"}
{"url": "https://www.24chasa.bg/novini/article/7019870", "text": "Гръцката полиция разследва бомбена експлозия пред сграда в Пирея рано тази сутрин, която е причинила сериозни материални щети, съобщава електронното издание на в. \"Катимерини\". Няма данни за пострадали при експлозията хора, информира БТА. Предполага се, че взривно устройство, поставено в чанта, е избухнало при кръстовище близо до съдилища. В пострадалата сграда се помещават офиси и правни фирми. Щети са понесли също съседни здания и паркирани в близост автомобили. Районът остава отцепен и полицията събира сведения от очевидци и охранителните камери.", "date": "2018.08.22", "title": "Гръцката полиция разследва бомбената експлозия край сграда в Пирея (Снимка)"}
{"url": "https://www.24chasa.bg/novini/article/7019858", "text": "Върховният касационен съд потвърди 4-годишната присъда на помориеца Димитър Димитров-Бабата за убийството на наркобоса Иван Попов-\"Костов\". Решението е окончателно и не подлежи на обжалване, уточниха от пресцентъра на Бургаския апелативен съд. \"24 часа\" научи, че Димитров вече е приведен в Приемното отделение на бургаския затвор. Заради сериозните си здравословни проблеми - помориецът е само с един и то присаден бъбрек, тепърва ще се решава къде да излежи присъдата си. Най-вероятно това ще стане в затворническа болница или в общежитието от закрит тип в Дебелт. Димитър Димитров бе признат за виновен в това, че на 15 ноември 2015 г. пред арт-клуб \"Омара\" в Поморие, при превишаване пределите на неизбежната отбрана, умишлено умъртвил Иван Попов с прякор \"Костов\". За това престъпление бургаски магистрати му наложиха лишаване от свобода за срок от четири години.  Димитров бе признат за виновен и в това, че на неустановена дата придобил и до 15 ноември,  2015 г. държал огнестрелно оръжие – пистолет с девет патрона, без да има надлежно разрешение. За това престъпление му е наложено наказание  3 г. затвор, но съдът определи едно общо в размер на 4 г.  Помориецът ще трябва да плати и 100 000 лв. кръвнина на майката на убития Попов. Съдебният акт на Бургаския апелативен съд, с който бе потвърдена първоинстанционната присъда, бе протестиран от прокуратурата и обжалван от страните пред Върховния касационен съд. В решението на ВКС е посочено, че след направения касационен контрол магистратите не намират основания за намеса в атакувания съдебен акт, поради което той следва да бъде оставен в сила. Потвърди се нашата версия ,че става дума за превишаване пределите на неизбежната отбрана, коментира пред 24 часа адвокат Благой Потеров, който защитаваше подсъдимия. Според събраните в хода на разследването данни ден преди екзекуцията на наркобоса той нападнал Димитър Димитров с гумен чук. \"Костов\" удрял Бабата в областта на кръста, знаейки за присадения му бъбрек. Наказателната акция била заради опити на Бабата да продава марихуана без да се отчита на бургаския наркобос, твърдят запознати.", "date": "2018.08.22", "title": "Последно: Убиецът на наркобоса \"Костов\" само 4 г. зад решетките, вече е в затвора (Обновена)"}
{"url": "https://www.24chasa.bg/novini/article/7019928", "text": "Митничари на ГКПП \"Лесово\" откриха 135 ампули контрабанден тестостерон в микробус с немска регистрация, съобщиха от митницата в Бургас. Медикаментът е бил в ампули от един и от 10 милилитра, скрит под дясната седалка до водача на микробуса. Шофьорът на автомобила - немски гражданин, е посочил, че е купил ампулите от Турция за свой приятел в Германия. Срещу нарушителя е съставен акт за нарушение на Закона за митниците.", "date": "2018.08.22", "title": "Откриха 135 ампули контрабанден тестостерон на ГКПП \"Лесово\""}
{"url": "https://www.24chasa.bg/novini/article/7019943", "text": "Временно е ограничено движението по активната лента при км 1 на АМ \"Марица\" в посока София поради ПТП. Това съобщиха от пресцентъра на АПИ. Движението се осъществява в изпреварващата и аварийна лента и се регулира от пътна полиция.                                                                                                                                                                                                                                                                                                                       ", "date": "2018.08.22", "title": "Катастрофа ограничава движението в началото на АМ \"Марица\" към София"}
{"url": "https://www.24chasa.bg/novini/article/7019903", "text": "Убийствата и отвличанията се увеличават в сирийската провинция Идлиб и провокират гнева на местните жители срещу джихадистите и бунтовниците, които контролират този граничещ с Турция регион в Северозападна Сирия, превърнал се вече в мишена за режима. В тази провинция с 2,5 милиона жители, където се разпорежда групировката \"Хаят Тахрир аш Шам\", намериха подслон и много други бунтовнически фракции и \"спящи клетки\" на групировката \"Ислямска държава\" (ИД). Експертите казват, че там има и клетки, които работят за режима, съобщава БТА. Десетки хиляди бунтовници и цивилни се преселиха там от бунтовническите бастиони, преминали под контрола на режима на Башар ал Асад след смъртоносната офанзива през последните месеци, извършена с помощта на Русия, и постигнатите споразумения, по силата на които бунтовниците се предадоха. Идлиб е сцена на междуособни сблъсъци между бунтовническите фракции, а цивилните, които вече плащат тежката цена на войната, започналата през 2011 г. и отнела живота на повече от 350 000 души, са косвените им жертви. В този последен голям бастион на сирийските бунтовници се увеличиха нападенията с коли бомби, минираните пътища и въоръжените нападения, твърди Сирийският център за наблюдение на правата на човека. Става дума за атаки, за които рядко някой поема отговорност. От април 270 души, сред които 56 цивилни, бяха убити при нападения, насочени срещу ръководители и бойци на \"Хаят Тахрир аш Шам\" или срещу бунтовници в Идлиб и бунтовническите територии в съседните провинции Хама и Алепо, посочва мониторинговата организация. Несигурността създава атмосфера на психоза сред местните жители. \"Когато се качвам в колата си, внимателно я оглеждам, за да съм сигурен, че няма взривно устройство\", споделя пожелал анонимност боец в Южен Идлиб. \"Когато преминавам в близост до боклукчийски камион, ускорявам от страх да не избухне бомба.\" На петъчната молитва той си избира място, което е възможно най-далеч от входа на джамията, за да се защити в случай на атентат. Най-малко два пъти, през 2017 г. и в началото на тази година, в Идлиб имаше ожесточени боеве между \"Хаят Тахрир аш Шам\" и мощната бунтовническа групировка \"Ахрар аш Шам\", която в началото на този месец се обедини с други бунтовнически групировки в Национален фронт за освобождение (подкрепян от Турция), за да се изправи срещу джихадистите. Мозъчният тръст Център Омран, базиран в Истанбул, твърди в скорошен доклад, че \"хаосът в сферата на сигурността\" в Идлиб се дължи най-вече на \"конкуренцията между големия брой местни сили\". Нестабилността намалява популярността на бунтовническите групировки, казва пред Франс прес авторът на доклада Науар Оливър. \"Много от жителите на Идлиб мразят Хаят Тахрир аш Шам и всеки момент са готови да въстанат\". Боецът от Южен Идлиб също не крие раздразнението си от \"Хаят Тахрир аш Шам\": \"Това е най-мощната сила в провинцията, тя би трябвало да гарантира сигурността\", казва той. През юни медици и аптекари в Идлиб в продължение на три дни стачкуваха срещу \"хаоса, несигурността\" и отвличанията, жертва на които стават и техни колеги. Впоследствие този месец бе отвлечен и високопоставеният служител от министерството на здравеопазването доктор Халил Агха. Той бе освободен седмица след похищението след платен откуп в размер от 100 000 долара, твърдят службите за сигурност. Изправени пред общественото недоволство, \"Хаят Тахрир аш Шам\" и някои бунтовнически групировки извършиха нападения срещу клетки на ИД, която пое отговорност за бомбените атентати. \"Хаят Тахрир аш Шам\" и бунтовниците са задържали напоследък също така и десетки сирийци, заподозрени в \"шпионаж в полза на режима\", твърди Центърът за наблюдение на човешките права, а в доклада на центъра Омран се споменава за \"въоръжени клетки на ИД и на режима\" в региона. \"Клетки на режима се опитват да дестабилизират Идлиб, за да започне военна операция\", заяви за АФП Халед ал Али, високопоставен представител на \"Хаят Тахрир аш Шам\" Президентът Асад обяви миналия месец превземането на Идлиб за приоритет. Подобна офанзива би засегнала само периферните части на провинцията, което ще позволи на Турция и Русия да постигнат споразумение за съдбата й, прогнозират експерти. Гневът на населението би могъл обаче да \"улесни задачата на режима\", подчертава Оливър. \"Цивилните биха приели всякакво решение, което е алтернатива на присъствието на бунтовниците\". \"Ситуацията е страшна\", признава жител на контролирано от бунтовниците село в Хама. \"Хората не излизат от домовете си освен при спешна необходимост\". При тези условия регионът ще стане \"лесна плячка за руснаците\", казва той със съжаление.", "date": "2018.08.22", "title": "Сирия: Отвличанията и убийствата провокират гняв срещу бунтовниците в Идлиб"}
{"url": "https://www.24chasa.bg/novini/article/7019953", "text": "Руски самолет с над 200 пътници за курортния град Сочи е бил принуден да направи аварийно кацане малко след излитането си от Уфа, Централна Русия, заради горящ двигател, съобщиха днес авиационните власти, цитирани от ДПА. Авиодиспечерът е информирал екипажа, че от земята се вижда, че левият двигател гори. Двумоторният Ту-204 на компанията оператор \"Ред уингс еърлайнс\" с 215 пътници и седемчленен екипаж успешно се е приземил и бързо бил евакуиран, без никой да пострада, заяви Федералната агенция по въздушния транспорт (Росавиация), предава БТА. Системата на самолета за идентифициране и автоматично потушаване на пожар на борда не се е задействала, се казва в съобщението на \"Росавиация\". Започнало е разследване. Видео в Инстаграм показа пламъците, които струят от горящия двигател на летящия самолет, на фона на нощното небе.", "date": "2018.08.22", "title": "Руски пътнически самолет се приземи аварийно (Видео)"}
{"url": "https://www.24chasa.bg/novini/article/7019958", "text": "Туристическият сектор в Турция обмисля дали да не се откаже от системата \"Ол инклузив\", пише вестник „Хюриет“, позовавайки се на Конфедарацията на търговците и занаятчиите. Според бранша системата вече се е изчерпала и въпреки че броят на туристите е надхвърлил нивата от 2014 година, приходите не нарастват и дори намаляват, предава  . Турският министър на туризма и културата Мехмед Ерсой също смята, че нещо трябва да се промени и че страната трябва да се стреми към ръст на парите, които един турист оставя. В момента, по данни на хотелиерите, средният приход от една стая е 76 евро дневно. Очаква се през 2018 година Турция да бъде посетена от 36 милиона туристи, които ще донесат приходи от около 30 милиарда долара – 4% от БВП. Най-много са туристите от Русия – за миналата година те са били 4,5 милиона, следвани от германците – 3,5 милиона, а българите, които са посетили Турция, са 1,85 милиона.", "date": "2018.08.22", "title": "Турция иска да се откаже от системата \"Ол инклузив\""}
{"url": "https://www.24chasa.bg/novini/article/7019965", "text": "В момент, когато се очакваше влошените отношения между Атина и Анкара да се подобрят, след като турски съд освободи миналата седмица от затвора двама гръцки войници, последва решение на гръцкия Държавен съвет, което ще предизвика още по-дълбока криза по оста Анкара-Атина. Според информации в турските медии гръцкият Държавен съвет- главният административен съд на страната е постановил да бъде дадено право на убежище на турския военнослужещ Сюлейман Йозкайнакчъ, който заедно с трима други военнослужещи избяга в Гърция след осуетения опит за преврат на гюленистите в Турция. Преди това гръцки съд бе постановил да бъде дадено убежище на турските военнослужещи, позовавайки се на Женевската конвенция за защита на правата на човека. Анкара остро реагира на това решение, президентът Ердоган разговаря с премиера Алексис Ципрас, последва насрещен акт - двама гръцки войници бяха задържани от турските власти и обвинени в шпионаж. Турско-гръцките отношения стигнаха точката на замръзване. Атина внесе съдебния казус с турските военнослужещи в Държавния съвет. Наскоро турският съд освободи двамата гръцки войници и те се завърнаха в Гърция. Последваха изявления на добра воля от гръцка страна заради жеста на Анкара. Гръцкият военен министър Панос Каменис покани турския си колега Хулуси Акар да посети Гърция. Точно когато се очакваше разведряване в отношенията между Анкара и Атина, бе оповестена присъдата на гръцкия Държавен съвет, който потвърди фактически присъдата на предишната инстанция - да бъде дадено убежище на Сюлейман Йозкайнакчъ, която ще важи и за другите трима военни. Решението включва и правото на свободно придвижване в границите на Гърция, респективно ЕС. Това решение ще вдигне на крак Анкара и е немислимо да се мисли за какъвто и да е напредък, какъвто се очакваше в турско-гръцките отношения, посочват турски източници. \"Атина постъпи вероломно. Първо успя да издейства освобождаването на двамата гръцки войници от турския съд, които бяха обвинени в шпионаж, а после \"заби ножа\", като даде политическо убежище на турските военни - изменници и ще си понесе заслуженото\", коментират тези източници. При тези обстоятелства по всяка вероятност няма да се състои визита на турския министър на отбраната Хулуси Акар в Гърция. А очакваното разведряване вероятно ще остане за друга есен. ", "date": "2018.08.22", "title": "Задава се нова криза в отношенията между Анкара и Атина заради избягалите военни - гюленисти"}
{"url": "https://www.24chasa.bg/novini/article/7019981", "text": "Правителството назначи заместник-министъра на земеделието, храните и горите доц. д-р Янко Иванов за член на Управителния съвет на Центъра за оценка на риска по хранителната верига, на мястото на бившия зам.- министър д-р Цветан Димитров. Управителния съвет на Центъра за оценка на риска по хранителната верига се състои от петима членове, директора - проф. д-р Бойко Ликов, заместник-министрите на земеделието, храните и горите доц. д-р Янко Иванов и д-р Лозана Василева и заместник-министрите на здравеопазването д-р Бойко Пенков и Светлана Йорданова. През 2016 г. Центърът за оценка на риска по хранителната верига беше преструктуриран във второстепенен разпоредител с бюджет към министъра на земеделието и храните с приемането на Закона за Центъра за оценка на риска по хранителната верига. Центърът извършва научна оценка на риска по проблеми, които пряко или косвено засягат здравето на животните, растителните продукти и безопасността на храните. Той изготвя научни становища до компетентните органи и институции за вземане на решения за управление на рисковете по хранителната верига. Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН). До сега длъжността председател на агенцията се изпълняваше от Петър Славчев Горновски. Към настоящия момент той е в невъзможност да извършва задълженията си за продължителен период от време, поради здравословни причини. За да се осигури нормалното функциониране на ДАМТН и да не се препятства дейността й, се налага до завръщането на титуляря да бъде определен временно изпълняващ функциите на председател. До момента Кирил Михайлов Войнов изпълнява длъжността заместник- председател на ДАМТН. Той притежава необходимото ниво на образование и професионална компетентност да изпълнява функциите на председател на Държавната агенция за метрологичен и технически надзор. Предлаганата кандидатура е съобразена с изискванията на Закона за администрацията. Правителството прие промени в РМС № 886/2016 г. за определяне състава на Обществения съвет към Център „Фонд за лечение на деца“. Предсрочно от състава на съвета се освобождават двама редовни членове - представители на Българския червен кръст и Българската национална телевизия, и трима резервни членове - представители на Агенцията за социално подпомагане, на представителните организации за защита правата на пациентите и на групата на изтъкнатите медицински специалисти. На тяхно място се определят нови членове, които встъпват в мандата на освободените. Новите членове в състава на Обществения съвет са: д-р Валентин Пеев представител на Българския червен кръст, редовен член; Десислава Милушева представител на Българската национална телевизия, редовен член; Даниела Симова представител на Агенцията за социално подпомагане, резервен член; Владислава Цолова представител на Националната пациентска организация, резервен член; доц. Сашо Асьов - началник на Клиниката по ортопедия и травматология в УМБАЛ „Света Анна“, гр. София, резервен член. Правителството одобри План за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година. Документът е изготвен в следствие на изпратеното на 29 юни 2018 г. официално писмо от министъра на финансите и управителя на Българска народна банка за участие на Република България в Единния надзорен механизъм (ЕНМ) чрез установяване на тясно сътрудничество с Европейската централна банка по смисъла на Регламент (ЕС) №1024/2013 и за намеренията на страната за кандидатстване във Валутния механизъм II, което получи и политическата подкрепа на Еврогрупата. В Плана за действие са включени мерки, които, предвид поетите с писмото ангажименти, следва да се изпълнят до края на месец юни 2019 година. Мерките се изразяват в: засилване на рамката на надзора в банковия сектор чрез тясно сътрудничество с ЕЦБ и предприемане на необходимата подготовка в съответствие със съществуващите процедури, чрез извършване на редица промени в националното законодателство, като се предвижда към края на 2018г. те да бъдат одобрени от Народното събрание; подобряване на макронруденциалната рамка чрез въвеждане до края на 2018 г. на макропруденциални инструменти в Закона за кредитните институции, позволяващи налагането на системно ниво на изисквания към кредитополучателите; засилване на надзора върху небанковия финансов сектор (пенсионни фондове и застрахователни дружества); подобряване на рамката за несъстоятелността след извършване на преглед на законодателството и изготвяне на съответните законови изменения; засилване на рамката за борба с изпирането на пари; модернизиране на рамката за управление на държавните предприятия посредством преглед и оценка на законодателната, регулаторната и функционална рамка и отправяне на препоръки, свързани с преодоляването на несъответствията между българското законодателство и най-добрите международни практики, в последствие и изготвяне на законодателни текстове в съответствие с насоките на ОИСР; ратифициране от Народното събрание на Споразумение относно прехвърлянето и взаимното използване на вноски в Единния фонд за преструктуриране. Изпълнението на изброените мерките ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз до юли 2019г., и като краен резултат да се въведе еврото след изпълнение на всички критерии за конвергенция, в съответствие с член 140 от Договора за функционирането на Европейския съюз. Правителството осигури общо 5 618 978 лева за дейностите по Националната програма „Осигуряване на съвременна образователна среда“, одобрена през 2018 г. С 2 869 295 лева ще бъдат закупени 111 хиляди ученически шкафчета от 588 общински училища. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници. 83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри. 320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти. 1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища. Необходимите средства за изпълнение на националните програми за 2018 г. се осигуряват от бюджета на МОН. Министерският съвет прие решение за промяна на предназначението на поземлени имоти в горски територии - публична държавна собственост. Изменението се прави за реконструкция на съществуващ азбестоциментов захранващ водопровод от язовир „Среченска бара“ до Враца, в землищата на с. Долно Озирово, община Вършец, с обща площ 0,106 дка. Имотите са в обхвата на дейност на териториално поделение „Държавно горско стопанство Враца“ и „Държавно горско стопанство Берковица“ към „Северозападно държавно предприятие“ ДП - Враца. Община Враца ще заплати за промяна предназначението на имотите цена в размер на 223 лева и за компенсационно залесяване цена в размер на 45,53 лева. Кабинетът разреши премахването на 16 опасни сгради на Национална компания „Железопътна инфраструктура“, като статутът на сградите се променя от публична държавна собственост на частна държавна собственост. Имотите се намират в районите на жп гари Казанлък, Симеоновград, Калояновец, Стамболийски, Разлог, Септември, Любимец и жп спирки Хаджиево, Синитово и Звъничево. Те са с отпаднало предназначение и нямат функционално и технологично значение за сигурността на железопътните превози. В тях не са разположени действащи кабели, обекти на железопътната инфраструктура и съоръжения. Сградите са в много тежко състояние и застрашават сигурността на гражданите, което ги прави фактически неизползваеми и налага тяхното премахване. За освобождаване на терен за археологически разкопки на „Акве Калиде“ край Бургас по решение на Министерския съвет се учредява безсрочно ограничено вещно право - сервитут, върху част от имот - публична държавна собственост с площ 18 251 кв. м във в. з. „Минерални бани“ в полза на „Електроразпределение Юг“ ЕАД - Пловдив. В него ще бъдат прокарани подземни кабелни електропроводи заради изместване на съществуващата възлова станция „Минерални бани“ и ще бъде изградена нова станция. Професионалната гимназия по механизация на селското стопанство „Ернесто Че Гевара“ в с. Бояново се прехвърля на община Елхово. Теренът и сградите в него досега са били управлявани от Министерството на земеделието, храните и горите като принципал на учебното заведение, но е с отпаднала за ведомството необходимост, след като училището е обявено за общинско. Министерството на отбраната получи за управление имот в Поморие. Имотът с площ 56 043 кв. м, заедно с разположените в него 21 сгради, ще бъде разделен на отделни зони — за музейна експозиция на Националния военноисторически музей, за военнопочивно дело и зона с учебен център за подготовка и преквалификация на резервисти. Правителството даде съгласието си „Български пощи“ ЕАД да продадат своя дял от недвижим имот чрез пряко договаряне. Съсобственикът на имота, който се намира в село Самуил, област Разград, е изразил писмено съгласие да изкупи дела на дружеството. Имотът с площ от 382,5кв. м. не е необходим за дейността на „Български пощи“ ЕАД, а поддръжката му е свързана с неоправдани разходи. Продажбата ще се извърши по цена, не по-ниска от определената от независим оценител. „Български пощи“ ЕАД ще продадат дела си и от недвижим имот в село Искра, област Силистра. Дружеството ще предприеме пряко договаряне със собственика на останалите дялове по реда на Закона за собствеността. Обектът представлява дворно място с едноетажна административно-производствена сграда със застроена площ от 128 кв. м. Имотът не е необходим за основната дейност на „Български пощи“ и не се използва от дружеството. Почетният консул на Малта в София, с консулски окръг, обхващащ територията на Република България - Борислав Боянов, става генерален почетен консул. Това реши правителството по предложение на малтийската страна. Боянов е адвокат и президент на Асоциацията на почетните консули в България и почетен консул на Малта в България от 2000 г. В дейността си като такъв през годините е предоставял консулски услуги и подкрепа за отделни лица и компании от малтийската общност. Министерският съвет одобри Споразумението относно прехвърлянето и взаимното използване на вноски в Единния фонд за преструктуриране, подписано в Брюксел на 21 май 2014 г., и предложи на Народното събрание да го ратифицира със закон. Това решение на правителството е във връзка с подготовката на страната ни за присъединяване към Банковия съюз. В контекста на публикуваното на 12 юли 2018 г. от Секретариата на Съвета на ЕС изявление от заседание на Еврогрупата във връзка с писмото за намерението на страната ни да се присъедини към Валутния механизъм II и на основание Регламента за Единен механизъм за преструктуриране, България следва да участва в този механизъм, включително и в Единния фонд за преструктуриране, от датата на влизане в сила на решението на Европейската централна банка (ЕЦБ) за установяване на тясно сътрудничество. Предвид това нашата страна следва да изпълнява и ангажиментите, които произтичат от Споразумението относно прехвърлянето и взаимното използване на вноски в Единния фонд за преструктуриране. За целта България трябва да предприеме всички необходими мерки, за да ратифицира и депозира инструментите за ратификация, преди решението на ЕЦБ за установяване на тясно сътрудничество. Изграждането на Единния механизъм за преструктуриране, основна част от който е създаването на Единен фонд за преструктуриране, е вторият елемент на Банковия съюз в Европейския съюз. Първият елемент е под формата на Единен надзорен механизъм, като основните правни актове за неговото създаване и функциониране бяха приети през месец октомври 2013 г. и започнаха да се прилагат за държавите от Банковия съюз през ноември 2014 г. Регламентът за Единния механизъм за преструктуриране и Споразумението относно прехвърлянето и взаимното използване на вноски в Единния фонд за преструктуриране бяха договорени едновременно. Приложното поле на Единния механизъм за преструктуриране е идентично с това на Единния надзорен механизъм както от гледна точка на участващите държави членки, така и по отношение на попадащите в обхвата му финансови институции. В Единния надзорен механизъм задължително участват всички държави членки от еврозоната. Държавите членки, които са извън еврозоната, могат да участват чрез установяване на тясно сътрудничество между Европейската централна банка и националните компетентни органи на тези държави. Министерският съвет предлага на Народното събрание да ратифицира Протокол за удължаване на срока на действие на Споразумението между правителството на Република България и правителството на Съединените американски щати за научно-технологично сътрудничество. Споразумението е подписано на 4 януари 2008 г. във Вашингтон и е ратифицирано от 40-то Народно събрание на 30 май 2008 г. Предвид изтичането на срока на действие на Споразумението на 17 юни 2018 г. двете страни договориха неговото удължаване с една година, като през този период ще се работи върху изменение, допълнение и актуализиране на текста с цел последващото му подписване за нов период от 10 години. Ратифицирането на Протокола от България е важна стъпка: в процеса на разширяване на международното сътрудничество на България в областта на научните изследвания, технологии иновации отвъд пределите на Европа. Съвместните дейности между двете страни е предвидено да се извършват под формата на Координирани програми и съвместни изследователски проекти; съвместни научни семинари, конференции и симпозиуми; размяна на научна, технологична информация и документация при обмена на учени, специалисти и изследователи, обмен или взаимно ползване на съоръжения или материали и други форми на научно и технологично сътрудничество. Разходите за изпълнение на Споразумението ще са за сметка на бюджета на Министерство на образованието и науката. Правителството одобри резултатите от участието на българската делегация в неформалното заседание на Съвета на Европейския съюз по конкурентоспособност (вътрешен пазар, индустрия и научни изследвания), проведено на 16 и 17 юли във Виена, Австрия. В частта „Научни изследвания“ основна тема за дебат беше предложението на ЕК за новата Рамкова програма за научни изследвания и иновации „Хоризонт Европа“. Като основни елементи, по които ще се търси допълнителна добавена стойност, се очертаха темите за социалните и хуманитарни науки, поетапните иновации и по-ясното разграничение на областите на интервенция между клъстерите. Основният фокус в частта „Вътрешен пазар и индустрия“ беше поставен върху бъдещото развитие на индустрията в контекста на технологиите на изкуствения интелект и роботиката. Бяха обсъдени пътищата за насърчаване на конкурентоспособността на индустрията, подходът на веригите на добавената стойност, както и предизвикателствата пред реиндустриализацията и цифровата трансформация в контекста на следващата многогодишна финансова рамка на ЕС. „Йотов Стоун Куорис“ ЕООД ще проучва скалнооблицовъчни материали в площ „Перлата“, разположена в землището на селата Гранитово и Бела, област Видин. Разрешението се предоставя за срок от две години, като през този период дружеството ще вложи минимум 42.6 хил. лв. в проучвателните дейности. Правителството разреши също така прехвърлянето на правата и задълженията по концесионния договор за добив на скалнооблицовъчни материали - варовици, от находище „Горна Кремена“. Промяната е поискана от досегашния концесионер „Монолит“ АД, който прехвърля правата и задълженията на „Стоун Лайн М и М“ ЕООД. Находище „Горна Кремена“ е разположено в землището на едноименното село в област Враца. Концесионният договор е сключен през 2000 г. за срок от 35 г. С днешното решение на МС се предвижда още новият концесионер да бъде задължен да предостави финансово обезпечение за изпълнение на дейностите по техническа ликвидация или консервация на миннодобивния обект и рекултивация на засегнатите земи. Съгласно друго правителствено решение ще бъде намалена концесионната площ за добив на скалнооблицовъчни материали - варовици, от находище „Ирма“, за да се избегне засягането на обработваеми земеделски земи. Находището е разположено в землищата на селата Горна Кремена и Кален, община Мездра. Концесионният договор за добив от него е сключен през 2016 г. за 35 години с плевенското дружество „Конструктинг“ ООД. Промяната е поискана от концесионера. Според инвестиционното предложение, в най-южната част на площта е предвидено да се изгради депо за скална откривка, отделяна при добива. Концесионерът счита, че значителна част от нея може да се използва след преработка за пътни основи и настилки. Това дава възможност да бъде изградено по-малко по обем от първоначално предвиденото депо за скална откривка и концесионната площ да бъде намалена от 253 на 240 дка. От „Конструктинг“ ООД изтъкват още, че по този начин ще се избегне засягането на по-продуктивни земеделски земи. Правителството одобри позицията и състава на българската делегация за участие в Дипломатическата конференция за изработване на правно обвързващ инструмент по Конвенцията на ООН по морско право от 1982 г. за съхранение и устойчиво използване на морското биологично разнообразие в зоните отвъд национална юрисдикция. Делегацията ще се ръководи от постоянния представител на България към ООН посланик Георги Панайотов. В състава влизат посланикът със специални поръчения Златко Барс-Димитров, началникът на отдел „Международно право“ в МВнР Димана Драмова, главният експерт в министерството Дилян Станев и третият секретар в постоянното ни представителство към ООН Явор Иванов. Дипломатическата конференция ще започне работа в периода 4-17 септември и ще продължи дейността си до 2020 г., през първата половина на която ще се състои заключителната сесия. Крайната цел е да се договори и приеме проект на Споразумение по прилагането на Конвенцията. На първата сесия се очаква да бъде приет съставът на органите за управление на Дипломатическата конференция, включително кандидатурата на България за член на Бюрото й. Правителството одобри вътрешнокомпенсирани промени по бюджета на Министерство на културата за 2018 г., с които се увеличават разходите за персонал по бюджетната програма „Опазване на недвижимото културно наследство“. Увеличението е в размер на 150 000 лв. и е за сметка на разходите за издръжка на централната администрация на ведомството. Промените целят да повишат ефективността на работата на администрацията на Националния институт за недвижимо културно наследство, както и да бъде гарантиран необходимия административен капацитет за изпълнение на дейностите, след като през 2016 г. със законодателни промени институтът беше натоварен с нови функции. С друго постановление на Министерския съвет се изменя Правилникът за устройството и дейността на Националния институт за недвижимо културно наследство. Променя се структурата, като едновременно с обособяването на две нови дирекции в специализираната администрация на института, се предлага промяна в Класификатора на длъжностите в администрацията, свързана със създаването на позицията държавен експерт в НИНКН. Българската делегация на извънредния конгрес на Всемирния пощенски съюз, който ще се проведе от 3 до 7 септември в Адис Абеба, Етиопия, е упълномощена да подпише документи, които са свързани с модернизирането на пощенските услуги. Сред тях са Уставът на организацията, Общият правилник, Всемирната пощенска конвенция, заключителният протокол и споразумение за услугите по пощенските плащания. Съставът на делегацията и българската позиция за форума бяха одобрени с решение на Министерския съвет от 1 август 2018 г. България предоставя 539 060 лева по линия на официалната помощ за развитие към международни организации. Средствата ще бъдат разпределени на следните организации: 24 077 лева на Върховния комисариат на Организацията на обединените нации (ООН) за бежанците. 136 908 лева на Агенцията на ООН за подпомагане на палестинските бежанци. 42 375 лева на Службата на Върховния комисар по правата на човека. 32 102 лева на Централния фонд на ООН за реакции при спешни ситуации. 80 255 лева на Доверителния фонд, подпомагащ посредническата дейност на Департамента на ООН по политически въпроси. 3 371 лева на Доброволния доверителен фонд за изпълнение на Договора за търговия с оръжие. 3 371 лева на Звеното за подпомагане на изпълнението на Отавската конвенция за противопехотни мини. 1 460 лева на Звеното за подпомагане на изпълнението на Конвенцията за касетъчни боеприпаси. 195 583 лева на Европейския фонд за демокрация. 19 558 лева на Плана за действие на Съвета на Европа за Република Молдова. От началото на годината България е предоставила официална помощ за развитие в общ размер на 4,1 млн. лв. Правителството одобри проект на Закон за изменение и допълнение на Закона за защита на класифицираната информация. С предлагания законопроект се цели усъвършенстване и разширяване обхвата на нормативната уредба, свързана със сигурността на автоматизираните информационни системи или мрежи, използвани за работа с класифицирана информация и поетапно синхронизиране на българското законодателство с европейската законова рамка и тази на НАТО, произтичащо от членството на Република България в Европейския съюз и НАТО. Основните положения в законопроекта са в следните аспекти: 1. Заменят се съществуващи и се въвеждат нови основни понятия и термини по аналогия с регламентиращите документи по сигурността на комуникационните и информационни системи на Европейския съюз и НАТО. 2. Допуска се междусистемна връзка на системи, предназначени за класифицирана информация с информационни системи, предназначени за некласифицирана информация, както и към публични мрежи и Интернет при спазване на строго определени изисквания. Министерският съвет прие Правилник за прилагане на Закона за държавните помощи Министерският съвет прие Правилник за прилагане на Закона за държавните помощи. Правилникът е изготвен във връзка с приетия на 24 октомври 2017 г. Закон за държавните помощи (ЗДП) и на основание § 4, ал. 1 от Преходните и заключителните разпоредби на ЗДП, където е предвидено в срок до една година от неговото влизане в сила правителството да приеме правилник за прилагането му. Приетата с Правилника уредба ще подпомогне администраторите на помощ и бенефициерите при предоставянето на законосъобразни помощи чрез използване на национален и европейски финансов ресурс. Целта е да се подобри финансовата дисциплина в публичния сектор и да се снижат фискалните рискове. Правилникът определя реда и условията за прилагане на ЗДП. Обособените му части следват разделите на закона и регламентират основните дейности от момента на планиране, разработване и съгласуване на мерки за помощ, през изпълнението на процедурите по уведомяване, до задълженията за докладване, регистриране и съхраняване на данни. Приетият от правителството документ отразява и новите моменти в европейските правила и практика по държавните помощи, засегнати на законово равнище. Той регламентира реда, формата и начина за представяне пред Европейската комисия на уведомленията за държавни помощи и за изготвяне на оценка за съответствие на държавната помощ с правилата за групово освобождаване. Предвидени са разпоредби, уреждащи както обмена на информация по държавните помощи с Комисията, така и формата, съдържанието, сроковете и начина за информиране при предоставяне на минимални помощи и помощи, освободени от уведомяване. Практически са разяснени задълженията за водене на архиви и регистри, както и работата с информационните системи на Европейската комисия, използвани в държавите членки на ЕС. Правилникът допринася също за минимизиране на рисковете от предоставяне на неправомерна помощ, за подобряване на качеството на разработваните мерки за подпомагане, както и за усъвършенстване на механизмите за координация и изпълнение на решенията на ЕК в областта на държавните помощи. Чрез него се гарантира и съответствие между поставените цели и очакваните резултати от модернизираната в периода 2012 - 2016 г. обща европейска правна рамка по държавните помощи. Очакваните резултати от приемането на Правилника обхващат създаване на среда и процедури за координация и информационен обмен по държавните помощи по такъв начин, че Република България да продължи да спазва задълженията си по Договора за функционирането на Европейския съюз и общите за държавите членки технически изисквания. Правителството прие промени в Устройствения правилник на Изпълнителната агенция „Одит на средствата от ЕС” (ИА ОСЕС). С направените изменения се обезпечава дейността по осигуряване на информационните и комуникационните технологии на Агенцията и поддръжката на компютърната техника и програмното осигуряване, като се предоставя възможност за възлагане на дейността на външен изпълнител. Изпълнението на специфични одитни дейности по програмите, съфинансирани от Финансовия механизъм на Европейското икономическо пространство и Норвежкия финансов механизъм за периода 2014-2021 г., се прехвърля от дирекция „Одити на средствата по териториално сътрудничество и други програми” към дирекция „Одити на средствата по регионална политика”. За ресурсното обезпечаване на извършването на одитната дейност по този финансов механизъм се прехвърлят необходимите щатни бройки от дирекция „Одити на средствата по социална политика и образование” и дирекция „Одити на средствата по териториално сътрудничество и други програми” към дирекция „Одити на средствата по регионална политика”, като в структурата на дирекция „Одити на средствата по регионална политика” се обособяват два отдела. Направените изменения не водят до увеличаване на щатната численост на ИА ОСЕС, а финансовото и ресурсно обезпечаване на промените ще се извърши в рамките на бюджета на Агенцията. Правителството допълни свое Постановление № 167/2016 г. за определяне на реда за предоставяне на безвъзмездна финансова помощ по фонд „Убежище, миграция и интеграция“ и фонд „Вътрешна сигурност“ за периода 2014 - 2020 г. След извършен системен одит по фонд „Убежище, миграция и интеграция“ и фонд „Вътрешна сигурност“, които дирекция „Международни проекти“ - МВР управлява, от страна на Европейската комисия беше изготвен окончателен одитен доклад. В резултат, бяха формулирани препоръки по отношение на процедурите за предоставяне на безвъзмездна финансова помощ по двата фонда. Съгласно ПМС № 167/2016 г. при провеждане на процедури за предоставяне на безвъзмездна финансова помощ кандидатите, чиито проектни предложения са предложени за отхвърляне от оценителната комисия на етап „Оценка на административно съответствие и допустимост“, могат да подадат писмени възражения срещу предложението за отхвърлянето им пред ръководителя на отговорния орган. Ръководителят на отговорния орган определя със заповед лица, които да извършват проверка за основателността на възраженията. В проверката не могат да участват лица, които са участвали в първоначалната оценка на проектните предложения. Ръководителят на отговорния орган се произнася по основателността на всяко възражение. Европейската комисия препоръчва на отговорния орган да инициира промени по отношение на процедурата по обжалване на етап „Оценка на административно, съответствие и допустимост“, като се въведе механизъм възражението/жалбата да бъде адресирана и до друг орган, извън отговорния, като например ръководството на Министерството на вътрешните работи. С цел изпълнение на препоръките на ЕК, МВР предлага допълнение на ПМС № 167/2016 г., като се даде възможност на кандидатите за безвъзмездна финансова помощ, по отношение на които производството е прекратено, да подават писмени възражения срещу произнасянето на ръководителя на отговорния орган пред висшестоящ административен орган - министъра на вътрешните работи или оправомощено от него лице. Министърът на вътрешните работи или оправомощеното от него лице да определя със заповед лица, извън структурата на отговорния орган, които да извършват проверка за основателността на получените възражения. Очаквани резултати от предлаганото допълнение са, както изпълнението на препоръка на ЕК, формулирана в окончателния одитен доклад, така и осигуряването на публичност и прозрачност при провеждане на процедури за предоставяне на безвъзмездна финансова помощ по ФУМИ и ФВС. Министерският съвет прие също така и допълнение на ПМС № 79/ 2014 г. за създаване на комитети за наблюдение на Споразумението за партньорство на Република България и на програмите, съфинансирани от ЕСИФ, за Програмен период 2014-2020 г. В чл. 12, ал. 8 от постановлението след думите „Оперативна програма „Добро управление“ се добавя „и за Оперативна програма „Наука и образование за интелигентен растеж“. Мотивите за предлаганата промяна са във връзка с ПМС № 237/2017 г„ с което беше създадена Изпълнителна агенция „Оперативна програма „Наука и образование за интелигентен растеж“ (ИА „ОПНОИР“) и приет нейния устройствен правилник. Със създаването на изпълнителната агенция дейността, активите, пасивите, архивът и другите права и задължения на Министерството на образованието и науката относно Главна дирекция „Структурни фондове и международни образователни програми“, свързани с изпълнение на функциите на управляващ орган на Оперативна програма „Наука и образование за интелигентен растеж“ (ОП „НОИР“) и на междинно звено по приоритетни оси 3 и 4 на Оперативна програма „Развитие на човешките ресурси“ 2007 - 2013 г. преминават към агенцията. Съгласно чл. 2 от постановлението за създаването й, агенцията изпълнява функциите на управляващ орган на ОП „НОИР“ 2014 - 2020 г. и всички произтичащи от това задължения и отговорности съгласно националното законодателство и правото на Европейския съюз, като в съответствие с чл. 6 от правилника на агенцията, изпълнителният директор е ръководител на управляващия орган на програмата. С оглед на обстоятелството, че управляващият орган на ОП „НОИР“ вече не е дирекция в Министерството на образованието и науката и не е част от структурата му, правомощията на министъра на образованието и науката по чл. 12, ал. 8 от ПМС № 79/2014 г. за определяне на поименния състав на Комитета за наблюдение на ОП „НОИР“ следва да се изпълняват от изпълнителния директор на ИА „ОПНОИР“, определен и за ръководител на управляващия орган на програмата, което обосновава необходимост от предлаганата нормативна промяна. Министерският съвет прие решение за изплащане на общо 59 340 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 01 февруари 2018 г. – 19 юли 2018 г. Делото „Гьошев и други срещу България“ е във връзка с жалба за невъзможността да бъде оспорено по съдебен ред постановления по Закона за движението по пътищата, с които са наложени глоби до 50 лв. ЕСПЧ намира, че това представлява нарушение на чл. 6 от Конвенцията и присъжда на жалбоподателката единствено разноските по делото от 1504 евро, като заявява, че намирането на нарушението е достатъчна обезвреда за претърпените от жалбоподателите неимуществени вреди. По делото „Михалеви срещу България“ наследодателят на жалбоподателите притежавал фабрика, национализирана през 1947 г. и впоследствие ползвана от държавно предприятие. След приемане на Закона за възстановяване собствеността върху одържавени недвижими имоти жалбоподателите получават нотариален акт за правото им на собственост върху имота, но пред ЕСПЧ претендират, че са били лишени от компенсация за недвижимия имот за времето, в което не са го ползвали. Съдът отбелязва, че реституцията е изрично призната от властите и през продължителен период от време те са третирали жалбоподателите като собственици на сградата. Като се позовава на решението си по делото „Явашев и други срещу България“, Съдът приема, че пълната липса на обезщетение вместо реституция нарушава справедливия баланс между обществения интерес и индивидуалните права на жалбоподателите. Постановява, че въпросът за обезщетение не може да бъде решен на този етап, и приканва правителството и жалбоподателите да пристъпят към споразумение. Присъдени са 1500 евро за разходи и разноски. Решението по делото „Петров и други срещу България“ е постановено по четири обединени жалби – на Стоян Петров, Илиян Михайлов, Йордан Петров и на Лазар Колев. Жалбоподателите по делото изтърпяват дългогодишни наказания лишаване от свобода или доживотен затвор. Те повдигат оплаквания по чл. 3 от Конвенцията с оглед лошите условия на задържане, както и ограничителните условия на режима на изтърпяване на наказанията. Михайлов, Й. Петров и Колев твърдят и нарушение на чл.13 от Конвенцията - липса на вътрешноправно средство за защита. Твърдените от тях факти са настъпили преди приемане на промени в Закона за изпълнение на наказанията и задържането под стража (в сила от 7 февруари 2017 г.). Осъденият на 20 г. затвор С. Петров се жалва, че е настанен в постоянно заключена килия, без право на участие в колективни мероприятия. Изтърпяващите доживотен затвор - Михайлов и Й. Петров са поставени на специален режим и оплакват, че са настанени в постоянно заключени помещения и контактуват само с осъдени на доживотен затвор. Претенциите на Колев се отнасят до това, че му е наложен специален режим, изолиран е от останалите затворници и има възможност да контактува единствено с изтърпяващи наказание доживотен затвор. Твърди още, че не е имало течаща вода в килията му, която била по-малка от 6 кв. м. Оплаква се от хигиенните условия поради наличието на хлебарки и други паразити, от недостатъчната естествена светлина в помещението и от постоянното изкуствено осветление. В решението си Съдът отбелязва, че към момента на предявяване на претенциите за обезщетение, е действало старото законодателство, т.е. промените в ЗИНЗС, касаещи прилагането на специалния режим, все още не са били приети. Практиката на ЕСПЧ сочи, че изолацията на осъдените на доживотен затвор трябва да е обусловена от конкретни съображения за сигурност. В комбинация с лошите условия на задържане, които жалбоподателите са търпели за периоди между 4 и 10 г, тези обстоятелства обуславят нарушение на чл. 3 от Конвенцията. ЕСПЧ констатира и нарушение и на чл.13 от Конвенцията по отношение на втория, третия и четвъртия жалбоподател. Присъдените обезщетения за претърпени неимуществени вреди на Михайлов е 4000 евро, а на Й. Петров и Колев по 3000 евро. За разноски по делото са присъдени общо 3046 евро. По отношение на Петров Съдът не е присъдил обезщетение и разноски, тъй като той не е заявил претенции за обезщетение. Жалбоподателката по делото „Хаджиева срещу България“ се оплаква, че през 2002 г., когато е била на 14 г. родителите й са задържани във връзка с искане за екстрадиция и за нея не е имало кой да се грижи повече от 13 дни. Тя претендира, че липсата на съдействие от страна на властите й е причинило страдания. Според протокола от съдебното заседанието по искането за екстрадиция в Окръжен съд – Варна на 6 декември 2002 г. майката е отговорила с утвърдително изявление, че има човек, който да се грижи за детето. По-късно на 17 декември 2002 г. Апелативен съд – Варна отменил заповедите за задържане. В решението си ЕСПЧ приема, че е налице нарушение на чл. 8 по отношение на периода между задържането на родителите на жалбоподателката и съдебното заседание от 6 декември 2002 г. Според Съда задължението на властите да се информират относно това, дали има човек, който да се грижи за жалбоподателката, е възникнало при задържането на родителите й на 4 декември 2002 г., когато полицията не е предприела необходимите действия за уведомяване на отговорните институции, че жалбоподателката остава без надзор. Присъденото обезщетение за претърпените неимуществени вреди в размер на 3600 евро, а сумата за разходи от 5260 евро. Наследодателите на жалбоподателите по делото „Йорданова и други срещу България“ са притежавали печатарски предприятия, които са национализирани през 1949 г. и 1950 г. Активите им са поети от държавна печатница, която по-късно е преобразувана в търговско дружество, управлявано от министъра на образованието. През 1998 г. жалбоподателите предявяват искания за обезщетяване за национализираните имущества по реда на Закона за обезщетяване на собственици на одържавени имоти чрез получаване на акции в дружеството. Молбите са уважени и е определен размера на обезщетенията и равняващия им се брой акции, утвърдени от министъра през юни 2003 г. През август същата година с нови заповеди министърът на образованието определя като обезщетение за жалбоподателите компенсаторни записи вместо вече утвърдения брой акции. Тези заповеди са отменени с решения на ВАС като незаконосъобразни. Пред ЕСПЧ жалбоподателите се оплакват, че не са получили дължимото им за национализираните предприятия обезщетение. В решенията си по делата „Мутишев и други срещу България“, „Хаджигеоргиеви срещу България“ и „Неделчева и други срещу България“ Съдът вече е приел, че в случаите, в които националният съд се е произнесъл окончателно по даден въпрос, административните органи нямат право да поставят под съмнение това решение освен при наличието на основателни и непреодолими причини. Съдът приема, че намесата в правата на жалбоподателите противоречи на принципа за законност по чл. 1 от Протокол № 1 и намира нарушение на тази разпоредба. В съответствие с искане на правителството ЕСПЧ отлага произнасянето си по дължимото обезщетение за претърпените от жалбоподателите имуществени и неимуществени вреди, като определя срок от четири месеца за предоставяне на становище или постигане на споразумение в тази връзка. Съдът също така присъжда в полза на жалбоподателите сумата от 4820 евро за разходи и разноски.", "date": "2018.08.22", "title": "Вижте какво реши Министерският съвет"}
{"url": "https://www.24chasa.bg/novini/article/7019994", "text": "Правителството назначи заместник-министъра на земеделието, храните и горите доц. д-р Янко Иванов за член на Управителния съвет на Центъра за оценка на риска по хранителната верига, на мястото на бившия зам.- министър д-р Цветан Димитров. Управителния съвет на Центъра за оценка на риска по хранителната верига се състои от петима членове, директора - проф. д-р Бойко Ликов, заместник-министрите на земеделието, храните и горите доц. д-р Янко Иванов и д-р Лозана Василева и заместник-министрите на здравеопазването д-р Бойко Пенков и Светлана Йорданова. През 2016 г. Центърът за оценка на риска по хранителната верига беше преструктуриран във второстепенен разпоредител с бюджет към министъра на земеделието и храните с приемането на Закона за Центъра за оценка на риска по хранителната верига. Центърът извършва научна оценка на риска по проблеми, които пряко или косвено засягат здравето на животните, растителните продукти и безопасността на храните. Той изготвя научни становища до компетентните органи и институции за вземане на решения за управление на рисковете по хранителната верига.", "date": "2018.08.22", "title": "Зам.-министър Янко Иванов става член на Управителния съвет на Центъра за оценка на риска по хранителната верига"}
{"url": "https://www.24chasa.bg/novini/article/7019995", "text": "Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН). До сега длъжността председател на агенцията се изпълняваше от Петър Славчев Горновски, съобщиха от пресцентъра на Министерския съвет. Към настоящия момент той е в невъзможност да извършва задълженията си за продължителен период от време, поради здравословни причини. За да се осигури нормалното функциониране на ДАМТН и да не се препятства дейността й, се налага до завръщането на титуляря да бъде определен временно изпълняващ функциите на председател. До момента Кирил Михайлов Войнов изпълнява длъжността заместник- председател на ДАМТН. Той притежава необходимото ниво на образование и професионална компетентност да изпълнява функциите на председател на Държавната агенция за метрологичен и технически надзор. Предлаганата кандидатура е съобразена с изискванията на Закона за администрацията.", "date": "2018.08.22", "title": "Назначиха временно Кирил Войнов за шеф на Държавната агенция за метрологичен и технически надзор"}
{"url": "https://www.24chasa.bg/novini/article/7019997", "text": "България предоставя 539 060 лева по линия на официалната помощ за развитие към международни организации, съобщават от правителствената пресслужба. Средствата ще бъдат разпределени на следните организации: 24 077 лева на Върховния комисариат на Организацията на обединените нации (ООН) за бежанците. 136 908 лева на Агенцията на ООН за подпомагане на палестинските бежанци. 42 375 лева на Службата на Върховния комисар по правата на човека. 32 102 лева на Централния фонд на ООН за реакции при спешни ситуации. 80 255 лева на Доверителния фонд, подпомагащ посредническата дейност на Департамента на ООН по политически въпроси. 3 371 лева на Доброволния доверителен фонд за изпълнение на Договора за търговия с оръжие. 3 371 лева на Звеното за подпомагане на изпълнението на Отавската конвенция за противопехотни мини. 1 460 лева на Звеното за подпомагане на изпълнението на Конвенцията за касетъчни боеприпаси. 195 583 лева на Европейския фонд за демокрация. 19 558 лева на Плана за действие на Съвета на Европа за Република Молдова. От началото на годината България е предоставила официална помощ за развитие в общ размер на 4,1 млн. лв.", "date": "2018.08.22", "title": "България отпуска 539 060 лева за международна помощ"}
{"url": "https://www.24chasa.bg/novini/article/7020004", "text": "Правителството одобри проект на Закон за изменение и допълнение на Закона за защита на класифицираната информация. С предлагания законопроект се цели усъвършенстване и разширяване обхвата на нормативната уредба, свързана със сигурността на автоматизираните информационни системи или мрежи, използвани за работа с класифицирана информация и поетапно синхронизиране на българското законодателство с европейската законова рамка и тази на НАТО, произтичащо от членството на Република България в Европейския съюз и НАТО. Основните положения в законопроекта са в следните аспекти: 1. Заменят се съществуващи и се въвеждат нови основни понятия и термини по аналогия с регламентиращите документи по сигурността на комуникационните и информационни системи на Европейския съюз и НАТО. 2. Допуска се междусистемна връзка на системи, предназначени за класифицирана информация с информационни системи, предназначени за некласифицирана информация, както и към публични мрежи и Интернет при спазване на строго определени изисквания.", "date": "2018.08.22", "title": "Правителството одобри законопроект за промени в Закона за класифицираната информация"}
{"url": "https://www.24chasa.bg/novini/article/7020002", "text": "Правителството осигури общо 5 618 978 лева за дейностите по Националната програма „Осигуряване на съвременна образователна среда“, одобрена през 2018 г. С 2 869 295 лева ще бъдат закупени 111 хиляди ученически шкафчета от 588 общински училища. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници, съобщават от правителствената пресслужба. 83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри. 320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти. 1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища. Необходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "Отпускат 5,6 млн. лв. за осигуряване на съвременна образователна среда"}
{"url": "https://www.24chasa.bg/novini/article/7020012", "text": "Министерският съвет прие решение за изплащане на общо 59 340 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 01 февруари 2018 г. – 19 юли 2018 г., съобщиха от пресцентъра на Министерския съвет. Делото „Гьошев и други срещу България“ е във връзка с жалба за невъзможността да бъде оспорено по съдебен ред постановления по Закона за движението по пътищата, с които са наложени глоби до 50 лв. ЕСПЧ намира, че това представлява нарушение на чл. 6 от Конвенцията и присъжда на жалбоподателката единствено разноските по делото от 1504 евро, като заявява, че намирането на нарушението е достатъчна обезвреда за претърпените от жалбоподателите неимуществени вреди. По делото „Михалеви срещу България“ наследодателят на жалбоподателите притежавал фабрика, национализирана през 1947 г. и впоследствие ползвана от държавно предприятие. След приемане на Закона за възстановяване собствеността върху одържавени недвижими имоти жалбоподателите получават нотариален акт за правото им на собственост върху имота, но пред ЕСПЧ претендират, че са били лишени от компенсация за недвижимия имот за времето, в което не са го ползвали. Съдът отбелязва, че реституцията е изрично призната от властите и през продължителен период от време те са третирали жалбоподателите като собственици на сградата. Като се позовава на решението си по делото „Явашев и други срещу България“, Съдът приема, че пълната липса на обезщетение вместо реституция нарушава справедливия баланс между обществения интерес и индивидуалните права на жалбоподателите. Постановява, че въпросът за обезщетение не може да бъде решен на този етап, и приканва правителството и жалбоподателите да пристъпят към споразумение. Присъдени са 1500 евро за разходи и разноски. Решението по делото „Петров и други срещу България“ е постановено по четири обединени жалби – на Стоян Петров, Илиян Михайлов, Йордан Петров и на Лазар Колев. Жалбоподателите по делото изтърпяват дългогодишни наказания лишаване от свобода или доживотен затвор. Те повдигат оплаквания по чл. 3 от Конвенцията с оглед лошите условия на задържане, както и ограничителните условия на режима на изтърпяване на наказанията. Михайлов, Й. Петров и Колев твърдят и нарушение на чл.13 от Конвенцията - липса на вътрешноправно средство за защита. Твърдените от тях факти са настъпили преди приемане на промени в Закона за изпълнение на наказанията и задържането под стража (в сила от 7 февруари 2017 г.). Осъденият на 20 г. затвор С. Петров се жалва, че е настанен в постоянно заключена килия, без право на участие в колективни мероприятия. Изтърпяващите доживотен затвор - Михайлов и Й. Петров са поставени на специален режим и оплакват, че са настанени в постоянно заключени помещения и контактуват само с осъдени на доживотен затвор. Претенциите на Колев се отнасят до това, че му е наложен специален режим, изолиран е от останалите затворници и има възможност да контактува единствено с изтърпяващи наказание доживотен затвор. Твърди още, че не е имало течаща вода в килията му, която била по-малка от 6 кв. м. Оплаква се от хигиенните условия поради наличието на хлебарки и други паразити, от недостатъчната естествена светлина в помещението и от постоянното изкуствено осветление. В решението си Съдът отбелязва, че към момента на предявяване на претенциите за обезщетение, е действало старото законодателство, т.е. промените в ЗИНЗС, касаещи прилагането на специалния режим, все още не са били приети. Практиката на ЕСПЧ сочи, че изолацията на осъдените на доживотен затвор трябва да е обусловена от конкретни съображения за сигурност. В комбинация с лошите условия на задържане, които жалбоподателите са търпели за периоди между 4 и 10 г, тези обстоятелства обуславят нарушение на чл. 3 от Конвенцията. ЕСПЧ констатира и нарушение и на чл.13 от Конвенцията по отношение на втория, третия и четвъртия жалбоподател. Присъдените обезщетения за претърпени неимуществени вреди на Михайлов е 4000 евро, а на Й. Петров и Колев по 3000 евро. За разноски по делото са присъдени общо 3046 евро. По отношение на Петров Съдът не е присъдил обезщетение и разноски, тъй като той не е заявил претенции за обезщетение. Жалбоподателката по делото „Хаджиева срещу България“ се оплаква, че през 2002 г., когато е била на 14 г. родителите й са задържани във връзка с искане за екстрадиция и за нея не е имало кой да се грижи повече от 13 дни. Тя претендира, че липсата на съдействие от страна на властите й е причинило страдания. Според протокола от съдебното заседанието по искането за екстрадиция в Окръжен съд – Варна на 6 декември 2002 г. майката е отговорила с утвърдително изявление, че има човек, който да се грижи за детето. По-късно на 17 декември 2002 г. Апелативен съд – Варна отменил заповедите за задържане. В решението си ЕСПЧ приема, че е налице нарушение на чл. 8 по отношение на периода между задържането на родителите на жалбоподателката и съдебното заседание от 6 декември 2002 г. Според Съда задължението на властите да се информират относно това, дали има човек, който да се грижи за жалбоподателката, е възникнало при задържането на родителите й на 4 декември 2002 г., когато полицията не е предприела необходимите действия за уведомяване на отговорните институции, че жалбоподателката остава без надзор. Присъденото обезщетение за претърпените неимуществени вреди в размер на 3600 евро, а сумата за разходи от 5260 евро. Наследодателите на жалбоподателите по делото „Йорданова и други срещу България“ са притежавали печатарски предприятия, които са национализирани през 1949 г. и 1950 г. Активите им са поети от държавна печатница, която по-късно е преобразувана в търговско дружество, управлявано от министъра на образованието. През 1998 г. жалбоподателите предявяват искания за обезщетяване за национализираните имущества по реда на Закона за обезщетяване на собственици на одържавени имоти чрез получаване на акции в дружеството. Молбите са уважени и е определен размера на обезщетенията и равняващия им се брой акции, утвърдени от министъра през юни 2003 г. През август същата година с нови заповеди министърът на образованието определя като обезщетение за жалбоподателите компенсаторни записи вместо вече утвърдения брой акции. Тези заповеди са отменени с решения на ВАС като незаконосъобразни. Пред ЕСПЧ жалбоподателите се оплакват, че не са получили дължимото им за национализираните предприятия обезщетение. В решенията си по делата „Мутишев и други срещу България“, „Хаджигеоргиеви срещу България“ и „Неделчева и други срещу България“ Съдът вече е приел, че в случаите, в които националният съд се е произнесъл окончателно по даден въпрос, административните органи нямат право да поставят под съмнение това решение освен при наличието на основателни и непреодолими причини. Съдът приема, че намесата в правата на жалбоподателите противоречи на принципа за законност по чл. 1 от Протокол № 1 и намира нарушение на тази разпоредба. В съответствие с искане на правителството ЕСПЧ отлага произнасянето си по дължимото обезщетение за претърпените от жалбоподателите имуществени и неимуществени вреди, като определя срок от четири месеца за предоставяне на становище или постигане на споразумение в тази връзка. Съдът също така присъжда в полза на жалбоподателите сумата от 4820 евро за разходи и разноски.", "date": "2018.08.22", "title": "Изплащат 3000 евро на убиеца на сестрите Белнейски за претърпени вреди"}
{"url": "https://www.24chasa.bg/novini/article/7020006", "text": "Правителството одобри План за действие, включващ мерки в отговор на намеренията на Република България за присъединяване към Валутния механизъм II (ERM II) и към Банковия съюз до юли 2019 година. Документът е изготвен в следствие на изпратеното на 29 юни 2018 г. официално писмо от министъра на финансите и управителя на Българска народна банка за участие на Република България в Единния надзорен механизъм (ЕНМ) чрез установяване на тясно сътрудничество с Европейската централна банка по смисъла на Регламент (ЕС) №1024/2013 и за намеренията на страната за кандидатстване във Валутния механизъм II, което получи и политическата подкрепа на Еврогрупата. В Плана за действие са включени мерки, които, предвид поетите с писмото ангажименти, следва да се изпълнят до края на месец юни 2019 година. Мерките се изразяват в: - засилване на рамката на надзора в банковия сектор чрез тясно сътрудничество с ЕЦБ и предприемане на необходимата подготовка в съответствие със съществуващите процедури, чрез извършване на редица промени в националното законодателство, като се предвижда към края на 2018г. те да бъдат одобрени от Народното събрание; - подобряване на макронруденциалната рамка чрез въвеждане до края на 2018 г. на макропруденциални инструменти в Закона за кредитните институции, позволяващи налагането на системно ниво на изисквания към кредитополучателите; - засилване на надзора върху небанковия финансов сектор (пенсионни фондове и застрахователни дружества); - подобряване на рамката за несъстоятелността след извършване на преглед на законодателството и изготвяне на съответните законови изменения; - засилване на рамката за борба с изпирането на пари; - модернизиране на рамката за управление на държавните предприятия посредством преглед и оценка на законодателната, регулаторната и функционална рамка и отправяне на препоръки, свързани с преодоляването на несъответствията между българското законодателство и най-добрите международни практики, в последствие и изготвяне на законодателни текстове в съответствие с насоките на ОИСР; - ратифициране от Народното събрание на Споразумение относно прехвърлянето и взаимното използване на вноски в Единния фонд за преструктуриране. Изпълнението на изброените мерките ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз до юли 2019г., и като краен резултат да се въведе еврото след изпълнение на всички критерии за конвергенция, в съответствие с член 140 от Договора за функционирането на Европейския съюз.", "date": "2018.08.22", "title": "Правителството прие план за действие за чакалнята към еврозоната"}
{"url": "https://www.24chasa.bg/novini/article/7020020", "text": "Единият от нападателите, които стреляха по сградата на американското посолство в Турция преди два дни, е признал, че причината за стрелбата е било изказването на президента на Съединените щати Доналд Тръмп, което доведе до рязък спад в стойността на турската лира, предаде ТАСС, цитирана от БТА. \"Обадих се на Осман (Гюндаш) въпросната нощ, срещнахме се, пихме и започнахме да се возим из града. Обсъждахме кризата с долара, заплахите на САЩ против Турция и последното изявление на американския президент. После се ядосахме и решихме да стреляме по посолството на САЩ под влиянието на алкохол\", обяснил в показанията си пред полицията Ахмет Челиктен. Службите за сигурност на Турция не са открили доказателства, които да сочат, че двамата нападатели са действали по нареждане на трета страна. Шест изстрела бяха произведени в 5 часа сутринта на 20 август от автомобил по посолството на САЩ в Анкара. Никой не пострада при стрелбата. Три куршума поразиха будката на охраната.", "date": "2018.08.22", "title": "Изказване на Тръмп e причината за стрелбата срещу посолството на Анкара в САЩ"}
{"url": "https://www.24chasa.bg/novini/article/7020032", "text": "Лидерът на \"Атака\" Волен Сидеров съобщи пред журналисти пред МС, че предлага в анекс към Договора за приятелство, добросъседство и сътрудничество между България и Република Македония да се разпише, че Македония се въздържа от всякакви спекулации и опити за присвояване на исторически събития или личности от българската история. В противен случай България би преосмислила подкрепата си за ЕС, допълни Сидеров, цитиран от БТА. Сидеров отбеляза в отговор на въпрос, че още вчера БСП, по чиято инициатива се свика заседанието на НС, е трябвало да бъде готова с предложения за промени в Кодекса за застраховането, за да се предотвратят бъдещи подобни пирамиди. Той попита защо да няма държавно застраховане, където да са задължителните застраховки. Във връзка с проверките за шума по морето, Сидеров отново повтори, че функциите на вицепремиера не са да бъде \"старшина или началник на местни структури на определени министерство, а да координира работата между ведомствата, без да се меси през главата на определени министри и да командва техни служители\". Лидерът на \"Атака\" заяви, че не цели \"взривяване на коалицията\", а да се нормализират отношенията в нея и тя да се заздрави. В отговор на въпрос за предстоящите евроизбори, Сидеров каза, че все още няма отговор от председателя на НФСБ Валери Симеонов дали ще участва в коалицията. Според Сидеров това говорило, че Симеонов вероятно имал други планове. Сидеров заяви, че е \"за\" \"Обединени патриоти\" да се явят заедно на предстоящите избори. Попитан дали би станал евродепутат, лидерът на \"Атака\" каза, че ще помисли по въпроса.", "date": "2018.08.22", "title": "Сидеров предлага анекс към договора с Македония"}
{"url": "https://www.24chasa.bg/novini/article/7020046", "text": "Продължават проверките на полицията в рамките на ежедневния засилен контрол по пътищата на страната. Вчера (21 август) в хода на операцията полицейските екипи са проверили 5375 моторни превозни средства и 7230 души, съобщиха от пресцентъра на МВР. Установени са общо 4186 нарушения, от които 1264 са за управление на МПС с превишена скорост. Издадени са 2133 фиша и 789 акта за установени административни нарушения. Отнети са 62 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 335 електронни фиша.", "date": "2018.08.22", "title": "Провериха 5375 коли по пътищата на страната във вторник"}
{"url": "https://www.24chasa.bg/novini/article/7020057", "text": "По данни на турските миграционни власти 47 хиляди сирийски граждани, живеещи в Турция, са преминали в Сирия, за да прекарат мюсюлманския празник Курбан байрам на родна земя. Преминаването в Сирия се осъществява през ГКПП Рейханлъ. Желаещите да посетят Сирия подават молби по електронен път, регистрират се паспортните им данни и им се дават временни задгранични карти, с които имат право да се завърнат обратно в Турция през същия ГКПП, съобщава БТА. Обратното връщане на сирийците в Турция ще започне на 27 август, съобщиха турските власти.", "date": "2018.08.22", "title": "Около 50 хиляди сирийци са заминали от Турция в Сирия за Курбан байрама"}
{"url": "https://www.24chasa.bg/novini/article/7020050", "text": "Вертолетът \"Кугър\" на авиобаза Крумово е в момента на селскостопанското летище в с. Цалапица, където разследващите му извършват оглед. Вчера около 18, 25 ч. машината закачи електропровод и остави половината Стамболийски без ток и вода за близо 2 часа. Тричленният екипаж е невредим. \"Провеждат се активни действия по разследването\", заяви военноокръжният прокурор на Пловдив полк. Димо Бъчваров. Образувано е досъдебно производство. Според информация от МО пилотите са предприели рязка маневра, при която са прекъснали жиците, за да избегнат ято птици. ЕВН ще трябва да сменя 230 м от съоръжението. От дружеството заявиха, че няма да търсят компенсация от военните. Разследващите ще отворят черната кутия на вертолета, за да изяснят причината за инцидента. ", "date": "2018.08.22", "title": "Ето го \"Кугър\"-а, който скъса електропровода край Стамболийски (Снимки)"}
{"url": "https://www.24chasa.bg/novini/article/7020192", "text": "Агресивен тийнейджър от Врачанско, избил зъбите на свой познат, бе изправен на подсъдимата скамейка. Кървавата свада между двамата ученици е от ноември миналата година в село Алтимир, но едва преди дни магистратите постановиха наказанието на С.Л, предаде  . От документите по делото става ясно, че боят е станал на 21 ноември. Тогава агресивният младеж, който е ученик в 10 клас на ПАГ „Никола Йонков Вапцаров“ в Бяла Слатина, нападнал яростно своя познат М.Г. Каква точно е била причината за атаката не е ясно, но при един от ударите десетокласникът избил 2-ри зъб долу вдясно на другото момче. По данни на разследването нараняването е средна телесна повреда. Заради възрастта на извършителя и чистото му досие, той се разминал само с обществено порицание, което трябва да се изпълни чрез прочитане на присъдата пред колектива на школото му. Младежът обаче трябва да заплати направените по делото разноски в размер на 575 лева. Жертвата пък може да предяви граждански иск срещу нападателя си за претърпените от престъплението вреди. Определението на магистратите в Бяла Слатина е окончателно.", "date": "2018.08.22", "title": "Ученик изби зъби на свой познат във Врачанско, размина се само с порицание"}
{"url": "https://www.24chasa.bg/novini/article/7020175", "text": "Водачът на сирийския клон на \"Ал Кайда\" Абу Мохамед ал Голани се зарече, че ще продължи да воюва в сирийската провинция Идлиб - последната голяма бунтовническа крепост. Той заяви това в контекста на възможна офанзива на правителствените сили, предаде Асошиейтед прес. По думите на Голани случаите, при които бунтовнически групи се договаряха с държавата да се предадат, като тези неотдавна в Южна Сирия, няма да се повторят в Идлиб. Правителствените сили изпращат подкрепления към Идлиб, провинция на северозапад, на границата с Турция, предаде БТА.  По-рано през годината сирийските войски превзеха контролираните от бунтовниците предградия на Дамаск, както и южните провинции Дераа, Кунейтра и Суейда. Изявлението на Голани беше разпространено чрез видеозапис в интернет, публикуван по повод мюсюлманския празник Курбан байрам (Айд ал Адха). То беше качено малко преди полунощ. ", "date": "2018.08.22", "title": "Водачът на \"Ал Кайда\" в Сирия: Ще продължавам да воювам в провинция Идлиб"}
{"url": "https://www.24chasa.bg/novini/article/7020257", "text": "За горски пожар в околностите на гръцкия град Дидимотихо, Североизточна Гърция, съобщава атинският \"Та неа\", като се позовава на противопожарната служба. Според информацията на мястото са изпратени 34 пожарникари с 12 пожарни коли, както и хеликоптер, предава БТА. Пожарът е започнал от малко езеро край село Псатадес и бързо се е разпространил.", "date": "2018.08.22", "title": "Горски пожар избухна край гръцкия град Дидимотихо"}
{"url": "https://www.24chasa.bg/novini/article/7020269", "text": "При средна цена 73.17 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /23 август/. Средната цена на пиковата енергия /9.00-20.00 ч./ e 79.95 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 66.39 лв. за мегаватчас. Най-ниската цена в рамките на днешната сесия, при утрешен ден на доставка, е 44.08 лв. за мегаватчас, достигната за 4.00 ч., а най-високата е 82.24 лв. за мегаватчас - за 13.00 часа. Данните от БНЕБ показват, че са продадени общо 18404.90 мегаватчаса електроенергия. Енергийната борса вчера затвори при средна цена 98.31 лв. за мегаватчас. В сегмента \"пазар в рамките на деня\" за днес, 22 август, БНЕБ отчита до момента общ търгуван обем от 1,137.60 MWh.", "date": "2018.08.22", "title": "Енергийната борса затвори при средна цена 73.17 лева за мегаватчас"}
{"url": "https://www.24chasa.bg/novini/article/7020277", "text": "На 23 август, четвъртък, от 15.30 часа на церемония в Гербовата зала на „Дондуков“ 2 президентът Румен Радев ще удостои с орден \"Мадарски конник\" първа степен посланика на Република Судан Илхам Ахмед. Това съобщиха от прессекретариата на президента. Дипломатът ще получи висшето държавно отличие за нейните заслуги за развитието на двустранните отношения между България и Република Судан.", "date": "2018.08.22", "title": "Румен Радев ще удостои посланика на Судан с орден „Мадарски конник\" първа степен"}
{"url": "https://www.24chasa.bg/novini/article/7020304", "text": "Очаквам най-късно до 5 септември да бъде отворено за движение кръстовището на бул. „Раковски“ и ул. „Граф Игнатиев“. Това каза по време на проверката си на строителния обект столичният кмет Йорданка Фандъкова, съобщиха от пресцентъра на Столична община. В проверката взе участие и зам.-кметът Евгени Крусев. Кметът Фандъкова отново подчерта, че държи да се работи качествено и да се спазват сроковете. Техническият ръководител Гигов увери столичния кмет, че фирмата изпълнител работи активно за преодоляване на забавянето, което се натрупа вследствие на дъждовните дни през юли. Ежедневно се работи по цялата дължина на обекта, като общо 110 човека изпълняват различни задачи по реконструкцията на „Граф Игнатиев“ с площадите „Славейков“ и „Гарибалди“, ул. „Солунска“ и градината пред „Свети Седмочисленици“, каза Гигов. До момента в участъка е подменена канализацията, която беше на 100 години, изградени са нови водопроводни и канализационни отклонения, положени са кабелите на осветлението, изграден е релсовият път по ул. Граф Игнатиев“ в зоната между бул. „Витоша“ и площад „Гарибалди“, както и на площад „Славейков“. В момента се полага асфалт на кръстовището на ул. „Раковски“ и ул. „Граф Игнатиев“. Започна и възстановяването на фонтана на площад „Славейков“, като се изграждат нови инженерни връзки, а бронзовата чаша на фонтана е предадена в специализирано ателие за реставрация . „При подходящи атмосферни условия очаквам към края на октомври да бъде напълно изградено трамвайното трасе и да се възстанови движението на трамваите“, каза кметът Фандъкова. След това ще продължи работата по изграждането на пешеходната зона. До 15 септември трябва да бъде напълно завършена ул. „Солунска“, а до края на октомври да бъдат завършени строителните дейности в градината на „Свети седмочисленици“. Кметът Фандъкова се срещна на обекта и със студенти трети курс от Университета по архитектура, строителство и геодезия, които са на стаж във фирмата изпълнител.", "date": "2018.08.22", "title": "Фандъкова: До 5 септември отваряме кръстовището на \"Раковски\" и \"Граф Игнатиев\" (Снимки)"}
{"url": "https://www.24chasa.bg/novini/article/7020320", "text": "Бебето на починалата родилка Ренета от Сливен ще бъде осиновено от брат й, съобщи опечалената майка Любов Томова. Утре близки и познати ще си вземат последно сбогом с Ренета в църквата \"Свети Димитър\" в града,  Сливналии в София пък ще се събират по същото време в софийската Св. Георги да я почетат.", "date": "2018.08.22", "title": "Братът на починалата родилка Ренета осиновява бебето й"}
{"url": "https://www.24chasa.bg/novini/article/7020321", "text": "Над 100 хиляди души споделиха снимката, на която Селесте Аяла – служителка на реда в Буенос Айрес – кърми бебе, чийто плач буквално я хваща за гърлото по време на дежурството ѝ като охранител на детската болница, информира  Когато Селесте чува бебето да плаче неудържимо, тя пита персонала дали може да го подържи. Медицинските служители я предупреждават, че бебето е „мръсно и мирише“… За полицайката обаче това е едно прекрасно, но страдащо от глад същество, което тя прегръща и му дава да суче. Маркос Ередия, колега на Селесте, заснема кадъра, който в рамките на една седмица има над 155 000 харесвания и над 111 000 споделяния във Facebook.", "date": "2018.08.22", "title": "Полицайка от Буенос Айрес накърми изоставено бебе"}
{"url": "https://www.24chasa.bg/novini/article/7020331", "text": "„Екипажът е изпълнявал тренировъчна задача по авиомедицинска евакуация, която изисква да се лети на пределно ниски височини. Ятото птици е внезапно явление и събитие. Според мен те са реагирали правилно, за да избегнат по-лошото – птиците да засегнат двигателите, което би довело до по-тежка ситуация”. Това обяви пред   зам.-министърът на отбраната Атанас Запрянов по повод инцидента с военния   и остави част от града за няколко часа без ток и вода. По думите на Запрянов правилно е било и решението на екипажа след удара в електропровода веднага да се предприеме кацане, за да се види състоянието на машината. „Вероятно е можело да долетят до базата, но професионално са решили да извършат аварийно кацане, което позволява машанита да бъде сертифицирана и огледана, и вертолета да се прибере в база Крумово. Мисля че са действали професионално и мерките, които се предприемат са правилни”, коментира зам.-министърът. На въпрос налага ли се преосмисляне на задачите с оглед на трудността и недостатъчния нальот, който имат Запрянов отговори: „Поставил съм задача на командира на ВВС ген. Стойков да преценят точно учебните планове, да се прегледа подготовката и да се надгражда подготовката на летците, да се степенуват задачите в учебните планове, които изпълняваме и да повишаваме летателните часове”. Той обяви, че в момента 12 вертолета „Кугър” са основната транспортна единица с мирновременни и военновременни задачи.", "date": "2018.08.22", "title": "Зам.-министър Запрянов: Екипажът на военния \"Кугър\" е реагирал правилно"}
{"url": "https://www.24chasa.bg/novini/article/7020300", "text": "Испанската полиция обяви днес, че е разбила най-голямата в Европа незаконна ферма за костенурки, като е иззела над 1100 животни, включително няколко много застрашени от изчезване видове, предаде АФП. Задържани са двама германски граждани, които движили фермата на ваканционния остров Майорка, както и испанският собственик на магазин за екзотични домашни любимци в Барселона, който продавал костенурките, предава  .  Още двама германски граждани и испанец са проверявани във връзка с този случай. В полицейското съобщение се посочва, че във фермата на „индустриално ниво“ са отглеждани сухоземни и морски костенурки. „Най-голямата незаконна ферма за костенурки в Европа“ била край град Люкмайор в южната част на средиземноморския остров, се добавя в него. Конфискуваните над 1100 костенурки от 62 вида, включително 14 от най-застрашените от изчезване в света, като лъчиста костенурка от Мадагаскар, виетнамска блатна костенурка и китайска червеногуша костенурка, както и 750 яйца. Почти всички видове костенурки са застрашени от изчезване. Техните яйца се смятат за деликатес, като често биват убивани заради тяхното месо, кожа или коруба, посочва АФП.", "date": "2018.08.22", "title": "Испанската полиция разби незаконна ферма с над 1 100 костенурки в Майорка"}
{"url": "https://www.24chasa.bg/novini/article/7020332", "text": "Румънската разузнавателна служба не е получавала сезиране от председателя на Камарата на депутатите Ливиу Драгня във връзка с предполагаема заплаха за убийството му, заяви говорителят на службата Овидиу Маринча, цитиран от Аджерпрес. Той уточни, че разузнавателната служба няма законови правомощия, свързани с охраната и защитата на високопоставени държавни представители, предава БТА. На въпрос дали все пак Румънската разузнавателна служба е установила някаква опасност и дали е информирала съответните институции, Маринча отговори: \"Ако научим някакви информации, които влизат в правомощията на други институции, сме задължени да им ги предоставим. Случаят не е такъв\". Председателят на управляващата Социалдемократическа партия Ливиу Драгня заяви в интервю за телевизия Антена 3 вчера, че миналата година е имало опит за убийството му. Попитан дали някой иска убийството му, дали е бил заплашван със смърт и дали има информации, че се планира убийството му, Драгня заяви: \"Имах миналата година един опит, през април (. . .) Дойдоха четирима чужденци в Румъния, бяха настанени в Атене Палас и стояха три седмици тук. Както и да е, измъкнах се, но това не означава, че съм си взел охрана\". Главната прокуратура от своя страна също заяви, че няма заведено дело във връзка с предполагаем опит за убийство на Ливиу Драгня. Не е била сезирана и Службата за охрана и защита, която осигурява охрана на висшите държавни представители, предаде Медиафакс, позовавайки се на източници от службата.", "date": "2018.08.22", "title": "Румъния няма данни за предполагаем опит за убийство на Ливиу Драгня"}
{"url": "https://www.24chasa.bg/novini/article/7020362", "text": "Руският президент Владимир Путин е обсъдил на съвещание с членовете на Съвета за сигурност на Руската федерация състоянието и основните дразнители в отношенията между Русия и САЩ, а също и ситуацията в Сирия, предаде ТАСС, цитирайки прессекретаря на Кремъл Дмитрий Песков. Обсъждането е било във връзка с предстоящата утре среща на секретаря на Съвета Николай Патрушев и съветника на президента на САЩ Доналд Тръмп за националната сигурност Джон Болтън, предава БТА. В Кремъл смятат, че \"продължава политическата деградация в двустранните отношения и е необходимо да се разбере има ли във Вашингтон политическо желание за сътрудничество с Русия, и да се потърсят и напипат възможните точки за взаимодействие между Русия и САЩ, отбеляза Песков. Прессекретарят нарече некоректно изявлението на Болтън в интервю за Ройтерс, че Русия е \"затънала\" в Сирия. \"Нека не забравяме, че на сирийска земя има и американски военни\", отбеляза той. Песков отхвърли обвиненията срещу Русия, че нейното разузнаване действа в социалните мрежи в интернет и се занимава с кибератаки. Той се спря на тази тема в отговор на изявлението на ръководството на Фейсбук, че е отстранило от мрежата редица акаунти, за които се смята, че били свързани с руското военно разузнаване, както и в отговор на твърденията на \"Майкрософт\" за руски кибератаки в навечерието на междинните избори в САЩ. \"Те сякаш се надпреварват да излизат с такива изявления, които са написани като под индиго. В тях няма никаква аргументация и ние не разбираме на какво се основават\", подчерта Песков на пресбрифинг в Москва, цитиран от Ройтерс. Той също изрази несъгласие с термина \"окупация\", използван за периода, в който трите балтийски страни са били в състава на СССР, и не смята за възможно да се говори за някакви компенсации. Песков се спря на този въпрос по повод намерението на Естония и Латвия да искат компенсации от Руската федерация за вреди, нанесени в периода на \"съветската окупация\".", "date": "2018.08.22", "title": "Песков: Отношенията ни със САЩ деградират"}
{"url": "https://www.24chasa.bg/novini/article/7020574", "text": "Броят на огнищата на африканска чума по свинете, които са потвърдени на територията на Румъния, достигна 725, като те се намират в 156 населени места в 10 окръга в северозападната и югоизточната част на страната, съобщи днес Националната санитарно-ветеринарна служба, цитирана от в. \"Румъния либера\". Най-силно засегнатите окръзи са Сату Маре, Бихор, Салаж, Тулча, Браила, Констанца Яломица, Галац, Кълъраш и Илфов, предаде БТА. До момента броят на унищожените животни в свинеферми и лични стопанства е общо 117 704. Властите са открили също 18 глигана, заразени със свинска чума. До 14 август са били изплатени обезщетения в размер на 218 000 леи (еврото се разменя за 4,64 леи), а общата стойност на дължимите обезщетения се оценява на над 3,5 милиона леи.", "date": "2018.08.22", "title": "Потвърдено: В Румъния има 725 огнища на свинска чума в 10 окръга"}
{"url": "https://www.24chasa.bg/novini/article/7020621", "text": "Австрия споделя напълно позицията на ЕС по отношение на Русия въпреки визитата на руския президент Владимир Путин през уикенда, когато той беше гост на сватбата на австрийската външна министърка Карин Кнайсъл, предаде Ройтерс. На сватбата Кнайсъл танцува с Путин и завърши танца с реверанс, което породи критики в някои местни медии, според които с поведението си тя подкопава политиката на ЕС към Русия, предава БТА. ЕС наложи санкции на Русия след анексията на Крим през 2014 г. Отношенията между Москва и ЕС се обтегнаха и поради други причини. \"Нашата позиция в Европа не се променила заради една сватба. Нашата външна политика към Русия е ясна. Ние помагаме за формиране на решенията на ЕС и ги спазваме, каза на пресконференция австрийският канцлер Себастиан Курц, чиято страна е ротационен председател на ЕС от 1 юли до края на годината. Курц е начело на управляваща коалиция, в която влиза крайнодясната Австрийска партия на свободата. Когато стана канцлер, той прехвърли някои отдели, които отговаряха за европейските въпроси, от външното министерство в своята канцелария, за да успокои по този начин страните членки, че ще ще води проевропейска политика. Курц каза също, че се надява на подобряване на връзките на ЕС с Русия чрез по-интензивен диалог. Като ротационен председател на ЕС от Австрия се очаква да говори от името на 28-те страни членки.. Но за разлика от повечето европейски страни, тя не изгони руски дипломати след отравянето на бившия руски двоен таен агент Сергей Скрипал и неговата дъщеря Юлия във Великобритания през март. Великобритания и нейните съюзници обвиниха за отравянето Русия, а тя отрече да е замесена. Курц каза, че е обсъдил с Путин връзките между ЕС и Русия и други въпроси по време на кратката му визита в Австрия през уикенда, но не навлезе в подробности. Кнайсъл, която бе предложена за външен министър от Австрийската партия на свободата, макар да не е неин член, покани Путин на сватбата си, когато той посети Австрия през юни. Тази седмица тя е във ваканция и не е коментирала медийните реакции на идването на Путин на сватбата й. Според лидера на Австрийската партия на свободата и вицеканцлер Хайнц-Кристиан Щрахе визитата на руския лидер е била израз на неговото уважение към Австрия. Партията на Щрахе има споразумение за сътрудничество с партията на Путин \"Единна Русия\". \"Това е нещо положително и аз мисля, че много австрийци споделят този възглед\", каза днес Щрахе за визитата на Путин и призова за прекратяване на европейските санкции срещу Русия.", "date": "2018.08.22", "title": "Курц: Австрия споделя напълно позицията на ЕС по отношение на Русия"}
{"url": "https://www.24chasa.bg/novini/article/7020627", "text": "Дебел морски лед в най-студените райони на Арктика започна да се разпада за първи път в историята, съобщават в. \"Дейли мейл\" и сайтът Лента, цитирани от БТА.  Разпадането на дебелия лед се е случило на два пъти тази година след необичайно затопляне през февруари и в началото на август. Районът, намиращ се край северното крайбрежие на Гренландия, едно време е бил известен като \"последната ледена зона\". Смяташе се, че точно в този участък на Арктика е най-старият и най-дебел лед, който досега е бил пощаден от ефекта на климатичните промени. Двукратното разпадане на морския лед през настоящата година, според експерти е резултат от топлите ветрове и от по-високите температури. При разпадането на леда се е отворил процеп до брега, който е най-големият, регистриран досега. Случилото се може да постави под заплаха арктическите тюлени и белите мечки, предупреждават специалисти. Те основават изводите си за разпадането на леда на данни от сателити. От тях се вижда именно, че ледът е станал по-крехък и по-мобилен, разказва Рут Мотрам от датския Метеорологичен институт. В социалните медии други учени определят феномена като плашещ. Обичайно дебелината на леда в този район достига над 4 метра, а на места - 20 метра. Сега ледът е изтънял с 40 процента в сравнение със средното ниво, казват изследователи. Арктическият морски лед сега се простира на около 5,7 милиона квадратни километра. Площта е намаляла бързо в началото на лятото. Въпреки че не се очаква установяване на нов рекорд в тази насока през септември, експертите смятат, че площта ще бъде сред най-малките за 40 години, през които се правят наблюдения. През първите две седмици на август площта на леда е намаляла с приблизително 65 000 квадратни километра на ден. Това е малко по-бързо темпо в сравнение със средното намаляване от 57 000 квадратни километра на ден, отчетено в периода 1981 г. - 2010 г. Темпото на намаляване най-накрая е започнало да се забавя, според американския Национален център за данни за снега и леда. НАСА неотдавна обяви, че максималното количество морски лед тази година е ниско след три други рекордно ниски измервания в тази насока, направени през 2015 г., 2016 г. и 2017 г. Това може да доведе до редица негативни последици, които да повлияят на климата, на метеорологичните модели, на растителния и животинския свят и на условията на живот на местното население. НАСА обяви също така, че изчезването на леда може да промени морските пътища, крайбрежната ерозия и циркулацията на водите в океана. Според Клер Паркинсън от НАСА топенето на арктическия морски лед е образно казано като двупосочна улица, тоест затоплянето означава, че се формира по-малко лед и че повече лед ще се топи. Но това означава и също така, че поради наличието на по-малко лед, по-малко слънчева радиация ще бъде отразявана и това ще допринася за затоплянето.", "date": "2018.08.22", "title": "Дебел морски лед в един от най-студените райони на Арктика се е разчупил за първи път в историята"}
{"url": "https://www.24chasa.bg/novini/article/7020624", "text": "Стотици колеги и приятели на Ивайло Крайчовски дойдоха в столичния храм \"Свeти Седмочисленици\", за да си кажат последно сбогом с музиканта. Поклонението започна от 16,00 часа, а сред дошлите бяха Петър Стоянов, Богдана Карадочева, Косьо Марков, Константин Цеков, Йорданка Христова и Димитър Ковачев-Фънки. За смъртта на Ивайло Крайчовски стана ясно вчера сутринта. Легендарният басист на ФСБ ни напусна внезапно на 57-годишна възраст.        ", "date": "2018.08.22", "title": "Стотици си казват последно сбогом с Ивайло Крайчовски (Снимки)"}
{"url": "https://www.24chasa.bg/novini/article/7020654", "text": "Клубът на чуждите кореспонденти в Китай съобщи днес, че американска журналистка е била \"де факто експулсирана\" от страната след отказ на властите да подновят визата й, предадоха Франс прес и Асошиейтед прес. Мегха Раджагопалан, кореспондентка на американския информационен сайт Бъзфийд, живеела в Китай от шест години. Тя заяви днес в Туитър, че през май китайското министерство на външните работи е отказало да й издаде нова виза. \"Казаха, че става дума за процедурен въпрос. Все още не се знае каква е причината\", написа тя в Туитър. Мегха Раджагопалан отразяваше драстичното засилване на мерките за сигурност в Синцзян-Уйгурския автономен район, в който редовно се извършват атентати. Според организации за защита на човешките права стотици хиляди хора там са интернирани в центрове за превъзпитание, предава БТА. Китайското министерство на външните работи отказа да \"даде ясна и прозрачна причина за отказа си да издаде виза\" на журналистката, посочва Клубът на чуждите журналисти в Китай. \"Намираме това за достойно за съжаление и неприемливо от страна на правителство, което на няколко пъти каза, че приема чуждите медии, които искат да отразяват събитията в страната\", се казва в изявление на Клуба. Организацията е поискала разяснения от министерството на външните работи за мотивите, които са довели до \"де факто експулсирането\" на журналистката. \"Китайското правителство разглежда въпроса за визите на чуждите журналисти в Китай в съответствие със законите и регламентите\", се казва в изявление на министерството до Франс прес. Не за първи път чужди журналисти са принудени да напуснат азиатската страна. Бившата кореспондентка на френското списание \"Обс\" Урсула Готие беше на практика изгонена в края на 2015 г. след отказ на властите да подновят визата й. Пекин я беше обвинил, че е защитавала в своя статия терористични актове. Мелиса Чан, кореспондентка на английската редакция на телевизия Ал Джазира, пък бе експулсирана от Китай през 2012 г. След изгонването си от Китай Раджагопалан е заела нов пост в сайта Бъзфийд и ще бъде базирана в Близкия изток, където ще отговаря за отразяването на въпроси, свързани с технологиите и човешките права.", "date": "2018.08.22", "title": "Властите в Китай отказали да подновят виза на американска журналистка"}
{"url": "https://www.24chasa.bg/novini/article/7020682", "text": "Близо 60 на сто от турските деца имат смартфони, сочат данни на проучване, цитирани от турската телевизия НТВ. Според данни на проучвания на компаниите GFK и Digital Talks 59 на сто от турските деца на възраст между 6 и 15 години имат смартфон, 42 на сто имат таблет и 44 процента имат компютър, предаде БТА. По данни на анкетата, която е извършена в 15 турски окръга, 41 на сто от децата използват социални мрежи. 85 на сто от анкетираните имат акаунт във Фейсбук, а 68 на сто - в Инстаграм. 42 на сто от децата са казали, че използват социалните мрежи за образователни цели. Същевременно 85 на сто са посочили, че ползват социалните мрежи, за да имат контакт с приятелите си и да създават нови приятелства. 66 процента от анкетираните са казали, че гледат снимки, а 56 на сто, че играят онлайн игри в социалните мрежи.", "date": "2018.08.22", "title": "Проучване: Близо 60% от турските деца имат смартфони"}
{"url": "https://www.24chasa.bg/novini/article/7020718", "text": "29-годишна и двете й деца пострадаха при тежка катастрофа, станала на международния път от Кърджали за Комотини. Инцидентът е станал към 16,15 часа днес в района на момчилградското село Загорско. Майката с \"Опел\" е предприела изпреварване на прав участък, но не е успяла навреме да се прибере в лентата си. Автомобилът се забил челно в движещия се в насрещната лента друг \"Опел\". Майката и двете деца на 4 и на 11 години са откарани в кърджалийската болница, където в момента им правят пълни прегледи. По-тежко пострадало е едно от децата, което е със счупен крак. Пътниците в другия автомобил са без наранявания. Лентата на пътя, в която е станала катастрофата, е затворена за движение. Автомобилите се отбиват по обходен път.", "date": "2018.08.22", "title": "Майка с двете й деца пострадаха при тежка катастрофа в Кърджалийско"}
{"url": "https://www.24chasa.bg/novini/article/7020725", "text": "Проблеми в разписанията на полетите в Гърция, главно до по-малките летища, се очакват в петък поради стачка на членовете на Съюза на инженерите - електроници в областта на сигурността на въздушното движение, съобщава \"Та неа\". На 24 август инженерите - електроници от гръцката Служба по гражданско въздухоплаване ще спрат работа от 8 часа сутринта до 12 на обед и от 8 вечерта до полунощ, предава БТА. Проблеми се очакват предимно на по-малки летища като Китира, Сирос, Наксос, Карпатос и др. Сред целите на стачката е установяването на единно работно време за работещите в областта на въздухоплаването.", "date": "2018.08.22", "title": "Стачка нарушава разписанията на някои полети в Гърция в петък"}
