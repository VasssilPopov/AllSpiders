{"url": "https://www.24chasa.bg/novini/article/6766955", "text": "Млада жена изчезна мистериозно в София в четвъртък вечер. В последните две денонощия никой не я е виждал, нито пък има информация за нея. Последната информация за Ралица Николова е от охранителните камери на офиса, в който работи на бул. “Илиянско шосе” в столицата. Тръгва си в 17,30 ч. Последният разговор, който е провела по телефона си, е от метростанцията на бул. “Константин Величков” час по-късно. Родителите ѝ я обявили за издирване в Първо районно управление, а приятелите търсят информация за нея чрез фейсбук. Ралица работи в отдел “Човешки ресурси” в голяма фирма. Преди време отново изчезнала за кратко след проблем с приятеля си. Тя живеела на семейни начала с него. С колегите от службата жената споделила, че има проблеми с мъжа до нея, а на родителите си казала, че я тревожи нещо в работата. Само за денонощие 18 хил. души са споделили поста на неин близък, с който обявява, че Ралица е безследно изчезнала и се издирва. Майката и бащата на младата жена живеят в Пирдоп. Всеки, който е виждал Ралица или има каквато и да било информация за нея, може да се обади на тел. 112 или на мобилните телефони на близките ѝ - 0887718557 или 0888002382. ", "date": "2018.03.17", "title": "Млада жена изчезна мистериозно в София, търсят я от четвъртък"}
{"url": "https://www.24chasa.bg/novini/article/6766910", "text": "На протест срещу Истанбулската конвенция се събраха днес пред парламента десетки върли нейни противници и организацията “Пълноценен живот”. “Не на джендър идеологията в България” и “Няма да допуснем сексуални извращения”, скандираха те.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                     ", "date": "2018.03.17", "title": "Протест срещу Истанбулската конвенция пред парламента"}
{"url": "https://www.24chasa.bg/novini/article/6766287", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Кристиян Иванов от Харманли. На 8 години. Пръв хвана кръста в леденото хоро на Богоявление и веднага дари наградата си на онкоболно дете. Така помогна за лечението в чужбина на 6-годишния Ангел Гачев.", "date": "2018.03.17", "title": "Достойните българи 2017: Кристиян Иванов от Харманли. На 8 години (Видео)"}
{"url": "https://www.24chasa.bg/novini/article/6766917", "text": "Личният адвокат на американския президент Доналд Тръмп предположи, че държавният глава се надява завеждащият разследването на евентуалната руска намеса на президентските избори в САЩ от 2016 г. специален прокурор Робърт Мюлер да бъде уволнен, след като същото се случи на заместник директора на Федералното бюро за разследване (ФРБ) Андрю Маккейб, пише Washington Examiner, цитиран от Фокус. След като в събота министъра на правосъдието Джеф Сешънс обяви, че уволнява Маккейб по-малко от 48 часа преди той да може да се пенсионира, адвокатът Джон Доуд заяви, че се надява заместника на Сешънс Род Розенщайн, който отговаря за „руското разследване“ „да последва примера“ даден от министъра. „Нядявам се Розенщайн да последва добрия пример на Сешънс и постави край на разследването за предполагаемата руска намеса“, заяви Доуд, като изрази мнението, че разследването е изфабрикувано от „шефа на Маккейб Джеймс Коми на базата на подправено и корумпирано досие“. Адвокатът на Тръмп е направил коментара си като отговор на въпрос, засягащ уволнението на Маккейб, което бе определено от президента като „велик ден за демокрацията“. Уволненият заместник директор отхвърли съобщенията идващи от две от подразделенията на ФРБ и цитирани от Сешънс, според които Маккейб е извършил неразрешено разкриване на информация и е направил неверни твърдения, докато се намирал под клетва.", "date": "2018.03.17", "title": "Адвокатът на Тръмп: Надявам се да спре разследването за руска намеса в изборите ни"}
{"url": "https://www.24chasa.bg/novini/article/6766924", "text": "Шведският външен министър и севернокорейският му колега приключиха в Стокхолм тридневните си преговори, посветени на проблемите на сигурността. Те са обсъдили \"възможностите и предизвикателствата, свързани с продължаващите дипломатически усилия да се постигне мирно уреждане\" на корейския спор, предаде Асошиейтед прес, цитирана от БТА. Първият шведски дипломат г-жа Маргот Валстрьом и севернокорейският външен министър И Йон-хозапочнаха диалог след изненадващата новина, че президентът на САЩ Доналд Тръмп е приел покана да се срещне със севернокорейския държавен глава Ким Чен-ун преди май на място, което все още не е определено, отбеляза ДПА. В изявлението на шведското външно министерство не се посочва нищо за развитието в разговорите с високи залози, които могат да доведат до първата среща между американски президент и севернокорейски лидер. Шведското правителство многократно е предлагало да улесни дискусиите между Вашингтон и Пхенян. Швеция играе ключова роля като канал за комуникация между Съединените щати и Северна Корея: скандинавската страна има посолство в Северна Корея от началото на 70-те години и представлява дипломатически интереси на САЩ в Пхенян, припомня ДПА. Министерството на външните работи на Швеция допълни, че други теми, обсъждани на разговорите, продължили три дни, са били хуманитарната ситуация в Северна Корея и санкциите на ООН. Този месец южнокорейски делегации на високо равнище се срещнаха с руски, китайски и японски официални лица в опит да помогнат за срещата Тръмп-Ким.", "date": "2018.03.17", "title": "Шведският външен министър и колегата му от КНДР приключиха 3-дневни разговори"}
{"url": "https://www.24chasa.bg/novini/article/6766926", "text": "Американският президент Доналд Тръмп и неговият южнокорейски колега Мун Дже-ин, и двамата от които планират провеждането на среща с лидера на пхенянския режим Ким Чен-ун, са се съгласили да запазят политиката на максимален натиск срещу Северна Корея, пише японският вестник The Asahi Shimbun, цитиран от Фокус. Според съобщение на Белия дом, двамата са на мнение, че „конкретни действия, а не думи, ще бъдат ключа към постигане на трайна денуклеаризация на Корейския полуостров.“ Тръмп е подчертал, че ще изпълни обещанието си да се срещне с Ким Чен-ун до края на май, която среща стана възможна след искане от страна на Пхенян. От своя страна държавният глава на Южна Корея е заявил, че неговите разговори с пхенянския лидер ще се състоят през април, като вестникът определя това като прелюдия към първата среща между САЩ и Северна Корея от края на Корейската война насам. Пхенян все още трябва да потвърди готовността си за среща публично, като детайлите около разговорите не са уточнени, въпреки че посещението на севернокорейския външен министър в Швеция породи спекулации, че скандинавската държава може да играе ролята на домакин.", "date": "2018.03.17", "title": "САЩ и Южна Корея се разбраха да запазят политиката на максимален натиск към КНДР"}
{"url": "https://www.24chasa.bg/novini/article/6766941", "text": "Два екипа от варненски ученици са спечелили първи места в международния конкурс на НАСА за космически колонии, съобщи ръководителят на проектите доц.Веселка Радева от Планетариума на Висшето военно морско училище в крайморския град. По думите й тази година в надпреварата са участвали 10 000 ученици от цял свят, които са представили 2 500 проекта, предава БТА. Единият от наградените български екипи е от Математическата гимназия \"Д-р Петър Берон\". Петте момчета са заели първото място в категорията за 12 клас. Проектът им, наречен \"UniSpace\", предлага разрешаване на проблемите на човечеството чрез изграждане на градове в орбитата, близо до Земята, обясни Радева. Идеята на момчетата е бъдещите бази да бъдат разположени в пръстен, видим от планетата ни. Там ще се работи по подготовката за колонизиране на други планети, докато останалите на Земята пък трябва да се концентрират върху екологичното й възстановяване. Осемчленният екип на гимназията по ИТ \"Екзюпери\" във Варна също е класиран на първо място, само че в категорията за 11 клас, допълни Радева. Проектът на младежите се казва \"Deep Space\" и предвижда построяването на човешка колония в покрайнините на Слънчевата система. По думите на Радева предложението на учениците е от там да започне всъщност разселването на човечеството в други звездни системи, като са набелязани и конкретни планети, които биха могли да станат нов дом за хората. Радева разказа още, че българите са постигнали голям успех и при индивидуалните участници. Проектът на Катерина Стаматова от 10 клас на Математическата гимназия, наречен \"Quibella\", е класиран на второ място в тази категория. Всички проекти са разработвани в продължение на една година, уточни Радева. По думите й наградените екипи са поканени да представят разработките си пред Конференцията за международно космическо развитие на НАСА и Американското космическо общество през май в Лос Анджелис, Калифорния.", "date": "2018.03.17", "title": "Варненски ученици спечелиха конкурс на НАСА"}
{"url": "https://www.24chasa.bg/novini/article/6766291", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Коледарчетата на Момчиловци дариха над 900 лв. за седем семейства, останали без дом заради пожар точно преди Коледа в селото който изпепели къщата им, мебелите, имущество и документи.", "date": "2018.03.17", "title": "Достойните българи: Коледарчетата на Момчиловци (Видео)"}
{"url": "https://www.24chasa.bg/novini/article/6766841", "text": "Руският опозиционер Алексей Навални настоя днес пред сградата, където живееше убитият преди три години опозиционен лидер Борис Немцов, онези, които са организирали убийството му да бъдат разкрити и да понесат отговорност за деянието си, предаде Франс прес, цитирана от БТА. Вчера на фасадата на сградата, където живееше Немцов, бе поставена възпоменателна плоча в присъствието на Ксения Собчак, телевизионната журналистка, близка до либералната опозиция и кандидатка за президентския пост на утрешния вот. Навални обаче не участва в това събитие, уточни Франс прес. На мен не ми е необходима плоча, искам хората, които го убиха, да понесат отговорност за деянието си. Хората, които организираха това убийство, да понесат отговорност за стореното, каза той днес пред сградата, където живееше Борис Немцов, в присъствието на близо 150 активисти. Алексей Навални се възприема като основен противник на Владимир Путин. Той успя да организира редица масови демонстрации миналата година, в които участваха десетки хиляди души. Навални обаче бе възпрепятстван да се включи в надпреварата за президентския пост, заради съдебна присъда, която той определя като политически мотивирана. Борис Немцов направи много за това страната ни да има съюзници (...) Но резултатът от управлението на Путин е, че ние сме в конфликт с цялата планета, че започнахме война с нашите близки съседи. \"Това е срам за страната ни\", заяви днес Иля Яшин, друг опозиционер и близък на Борис Немцов. Немцов, който играеше важна роля в опозицията срещу Владимир Путин, бе повален с четири куршума в гърба насред улицата на 27 февруари 2015 година. През юли 2017 година петима души бяха осъдени за това убийство на 11 до 20 години лишаване от свобода от московски съд. Семейството на жертвата обаче заяви, че правосъдието се провалило напълно, защото не е успяло да открие поръчителя, припомня АФП.", "date": "2018.03.17", "title": "Навални: Хората, убили Борис Немцов, трябва да си понесат отговорността"}
{"url": "https://www.24chasa.bg/novini/article/6766843", "text": " Председателят на Британския съвет в Русия ще остане на територията на федерацията и може да изпълнява функциите на културно аташе при посолството на Великобритания в Москва, това съобщи говорителят на руското външно министерство Мария Захарова, предава ТАСС, цитирана от Фокус. „Председателят на Британския съвет остава в Русия и може да изпълнява длъжностите на съветник по културните въпроси, да отговаря за програми и т.н.“ заяви Захарова. „Това вече е въпрос на разпределяне на функционалните отговорности на британските дипломати“, добави говорителят, като припомни, че Москва „няколко години е искала от Британския съвет да урегулира действията си според руските закони, но реакция нямаше“.", "date": "2018.03.17", "title": "Захарова: Няма да експулсираме председателя на Британския съвет в Русия"}
{"url": "https://www.24chasa.bg/novini/article/6766855", "text": "Наро – Фоминск 11 е бивш военен затворен град. Бил е със специален статут до 2010 г., след което военните се отказали от него и той се оказал ничий. Покрай един от блоковете в града минава границата между Московска и Калужка област, но нито една от тях не припознава града за свой, предава  В домовете няма отопление, защото не е ясно коя от двете области отговаря за него. На практика няма нищо – полиция, бърза помощ и болница. Александрина Ивановна е жена на бивш военен и живее в този град от 48 години с цялото си семейство в двустаен апартамент. „Преди когато беше закрит град имахме и болница, и лекар, и зъболекар”, казва тя, а сега нямат дори топла вода. В 13-те блока живеят няколко стотин човека. Преди са имали и избирателна секция, но вече и това нямат. Сега трябва да вземат рейса и да пътуват 20 километра, за да могат да гласуват. И докато властите в Наро – Фоминск 11 вземат решение дали е в Московска или в Калужка област, децата му продължават да играят в снега между бомбоубежището и замръзналата вода на мръсния канал.", "date": "2018.03.17", "title": "Град в Русия се оказа \"ничия земя\", затвориха избирателната секция в него"}
{"url": "https://www.24chasa.bg/novini/article/6766284", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Доброволците Тихомир Веселинов, Георги Иванов и Милен Милев спасиха 30 възрастни мъже и жени с деменция от пожар в здравната служба на село Овча могила и се бориха с огнената стихия до пристигането на пожарникарите.", "date": "2018.03.17", "title": "Достойните българи 2017: Доброволците Тихомир Веселинов, Георги Иванов и Милен Милев (Видео)"}
{"url": "https://www.24chasa.bg/novini/article/6766862", "text": "Сирийските правителствени сили си върнаха днес две селища в последния бунтовнически бастион край столицата Дамаск, Източна Гута, предаде Франс прес, като се позова на неправителствена мониторингова организация. Сирийският център за наблюдение на правата на човека (СЦНПЧ) съобщи, че режимът на президента Башар ал Асад отново контролира Кфар Батна и Сакба. Двете селища се намират в район, държан от ислямистката групировка Файлак ар Рахман (Легион на Всемилостивия). Бунтовническата фракция, която наброява общо 8000 бойци, вече контролира там само няколко селища. Сирийските правителствени сили са си върнали над 80 процента от Източна Гута, откакто на 18 февруари започнаха офанзива за превземане на анклава източно от Дамаск, и бунтовниците държат вече само три изолирани един от друг района. Зоната на Файлак ар Рахман се намира южно от сирийската столица. Бойците на групировката се събират в последните селища под неин контрол. Най-малко 37 цивилни, сред които четири деца, бяха убити при въздушни удари по Източна Гута днес, съобщи СЦНПЧ. Най-малко 1400 цивилни, сред които 274 деца, са загинали при бомбардировки от началото на офанзивата. Един цивилен бе убит днес при минометен обстрел на Дамаск откъм Източна Гута днес. Бунтовниците в анклава редовно обстрелват сирийската столица. 20 000 души напуснаха днес Източна Гута по създадения по руска инициатива хуманитарен коридор. От четвъртък над 50 000 цивилни са се евакуирали от анклава, въпреки че някои от тях се опасяват от репресии, посочи СЦНПЧ. Файлак ар Рахман контролира няколко селища в Източна Гута южно от Дамаск. Други две ислямистки групировки, Джаиш ал Ислам (Армия на исляма) и Ахрар аш Шам (Свободна Сирия), държат съответно най-големия град в анклава, Дума, и части от Хараста, североизточно от сирийската столица. Вчера трите фракции изразиха готовност за преки преговори с Русия под егидата на ООН с цел договаряне на прекратяване на огъня. Досега те изразяваха решимост да продължат съпротивата, отбелязва Франс прес.", "date": "2018.03.17", "title": "Армията на Башар Асад си върна контрола върху две селища край Източна Гута"}
{"url": "https://www.24chasa.bg/novini/article/6766872", "text": "Чешкият външен министър Мартин Стропницки днес отхвърли обвиненията на Москва, че невротоксинът, използван срещу бивш двоен руски агент и дъщеря му в Южна Англия, идвал от Чехия, предаде Ройтерс, цитирана от БТА. Говорителката на руското външно министерство Мария Захарова каза в ефира на телевизионния канал \"Россия 24\" днес, че най-вероятно източникът на невотоксинът е самата Великобритания, Чехия, Словакия, Швеция или САЩ. Днес по-рано Русия обяви за персона нон грата 23 британски дипломати, които в срок от една седмица трябва да напуснат страната. Освен това закри генералното консулство на Великобритания в Санкт Петербург и прекрати дейността на Британския съвет в Русия, съобщи министерството на външните работи, след като посланикът на Великобритания в Русия Лори Бристоу бе извикан в руското външно министерство. Русия си запазва правото да вземе и други ответни мерки срещу Лондон, бе допълнено в съобщението на министерството. Изгонването на британските дипломати е в отговор на решението на британския премиер Тереза Мей да експулсира от Обединеното кралство 23 руски дипломати във връзка със отравянето в Англия на бившия руски шпионин и дъщеря му. Лондон обвини Москва, че стои зад покушението срещу Сергей Скрипал и Юлия Скрипал, извършено с бойно отровно вещество, създадено в бившия Съветски съюз. Москва категорично отрече да има нещо общо.", "date": "2018.03.17", "title": "Чехия: Невротоксинът, използван срещу Скрипал и дъщеря му, не идва от нашата страна"}
{"url": "https://www.24chasa.bg/novini/article/6766002", "text": "Днешната ми среща е с човек, за когото невъзможни неща няма, един истински мечтател, вярващ в иновативните идеи! Човек, чиято аура е изтъкана от енергия и позитивизъм. Представям ви Кирил Петков - основателя на българска компания, създала уникален продукт от бактерията, която природата е подарила на България - лактобацилус булгарикус! Българинът Кирил Петков  е основател на компанията, създала единствения биовегански пробиотик в света. Българският продукт вече е хит в Щатите, Канада и голяма част от eвропейските държави, а сред клиентите му са Опра Уинфри и Новак Джокович. Кирил Петков заедно с екип от учени изолира най-силния щам на бактерията лактобацилус булгарикус, и то не от кисело мляко, а от планинско кокиче. Уникалният продукт показва невероятни резултати в борбата с лошите патогенни бактерии, но Харвардският университет е специално място за мен, защото там има много хора от различни страни, които ги обединява общия интерес да променят този свят за нещо позитивно. Всъщност Професорите, които ми преподаваха, са едни от най-добрите в света. Моите съученици пък са хора с желание да променят средата си в различните части на Земята. Бидейки там, ми се отвори една възможност да се срещна с бъдещи партньори, с бъдещи клиенти, с бъдещи контакти, които ми помагат в бизнеса всеки ден. - Истината е, че има голяма доза късмет. Един и трябваше да сложи някаква съставка, която да лимитира риска от патогенни бактерии като ешерихия коли, салмонела и хеликобактер пилори с нещо, което е 100% природно, добре е за клиента, но няма химия в него. Първият ни голям пробив беше, когато Wall Street Journal написа статия за нас. Другата ни голяма победа беше, когато Опра реши, че сме един от 20-те ѝ любими продукта, като имаме предвид, че в Щатите има толкова милиона продукти, да избере точно нашия, без нищо да плащаме, без да сме наели някаква пиар компания. Не! Просто ѝ хареса историята, която прочете в Wall Street Journal. Това пък е Той ни даде възможността да преподаваме неговия курс в Софийския университет, афилирани сме с “Харвард”. Позитивното нещо е да видиш как 60 човека са се записали за този курс не за да вземат диплома, не за да напреднат в кариерата си, а защото вярват и мислят, че тази среда може да е по-различна тук. Предложението за нашите стандарти беше наистина неустоимо и дойде след моя специализация там в “Харвард Медикъл Скул”. Въпросът е наистина на мотивация и на желание. В нашата среда в България може би е доза лудост, просто човек трябва да обича това, което прави, и е вид кауза да правиш наука в България. Кауза, не просто работа. Хубаво е да се гледат предавания като вашето - да се види, че наистина е възможно. Сега аз познавам много успешни други българи, които са даже с много по-големи резултати от нашата компания. И ако се концентрираме върху тези примери и помислим на всеки бизнес модел каква му е била успешната част, за да стане от България за света, мисля, че би трябвало повече хора да повярват, че бъдещето в България си заслужава и не трябва да се отива към терминал 2!", "date": "2018.03.17", "title": "Опра Уинфри се влюби в единствения в света биовегански пробиотик - този на Кирил Петков"}
{"url": "https://www.24chasa.bg/novini/article/6766880", "text": "Специалисти от Военномедицинска академия извършиха поредна чернодробна трансплантация. 5-часовата интервенция бе осъществена от екипа на проф. д-р Никола Владов, д.м.н., началник на Клиника по чернодробно-панкреатична и трансплантационна хирургия. Реципиентът е 56-годишен мъж от гр. София в крайна фаза на чернодробна цироза, а донорът – на 52 години, от гр. Плевен, с мозъчен кръвоизлив. ВМЗа 10 години във ВМА са направени над 60 трансплантации на черен дроб. ", "date": "2018.03.17", "title": "Във ВМА трансплантираха черен дроб на 56-годишен мъж"}
{"url": "https://www.24chasa.bg/novini/article/6766736", "text": "Над 115 полета, пристигащи и излитащи от лондонското летище \"Хийтроу\", бяха анулирани днес заради лошото време във Великобритания. То стана причина и за отмяната на спортни прояви, предвидени през уикенда, предаде Франс прес, цитирана от БТА. Анулираните полети бяха основно по дестинации на къси разстояния, но тази мярка засегна и връзките с Ню Йорк и Чикаго, съобщи говорител на летището. Метеорологичната служба на Великобритания обяви оранжев код (третата степен от общо четирите) за снеговалежи и поледици в редица райони на Англия днес от 16:00 часа по Гринуич и до неделя 9:00 часа по Гринуич. За по-голямата част от британската територия е обявен жълт код (втората степен от общо четирите) за ветрове, снеговалежи и поледици през уикенда. Очакват се силни ветрове, а температурата ще се усеща като -7 или -8 градуса.", "date": "2018.03.17", "title": "Отмениха 115 полета в Лондон заради лошото време (Обновена)"}
{"url": "https://www.24chasa.bg/novini/article/6766274", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Кметицата на Давидково заедно със съселяните си дадоха пример на цялата страна, след като в студените зимни месеци подслониха семейства с 11 деца, дошли за добив на дърва в Родопите.", "date": "2018.03.17", "title": "Достойните българи 2017: Жителите на село Давидково (Видео)"}
{"url": "https://www.24chasa.bg/novini/article/6766762", "text": "Около 40 сигнала за паднали от силния вятър предмети са подадени на телефон 112 до момента. В София покрив на магазин се срути върху паркирана кола в квартал \"Младост 4\". При инцидента няма пострадали, предава  Повечето от половината сигнали, подадени на спешния телефон 112, вече са обработени от екипите на пожарната, обясняват от МВР. Най-сериозните от тях са в София. Те са за паднал билборд и за покрив от супермаркет, откъснал се от силния вятър и паднал върху лека кола. До момента в МВР няма информация за пострадали хора. Десетки са и сигналите за паднали дървета в цялата страна, обобщават още от вътрешното министерство. Оттам призовават хората да бъдат внимателни, когато минават покрай високи сгради, както и да приберат от терасите си всички предмети, които могат да паднат и да предизвикат инцидент. Същото се отнася и за собствениците на магазини и складове. За утре, за цялата страна, е обявен оранжев код за обилни валежи, съчетани със силен вятър. В Русе, Разград, Силистра и Добрич се очакват и снеговалежи, съчетани с поледици.", "date": "2018.03.17", "title": "Вятърът срути покрив на магазин върху паркирана кола в столицата"}
{"url": "https://www.24chasa.bg/novini/article/6766755", "text": "Десетки хиляди испанци днес отново излязоха по улиците, за да настояват за актуализиране на пенсиите и в защита на сегашната система, която е заплашена от управляващата десница, твърдят синдикати, цитирани от АФП и БТА. Мариано \"Рахой, крадецо, ти крадеш пенсията ми!\"; \"Десницата манипулира и краде\". И в Барселона, и в Мадрид, протестиращите, които не се разколебаха от лошото време, изпълниха централните улици. \"Покупателната способност на най-слабите социални прослойки се свива\", поясни пред АФП Емилио Самора, пенсионер от две години. Той носеше плакат, на който се четеше: \"Без хляб няма мир\". \"Нещата вървят от зле по-зле\", оплака се Мари Мармен Калво, фризьорка на 70 години, която се бе включила в протеста заедно със съпруга си. Това е четвъртата голяма демонстрация от септември, чиито участници настояват пенсиите да бъдат актуализирани над 0,25-те процента, дадени през 2016-а и 2017-а, което е под инфлацията от 1,2 на сто в края на 2017 година. Този залог е много важен за правителството на консерватора Мариано Рахой, който по традиция се опира на по-възрастните гласоподаватели, отбелязва АФП.", "date": "2018.03.17", "title": "Испанците протестират, искат по-високи пенсии (Снимки)"}
{"url": "https://www.24chasa.bg/novini/article/6766779", "text": "Руската армия каза днес, че американски инструктори подготвят групи от сирийски бунтовници да извършват атаки с химически оръжия, предаде Асошиейтед прес, цитирана от БТА. Заместник-началникът на руския генерален щаб генерал-полковник Сергей Рудской каза това на брифинг. Русия е обезпокоена и от признаци, че е възможно САЩ да подготвят ракетни атаки срещу Сирия, отбеляза той. \"Разполагаме с надеждни сведения, че американски инструктори в района на град Танфа подготвят няколко групи бойци за извършване на провокации с употреба на химически оръжия\", заяви Рудской. Той обърна внимание, че под прикритието на хуманитарни конвои в Южна Сирия са били доставени отровни вещества. Забелязани са и \"признаци за подготовка на възможни атаки\" по море, отбеляза Рудскойт. Той посочи, че \"в източната част на Средиземно море, Персийския залив и Червено море са образувани ударни групи от самолетоносачи с крилати ракети\".", "date": "2018.03.17", "title": "Руската армия: Инструктори от САЩ готвят сирийски бунтовници за химически атаки"}
{"url": "https://www.24chasa.bg/novini/article/6766782", "text": "Германският канцлер Ангела Меркел и преизбраният китайски президент Си Цзинпин днес обсъдиха в телефонен разговор свръхмощностите на световните пазари за стомана и се споразумяха да работят за намиране на решения в рамките на Г-20, съобщи говорител на Меркел, цитиран от Ройтерс и БТА. Двамата лидери поставиха ударение на тесните връзки между Германия и Китай, които са застрашени от планираните от САЩ мита върху вносната стомана и вносния алуминий. Меркел и Си са се договорили да задълбочат стратегическото партньорство, допълни говорителят на германския канцлер, Щефен Зайберт. Друга тема на разговора е била ракетната и ядрената програма на КНДР. Днес по-рано Си Цзинпин бе преизбран на президентския пост единодушно от депутатите на първата сесия на Общокитайското събрание на народните представители.", "date": "2018.03.17", "title": "Меркел и Си Цзинпин обсъдиха ракетната програма на КНДР по телефона"}
{"url": "https://www.24chasa.bg/novini/article/6760078", "text": "Мъж тича, преследван от растение или робот. Това не е научнофантастичен филм, а означава Пинокио на езика на емотиконите, на който е преведен целият роман на Карло Колоди. Книгата включва оригиналната версия на приказката на италиански език, версията с емоджита, както и тълковен речник. Обяснението за странното изобразяване на Пинокио е, че италианската дума pinocchio често се употребява за различни зеленчуци, откъдето идва емотиконът с растението. Роботът е препратка към селските панаири от XIX век в Тоскана. Там често са се показвали машини, наричани burattini. Тъй като отделните емотикони са твърде малко, за да заместят всяка дума в италианския език - или който и да било друг език, авторите решили да използват последователност от емотикони. Например думата “вина” е изобразена чрез мъж, преследван от жена и ябълка. А подредените една до друга картинки на къща, чук и гаечен ключ означават “уъркшоп”. Авторите на този “Пинокио на емоджиталиански” са потребители на туитър и университетски професори. Те самите се затруднили със запомнянето на всяка отделна картинка и значението ѝ, за да могат да обновяват постоянно речника от емотикони. И за тази цел създали бот в приложението за бързи съобщения “телеграм”. Той помага на изследователите да записват двойките думи емоджи и да изградят търсачка, чрез която читателите да се ровят из речника. Целият този процес отнел на екипа осем месеца, но те дават на читателите всичко необходимо, за да могат да четат емотиконите гладко, “Пинокио” не е единствената книга, преведена с пиктограми. “Питър Пан”, “Алиса в Страната на чудесата”, “Моби Дик”, дори частично и Библията могат да се прочетат на новия език на емотиконите. С нелеката задача 47-те хиляди думи от романа за приключенията на Уенди, Джон и Майкъл по време на пътешествието им към Невърленд да бъдат превърнати в 44 000 картинки се заема Джо Хейл. Фантастичната история е разказана върху един голям, цветен плакат, изпълнен с деца, животни и всякакви други символи. Работата се извършва прецизно и професионално. Методът, който Хейл използва в “Невърленд емоджи”, се базира на трактата “Йероглифи” на Артър Махен, прототипите на теориите на швейцарския психолог Карл Юнг, както и на отварящото четиристишие в произведението на английския поет Уилям Блейк “Предчувствие на невинност”: “Света да видиш в зрънце пясък и небесата – в диво цвете. Задръж безкрайността в дланта си и вечността – във часовете.” Джо Хейл е авторът и на емотиконската версия на “Алиса в Страната на чудесата”. “Този превод беше вдъхновен от еуфористичното настроение на анимационния филм на “Уолт Дисни” и от спомените ми за щастливите летни дни, в които се скитам из Лондон”, разказва Хейл пред “Хъфингтън пост”. Той разкрива и че се е повлиял от будистката концепция за визуализация. Авторът препоръчва неговата версия с емоджита да се чете паралелно с оригинала на Луис Карол, за да се засили “емотиконското преживяване”, и се надява, че неговият труд ще провокира въображението и ще пренесе читателя във вълшебната Страна на чудесата. Може ли емотиконите наистина да се превърнат в нов, универсален език? Дали иконки на усмихнати лица, котки и сърца могат в близкото бъдеще да заменят английския като глобален език. Докато повече от 1,5 млрд. души говорят английски, 3,2 млрд. ползват интернет, а три четвърти от тях чрез смартфони, оборудвани с емотикони. Над 90% от потребителите на социални мрежи комуникират чрез тези символи, като Този вид комуникация се използва толкова често, че речникът на “Оксфорд” определи емоджито, което изобразява лице със сълзи от радост, за дума на 2015 г. Думата “емоджи” идва от японски - “е” значи картина, а “moji” - характер. Картинките са създадени в Япония в края на 90-те години, но достигат глобална аудитория през 2011 г., когато “Епъл” ги включва в операционната си система IOS 5. През май 2016 г. американският консорциум Unicode, включващ технологични гиганти като “Фейсбук”, “Гугъл” и “Майкрософт” пусна версия 10 от стандартното си международно кодиране за всички компютърни текстове, включително и емотикони. Оттогава броят им нараства до 1900 изображения, измежду които можем да избираме. Учените вече са започнали спорове по въпроса доколко истинска и полезна е комуникацията чрез картинки. Експертът в областта на комуникацията и когнитивната лингвистика Виан Еванс, която е и автор на кодекса “Емоджи”, обяснява, че тези икони помагат да се възпроизведат в цифровата среда почти всички характеристики на човешката комуникация в реалния свят. Символите работят по начин, подобен на невербалните знаци при разговорите лице в лице - езика на тялото, интонацията и изражението на лицето. Те съобщават нюансите на настроението и емоциите между хората, които не могат да видят жестовете на своя събеседник. “70% от смисъла на устния разговор идва от невербалните знаци. Емоджите персонализират текста и събуждат емпатия сред потребителите, което е от съществено значение за ефективната комуникация”, казва Еванс. Тя отрича идеята, че емотиконите се използват само от младото поколение и са заплаха за официалната комуникация. Проучване, проведено през 2014 г. в САЩ, показва, че само 54% от потребителите на тези символи са на възраст между 18 и 34 години. Психологът Линда Кайе пък доказва, че емотиконите обогатяват смисъла на разговора. Тя е автор на изследване за ролята на емоджитата в човешкото поведение. Много от участниците са споделили, че използват картинките, за да направят изречението си по-малко двусмислено. Кайе вижда потенциал те между хора, които говорят на различни езици, или имат различни културни обичаи. Графичните символи вече са толкова разпознаваеми по света, че има случаи и на арести заради използването им. През 2015 г. 17-годишен тийнейджър в САЩ е обвинен в тероризъм заради свой пост във фейсбук, в който използва емотикон на пистолет, насочен към полицай. Момчето обяснява, че публикацията му изразява протеста му срещу полицейското насилие срещу чернокожите хора, и журито го оправдава. Не толкова голям късмет обаче изважда 23-годишен французин, който изпраща на бившата си приятелка съобщения с емотикони на оръжия. За това той е осъден на три месеца в затвора. Заради случаи като тези “Епъл” заменя злополучното емоджи на оръжие с такова на воден пистолет.", "date": "2018.03.17", "title": "Емотиконите се превръщат в нов език, на който се превеждат и книги"}
{"url": "https://www.24chasa.bg/novini/article/6766785", "text": " Високите нива на реките в Хърватия, предизвикани от топенето на снеговете, причиниха опасност от наводнения в страната, съобщава македонската агенция Макфакс, цитирана от Фокус. За справяне с бедствието е ангажирана армията, която изгражда насипи около пътища и някои население места, в които е нужна евакуацията на над 600 души. Най-лоша е ситуацията в хърватската област Лика, където има страхове за повтаряне на сценария от 2010 г., когато бяха наводнени над 150 къщи. Нивото на едноименната река се увеличава с около пет сантиметра на час, а междувременно валежите продължават. От топенето на снега най-засегната е хърватска Костайница, където нивото на река Уна вече надминава 419 сантиметра. Електрозахранването в застрашените места е изключено.", "date": "2018.03.17", "title": "Наводнения в Хърватия, евакуират над 600 души (Снимки)"}
{"url": "https://www.24chasa.bg/novini/article/6766792", "text": "На 26 сигнала за паднали клони и дървета са се отзовали екипите на дирекция \"Аварийна помощ и превенция\" на Столична община заради силния вятър този следобед в София, съобщиха от пресцентъра на Общината. Отстранявани са клони от улични платна, паркове, обезопасени са наклонени дървета в зелени площи като парк \"Заимов\", Княжевска градина, парк \"Банкя\". Обходи на терен се извършват и екипи на Дирекция \"Зелена система\" с цел почистване на пешеходните алеи. Аварийните екипи са се отзовали и на сигнали за надвиснали ламарини от строителни обекти. От Столичната община напомнят на изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им, а собствениците на търговски и рекламно-информационни елементи също да проверят обектите си. Гражданите да бъдат внимателни и да обезопасят незакрепени предмети от тераси или прозорци на жилища си, предупреждават от общината.", "date": "2018.03.17", "title": "26 сигнала за паднали клони и дървета са получени в столицата"}
{"url": "https://www.24chasa.bg/novini/article/6766815", "text": "Китайското министерство на външните работи изрази \"категорична позиция против\" подписания от президента на САЩ Доналд Тръмп закон, поощряващ двустранните американско-тайвански контакти на официално равнище, предаде Ройтерс, цитирана от БТА. Китай призовава САЩ да се отнасят предпазливо към въпросите за Тайван, за да не се допускат тежки вреди за китайско-американските отношения, както и за мира и стабилността в района на Тайванския проток, заяви министерството. Китай разглежда самоуправляващия се и демократичен Тайван като непокорна провинция, която няма право да поддържа междудържавни отношения, отбелязва Ройтерс.", "date": "2018.03.17", "title": "Китай: Против новия закон на САЩ за отношенията с Тайван сме"}
{"url": "https://www.24chasa.bg/novini/article/6766277", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Адвокат Моше Алони. Номинира православната ни църква за Нобелова награда за мир за спасяването на 48 хиляди евреи от сигурна смърт по времето на Втората световна война.", "date": "2018.03.17", "title": "Достойните българи 2017: Адвокат Моше Алони (Видео)"}
{"url": "https://www.24chasa.bg/novini/article/6766837", "text": "Албанската полиция арестува 39 души при акция срещу престъпни групи, които са изпратили незаконно около 1000 албанци във Великобритания, САЩ и Канада, предаде Асошиейтед прес, цитирана от БТА. Началникът на полицията Арди Велиу съобщи днес, че след продължило месеци международно разследване властите са идентифицирали седем престъпни структури в 10 държави в Европа и отвъд океана, които са помогнали на албанци да емигрират незаконно с фалшиви документи на европейски държави. Фалшивите документи стрували между 9 750 долара и 30 000 долара. В допълнение към арестуваните, 12 души са все още на свобода, сред които двама българи, съобщава АП. Полицията е конфискувала също компютри, мобилни телефони, автомобили, пари в брой, различни документи и оръжия. Агенция МИА предаде по-рано, че полицейската операция в Албания е проведена в градовете Кукъс, Шкодра, Тирана, Пешкопия, Корча и Лежа. Според МИА сред арестуваните има и полицейски служители. Централата на бандата в Албания била в град Лежа. Според информацията на МИА срещу суми от 15 до 20 хиляди долара, предимно млади албанци заминавали за САЩ или Канада с фалшива самоличност. На действителни паспорти фалшификаторите поставяли снимки на хората, които искали да заминат за САЩ, Канада или Западна Европа, но по-изгоден бил бизнесът с презокеански пътувания.", "date": "2018.03.17", "title": "Албанската полиция търси двама българи, част от престъпна група за фалшиви документи"}
{"url": "https://www.24chasa.bg/novini/article/6766743", "text": "Американският помощник държавен секретар по въпросите за Европа и Евразия Уес Мичъл потвърди подкрепата на САЩ за Кипър, в рамките на свое посещение в Никозия в петък, съобщава гръцкото електронно издание Ekathimerini, цитирано от Фокус. Мичъл потвърди, че Кипър има право да разработва ресурсите в своята икономическа морска зона, като подчерта, че Вашингтон подкрепя Никозия в случая. Коментарът му е направен след среща с президента на Република Кипър Никос Анастасиадис. Никозия бе последната дестинация от балканската обиколна на Мичъл, която включваше Атина, Белград, Скопие и Прищина. Изказването на американския дипломат става на фона на обтегнатите отношения между Кипър и Турция, след като от Анкара блокираха проучване за добив на газ край острова, като заявиха, че страната няма да позволи на кипърските гърци да разработват „едностранно“ природните ресурси край острова.", "date": "2018.03.17", "title": "Уес Мичъл потвърди подкрепата на САЩ за Кипър"}
{"url": "https://www.24chasa.bg/novini/article/6766728", "text": " Говорителят на руското външно министерство Мария Захарова заяви в събота, че нито Русия, нито СССР са провеждали изследвания или разработване на химическо вещество, познато като „Новичок“, съобщава ТАСС, цитирана от Фокус. В рамките на свое интервю за местна телевизия, Захарова подчерта, че „никога на територията на СССР, нито по времето на Съветския съюз, нито по времето на Руската федерация или на нейна територия, не е имало изследвания, които да са имали пряко или косвено кодово име „Новичок“. Говорителят допълни, че „никога в Съветския съюз, нито в Русия думата „Новичок“ не се е използвала в контекста на разработване на химически вещества“. Захарова заяви, че през 90-те години много съветски учени бягат на запад, като според нея, „те са взели със себе си своите разследвания, които след това са развити в западните страни, основно в САЩ, Великобритания, Словакия и Швеция“. „Именно в този момент се появява удивителното название „Новичок“, така засягащо слуха и съвпадащо с идеята за възприемане за руско всичко, свързано с Русия“, каза още говорителят.", "date": "2018.03.17", "title": "Захарова: \"Новичок\" идва от Великобритания, Швеция, Словакия или Чехия"}
{"url": "https://www.24chasa.bg/novini/article/6766730", "text": " Получили сме около 8 сигнала за паднали дървета вследствие на силния вятър, няма пострадали хора. Това каза за \"Фокус\" директорът на Дирекция „Аварийна помощ и превенция“ към Столична община Красимир Димитров. Той увери, че сигналите се обработват и уточни, че повечето са за паднали дървета в алея „Яворов“ в Борисовата градина, в парка „Заимов“, в Княжеската градина и в район „Банкя“. „Мобилизирани са фирмите заедно с Пожарната, сигналите се разпределят“, каза Димитров.", "date": "2018.03.17", "title": "8 сигнала за паднали дървета от силния вятър са подадени в столицата"}
{"url": "https://www.24chasa.bg/novini/article/6766720", "text": "Службата за сигурност на Украйна (ССУ) заяви днес, че е задържала и депортирала в Русия журналистката от телевизия \"Россия-24\" Наталия Гончарова, предаде ТАСС. Според ССУ Гончарова е \"подготвяла антиукраински видеоматериали\". Тя е депортирана в Русия и й е забранено да влиза в Украйна за 3 години, предава БТА. ССУ обвини журналистката, че подготвени от нея видеоматериали са \"навредили на международния образ на Украйна\". Отделно Гончарова е планирала утре да отразява, според ССУ тенденциозно, събитията в Украйна в деня на президентските избори в Русия.", "date": "2018.03.17", "title": "Украйна депортира руска телевизионна журналистка"}
{"url": "https://www.24chasa.bg/novini/article/6766627", "text": "През нощта и утре се очаква съществена промяна във времето. По високопланинските проходи е възможно дъждът да премине в сняг. Това съобщиха от пресцентъра на Агенция \"Пътна инфраструктура\". По разпореждане на председателя на Управителния съвет на Агенция \"Пътна инфраструктура\" инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия. Агенция „Пътна инфраструктура“ апелира шофьорите да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.17", "title": "АПИ: Снегопочистващите фирми са готови за работа"}
{"url": "https://www.24chasa.bg/novini/article/6766631", "text": "Британското правителство потвърди експулсирането на 23 британски дипломати от Русия и каза, че Съветът за национална сигурност на Великобритания ще се събере на заседание в началото на следващата седмица, за да обсъди следващите стъпки в спора между Лондон и Москва заради отравянето на бившия руски шпионин Сергей Скрипал, предаде Асошиейтед прес, цитирана от БТА. Британското външно министерство заяви, че е очаквало ответните мерки на Русия, които включват затваряне на консулството на Великобритания в Санкт Петербург и прекратяване на дейността на Британския съвет. Британското правителство вече нареди на 23 руски дипломати да напуснат страната в отговор на отравянето на Скрипал и дъщеря му Юлия с нервнопаралитично вещество, разработено от бившия Съветски съюз. \"Руският отговор не променя фактите по случая - опита за убийство на двама души на британска земя, за който няма друго заключение, освен това, че е виновна руската държава\", заяви външното министерство. Руският отговор беше по-суров от очакваното. Затварянето на офиса на Британския съвет в Москва ще прекъсне културните връзки, а затварянето на генералното консулство в Санкт Петербург ще сложи край на британското дипломатическо присъствие във втория по големина руски град, отбелязва Ройтерс. Британският депутат Том Тугендхат каза, че решението за затваряне на офиса на Британския съвет в Москва ще навреди на руснаците. \"Голям срам за руснаците е, че затварят Британския съвет, който прави толкова много за образоването им на английски език и за това да им помогне да получат работа и възможности по света\", заяви той пред Би Би Си. Бившият британски посланик в Русия Родерик Лин каза, че Великобритания би трябвало да избягва да бъде въвлечена в продължителна конфронтация с Русия. \"Не мисля, че би било разумно да бъдем въвлечени в кална борба с горила\", заяви той по Би Би Си. Очаква се външните министри от Европейския съюз да обсъдят следващите стъпки на заседание в понеделник. Някои призовават за бойкот на предстоящото Световно първенство по футбол в Русия (б. ред.: от страна на официалните лица, без да се поставя под въпрос участието на съответните национални отбори). Британският министър-председател Тереза Мей иска да събере глобална коалиция от страни за наказване на Москва, посочва Асошиейтед прес.", "date": "2018.03.17", "title": "Великобритания обмисля следващи стъпки в шпионския спор с Русия"}
{"url": "https://www.24chasa.bg/novini/article/6766630", "text": "\"Мисля че е несериозно да говорим кога да са предсрочните избори, според мен - вчера. Не за нещо друго, това е ненормално - това, което виждаме да се случва в нашата родина, особено през последните 2-3 месеца. Гаф след скандал и скандал след гаф, това не е нормално. Омразата и агресията на база на тази омраза не може да бъде поощрявана, не може да бъде на власт, нито в България, нито на Балканите, нито в Европа. Това е опасно\", заяви в доспатското село Барутин лидерът на ДПС Мустафа Карадайъ. В Барутин се проведе за 17-ти път възпоменателен митинг за възродителния процес преди 46 години довел до 2 жертви, 6-ма ранени, а десетки са изпратени в затвора. На митинга присъства внушително множество от 15 народни представители и двама евродепутати. Карадайъ заяви пред множеството, че ГЕРБ, без да има нужда от това, e включила националисти във властта. \"Политиката им стана по-националистическа от националистите. Затова е време отново да се обединим, отново да сме заедно, да сме силни, националистите вън от властта, за да има мир, стабилност и просперитет в нашата родина\", заяви той. Лидерът на ДПС посочи за пример законопроект, който предвижда както за жертвите за Възродителния процес, така и за ранените да има обезщетение. \" Председателя на комисията по правата на човека какво каза от трибуната на НС: Тези хора са се самонаранявали, такива събития не е имало, такова нещо не е имало. Скъпи приятели всички ние позволихме едно такова недоразумение да говори за тези събития като че ли не са се случили\", каза той. На митинга в родопското село той направи сравнение между 1972 г. и 2017 г. \"През 1972 г. репресивната машина на тоталитарната власт можеше да се гаври и подиграва с нашето достойнство, благодарение на това че бяхме разделени и разединени. И когато тази гавра беше при нас в Западните Родопи, в Източните Родопи си казваха - при нас това няма да се случи. Само че не мина много време същия този процес мина от Западните в Източните Родопи, в Кърджалийско. В Делиормана казваха, а то там в Родопите са различни, при нас няма да се случи. Само че и там се случи. И в цяла България станахме еднакви в мъката, болката и поруганото достойнство, в потъпканата чест. И защо се случи, защото бяхме разделени в онази тоталитарна система. Днес уж е демокрация. 2017 г. имаше уж демократични избори. Но резултата от изборите какъв е? Днес националисти управляват в моята Родина. Днес национализма е политиката на моята държава. Това е резултата от изборите 2017-та година. Защото както и 1972 г., така и 2017 г. бяхме разделени. Някой ни разделя. Разликата в гласовете ни с националистите е само 2500 гласа. Аз съм убеден, че с още малко усилия, само в Смолянска област можехме да имаме повече от тези 2500 гласа и днес националистите да не са на власт. Тогава кой има интерес да бъдем разделени? Защо допускаме някой да ни разделя, да ни противопоставя с лъжи и измами. Защо не се опитаме да се погледнем в очите искрено, а допускаме нечии лъжи да ни подвеждат? Ето това е разликата, тогава беше тоталитарна системата, не бяхме обединени и си позволяваха това. Днес уж сме в демокрация и самите ние допускаме това. От нас зависи, от никой друг, само от нас\", каза от трибуната лидерът на ДПС. Той апелира множеството да не позволява лъжи и внушения да ги подвеждат и после да съжаляват. И заяви, че ще настоява жертвите от Възродителния процес от Барутин и цялата страна да влязат в учебниците, като подчерта че държи да стане ясно какво наричаме \"Възродителен процес\", като направи ретроспекция десетилетия назад посочвайки десетките опити за асимилация.", "date": "2018.03.17", "title": "Карадайъ: Избори трябваше да има вчера, не може омразата да е на власт"}
{"url": "https://www.24chasa.bg/novini/article/6766261", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Румен Бахов от Нова телевизия - за историите, които разказва с ирония, за да помага на хора, изпаднали в абсурдни ситуации. И за усилията му да търси подкрепа в решаването на сложни и заплетени житейски казуси.", "date": "2018.03.17", "title": "Достойните българи 2017: Румен Бахов от Нова телевизия (Видео)"}
{"url": "https://www.24chasa.bg/novini/article/6766638", "text": "Албанският премиер Еди Рама критикува македонския си колега Георге Иванов, който отказа да подпише закона за езиците, утвърждаващ албанския като втори официален език в Македония, съобщава македонската телевизия Алфа, цитирана от БТА. \"Господин Иванов, албанският език не е език на врага, а език на признат от конституцията народ в Македония. Без албанците няма Македония, уважаеми президент Иванов\", написа Рама на профила си във Фейсбук.", "date": "2018.03.17", "title": "Албанският премиер Еди Рама: Без албанците няма Македония"}
{"url": "https://www.24chasa.bg/novini/article/6766642", "text": "Германия се опитва да поощри вътрешното потребление, за да компенсира силния си износ, но същевременно иска голямото търсене на стоките й да се запази, заяви канцлерът Ангела Меркел във видеообръщение, цитирано от Ройтерс, съобщава БТА. Меркел каза, че търговският излишък на Германия, който президентът на САЩ Доналд Тръмп подложи на атаки, намалява поради увеличаващото се вътрешно потребление, както и че правителството в Берлин ще продължи с усилията си да подпомогне тази тенденция. Определени фактори, засягащи търговските баланси, като например цените на петрола и колебанията на валутните пазари, са извън контрола на Германия, отбеляза в същото време тя. \"Разбира се, търговските излишъци показват, че нашите стоки се търсят. И ние, естествено, искаме това да остане така и занапред\", добави Меркел. Утре германският министър на икономиката Петер Алтмайер ще посети Вашингтон, за да настоява за изключение от митата на САЩ върху вноса на стомана и алуминий, като това ще стане в контекста на по-широки усилия на ЕС за отмяна на американските търговски рестриктивни мерки. Вчера Меркел заяви, че предвидените мита на Вашингтон нарушават принципите на Световната търговска организация, както и че спорът трябва, ако е възможно, да се реши чрез преговори.", "date": "2018.03.17", "title": "Меркел защити търговския излишък на Германия"}
{"url": "https://www.24chasa.bg/novini/article/6765987", "text": "Тази чаша, нарича се кантарос, е уникалният експонат, който влиза в изложбата \"Пътят на аргонавтите\" с експонати от колекцията на Васил Божков, буквално в последната минута. И приковава вниманието на всички. Защото на нея е изобразено жертвоприношение - ритуално се изгаря руното на Златния овен. И това не е случайно - след огъня в жертвеника остава... само чистото злато. Ярко и блестящо. Просто това е древен способ за златодобив. Прозаично и съвсем не поетично. Но пък колко красиво звучи като легенда. А тя, въпреки че се учи в училище, се оказва не особено позната. Когато уредничките на експозицията Елка Пенкова и д-р Любава Конова (авторки на много изложби у нас и в чужбина) предлагат този сценарии на колекционера Васил Божков, той го приема с възторг. Знае, че по света музеите вече разчитат на сценарий и разказ, за да предизвикат интереса на зрителите, а не само на показване на раритети. Отрупва ги с каталози, от които да подбират експонати, съответващи на пътя на аргонавтите. Към документите има и пълен опис на колекцията му, защото тя е регистрирана в Министерството на културата. Там е отразена и най-малката частица в нея. Двете с изненада откриват, че под номер 1267 фигурира кантарос от времето на аргонавтите. В този момент артефактът се състои от над 50 парченца. Запазени цели са само главичките над дръжките. И тук се задейства магията на най-добрата реставраторка на метали проф. Веселина Инкова, която от 15 години работи за Васил Божков. Той й е осигурил лаборатория по последна дума на техниката и обича внимателно да наблюдава процесите на работа там. Кураторките се съветват с нея. Тя разглежда парченцата и заедно започват да сглобяват пъзела. Изплуват руното, жертвоприносителят... \"Момичета, махайте се оттук! Оставете ме да работя. Ще е нещо страшно и невероятно\", категорична е професорката и двете си тръгват и остава да се надяват само на нейната невероятна интуиция. Това става миналия ноември. Започва денонощна работа. (Дори при откриването на изложбата в четвъртък очите на проф. Инкова още сълзяха от напрежението. През цялото време е работила през микроскоп - б.а.) Става ясно, че това е чаша. Нейните млади помощници реставратори купуват глина. По познати експонати извайват формата на кантароса и започват на лепят по нея частиците, а професорката да ги сглобява и споява по най-древните и по най-съвременните правила. Това продължава 5 месеца. При внимателно вглеждане се вижда, че фигурите сякаш плуват във въздуха, няма ги стъпалата им. \"Е, явно ходят по вода по следите на руното\", шегуват се археолозите. Резултът е този невероятен кантарос, който е единствен в света и казва нова дума към мита за Язон и Златното руно. Като го гледате на плаката, ще помислите, че е нещо с размери на голям бокал. А всъщност е скромна чашчица, която събира едно средно дълго кафе. Но каква чашчица! Търсете го в изложбата в Националната галерия във витрината с главата на овен в центъра на залата. Да не го подминете в бързината. Защото той е краят на историята на аргонавтите. Докато Пенкова и Конова се захласват по епоси и легенди, догато разказват как и Одисей е бил сред аргонавтите и с пеенето си ги е спасил от омайните трели на сирените и от гибел, то проф. Инкова е прозаична. Тя разказва, че златото и неговия цвят е било символ на безсмъртието и затова е било толкова важно да бъде добивано, а и да бъде ярко и блестящо. Символизира и слънцето. Вероятно от нашите земи е тръгнал този метод - предшественик на промиването със сита. Потапя се в реката овча кожа, а леките златни люспички се заплитали в козината. Тя наистина става златна! После се изгаря, а златото се извлича. Тази технология явно, въпреки че е пазена в тайна, стига и до Колхида. Васил Божков надниква в Двореца два дни преди откриването на изложбата. Оценява подредбата. Осветлението. Ама ще трябват специални витрини, несмело намекват кураторите. \"Какъв е проблемът?, пита колекционерът. Той осигурява чисто новите витрини, в които са подредени 62-а експоната от колекцията му със застрахователна цена 100 млн. евро, докарани с бронирани автомобили в час, известен само на охранителите. Не се скъпи,  пита какво трябва, в какви размери, какъв цвят да е цветът на стъклото - препоръчват му леко сиво. \"Толкова отдавна не бяхме виждали нови и толкова красиви витрини, че само дето не ги прегърнахме\", шегуват се организаторите. \"Кога откриваме? В четвъртък? Тогава ще се видим в четвъртък\", казва им той за довиждане. Към изложбата е отпечатана и красива брошура. Още първия ден - 16 март, стотици се наредиха на опашка пред Националната галерия - филиал Двореца. Билетът струва 6 лева. За пенсионери и ученици - 3 лв. В четвъртък входът за всички е 2 лева. Изложбата ще продължи до 10 юни и елегантно се вписва в Годината на Европа, посветена на културното наследство.", "date": "2018.03.17", "title": "Историята на супер чашата със златното руно, от колекцията на Васил Божков"}
{"url": "https://www.24chasa.bg/novini/article/6766651", "text": "За София е обявен жълт код с очаквани пориви на силен вятър, съобщават от Столичната община. От общината напомнят на гражданите да обезопасят незакрепени предмети от тераси или прозорци на жилища, офиси и търговски обекти и да бъдат внимателни при придвижването си. \"Изпълнителите на строителни обекти да проверят състоянието на строителните оградите, крановете, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си\", препоръчват от общината. Четири екипа на дирекция \"Аварийна помощ и превенция\" към Столична община са на терен и реагират на място при сигнали.", "date": "2018.03.17", "title": "Обявиха жълт код за София заради силен вятър"}
{"url": "https://www.24chasa.bg/novini/article/6766659", "text": "Описаните от КЗП нередности изобщо не предполагат затваряне на хотела, нещо повече - те сякаш не се отнасят за “хотела на ужасите”, заяви Лиляна Арсова, главен директор на Главна дирекция \"Туристическа политика\", Министерство на туризма. \"Изключително много се радваме, че след като министър Николина Ангелкова разпореди незабавна проверка на хотел “Чифлика палас ризорт и релакс” и заяви, че ще направи всичко възможно хотелът веднага да бъде затворен, и други отговорни институции започнаха да откликват. Положително е, че в действията, които трябва да защитят интересите на потребителите ще ни подкрепи и Комисията за защита на потребителите (КЗП). Това е органът, който в момента осъществява последващия контрол по Закона за туризма. Председателят на КЗП г- н Маргаритов обяви, че експертите му са сигнализирал и МТ през 2015 и 2016 за нередности в хотела в Чифлик. Описаните тогава от КЗП нередности обаче изобщо не предполагат затваряне на хотела, нещо повече те като че ли не се отнасят за “хотела на ужасите” в Чифлика, който МТ инспектира преди дни. В нарушенията, установени от КЗП през 2015 г се казва, че в хотела няма фризьорски салон, портиер не посреща гостите, пиколо не взема багажа им, а в сигнала от 2016 г е упоменато дори, че в едната дневна на апартамент няма поставена ваза, което се изисква за категорията. Липсвали са и хавлиени кърпи. Никъде в сигналите не са описани падащи плоскости, мухлясали стаи, апартаменти в мазето и всякаква липса на отопление. А точно това и опасността за здравето на туристите, са основанията на министъра на туризма да иска отнемане на всичките звезди на хотела и по този начин пълното му затваряне. Обръщам внимание на колегите от КЗП, че съгласно чл. 176, от Закона за туризма, министърът на туризма със заповед понижава категорията на категоризираните от него туристически обекти ( в случаите на неизпълнение на изискванията на наредбата за категоризация) по предложение на Комисията за защита на потребителите. Към предложението се прилага цялата административна преписка по установяване на съответното административно нарушение. В Министерство на туризма не е постъпвало предложение от КЗП за понижаване на категорията. Не е представяно копие на административната преписка на министъра на туризма по установяване на административните нарушения\", каза още тя.", "date": "2018.03.17", "title": "Описаните от КЗП нередности не предполагали затваряне на “хотела на ужасите”"}
{"url": "https://www.24chasa.bg/novini/article/6766663", "text": "Десетки къщи във врачанското с. Хайредин се наводниха и са заплашени от срутване заради повишеното ниво на река Огоста. Според местните равнището на реката остава доста високо заради експлоатацията на ВЕЦ „Елена“. В социалните мрежи жителите на общинския център Хайредин за поредна година се обръщат с тревога и отчаяност към ръководството на общинска администрация за помощ и съдействие. От там обясниха, че целогодишно се наблюдава високо ниво на река Огоста и подпочвените води в района на селото, което е и причина за наводнените домове на гражданите. Преди построяването на малката ВЕЦ „Елена“ реката била с нормално ниво, а в тези дни то се е покачило с цели два метра. Това пък е вдигнало равнището на подпочвените води, които са причина всички къщи с мазета да са наводнени. Жителите на Хайредин живеят в постоянен стрес и страх от срутване на домовете им и унищожаване на всичко, което са градили цял живот. Кметът на общината Тодор Алексиев сезира всички институции, а вчера бил извършен оглед на пострадалите къщи, но реакции все още няма.", "date": "2018.03.17", "title": "В Хайредин реват: Огоста ни наводнява заради ВЕЦ"}
{"url": "https://www.24chasa.bg/novini/article/6766270", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Децата от село Давидково събраха пари за обувки на Митко, който със сестра си Лили сам гледа болните си родители. Така момчето започна отново да ходи на училище.", "date": "2018.03.17", "title": "Достойните българи 2017: Децата от село Давидково (Видео)"}
{"url": "https://www.24chasa.bg/novini/article/6766682", "text": "Силният вятър в столицата събори дърво в парка „Заимов”. То е паднало върху автомобил. Към момента няма данни за пострадали хора, предава  В София е обявен жълт код за силни пориви на вятъра. От Столична община напомнят на гражданите да обезопасят незакрепени предмети по терасите или прозорците на жилищата си, както и да бъдат внимателни в придвижването. Четири екипа на „Аварийна помощ и превенция” са на терен и реагират на място при сигнали. Към момента екипите са реагирали на два сигнала за паднали клони и дървета в столицата.Предупреждение за опасно силен вятър има още във Враца, Ловеч, Габрово, Велико Търново, Търговище, Шумен, Бургас, Пловдив, Пазарджик, Смолян и Кърджали.", "date": "2018.03.17", "title": "Силният вятър събори дърво в столичния парк „Заимов”"}
{"url": "https://www.24chasa.bg/novini/article/6766684", "text": "Трябва да бъдат направени законодателни промени, така че да бъде създаден регистър на педофилите, защото в момента излежават конкретна присъда лишаване от свобода и след като я излежат - органите на реда не знаят къде работят и какво правят. В другите държави това се следи и е изрично вписано къде работят, за да не може да продължават да експлоатират сексуално деца. Това становище изрази Явор Колев, който е началник на отдел „Компютърни престъпления” към ГДБОП- МВР на родителската среща „От нас зависи”, която се проведе днес, предава  Децата между 8 и 14 години са най-застрашената група потребители в Интернет пространството, поради крехката си възраст и липса на житейски опит. Затова и най-често виртуалното блудство, сексуалното изнудване, разпространението на материали със сексуална експлоатация, а дори и кибер-тормоз, са свързани с деца, живеещи в проблемна семейна среда, с един родител или пък в семейство, в което има липса на контрол и заинтересованост за това какво се случва с техните деца, докато са пред компютъра. Фактът, че родителят е в съседната стая, а детето е на компютъра, не означава, че то е защитено, заяви Колев. Оказва се, че едва 52% от родителите са били осведомявани затова, че техните деца са получавали съобщения от хора, които са искали да ги експлоатират сексуално. Момчетата по-рядко споделят на родителите си, както и на органите за реда, че са станали жертва на подобен вид посегателство в социалните мрежи. Докато момичетата, от своя страна, често се „влюбват” в насилника си. Според Колев преди е имало около 200 сайта за запознанства, където педофилите са „върлували”, докато сега техните основни канали са: Facebook, Youtube, Snapchat, Viber, jivotnoto.com и пр. Педофилът е един от нас, хора като вас, имат добро образование, добър начин на живот и обикновено се стремят да работят професия, която е свързана с деца, съобщи началникът на отдел „Кибер престъпления”. Но според него, вече педофилите не са само т. нар. „просто гледащи”, а и производители на порнографско съдържание с деца, онлайн груминг и сексторшън, затова и родителите трябва да вземат активна роля в процеса на дигитално ограмотяване. Колев, съобщи също така, че тази седмица са заловили двама души от Дупница за педофилия. Всяко трето дете в България е общувало онлайн с непознат. Оказва се, че 94% от българчетата влизат всеки в социалната мрежа Facebook, като 40% от тях са с публичен профил, а това довежда и до редица проблеми, свързани с тяхната безопасност, защото обикновено лъжат за истинската си възраст в социалните мрежи. Тези данни представи Георги Апостолов от Център за безопасен интернет. В изследване на центъра се твърди, че през последните шест години се е увеличил драстично тормозът, както в Интернет, така и извън него, тъй като 21 % от децата са споделили, че са получавали съобщения със сексуални намеци в дигиталното пространство. Сред най-популярните им занимания там, са социалните мрежи, където те са от 7-8-годишна възраст. Във възрастовата група 9-11 години вече 73% от децата са в социалните мрежи, където също преобладава видео съдържание. Осемдесет процента от децата заявяват, че знаят как да направят и да качат в интернет собствено видео, но едва 48% от тях знаят кое съдържание е вярно в Интернет. Не го правят, защото нямат подкрепата на възрастните, а защото няма кой да им \"отвори\" това пространство, коментира Апостолов. Над 4000 изображения с детски порнографски изображения са докладвани за миналата година в Центъра за безопасен интернет. Но за разлика от вярванията на възрастните, че най-големият и често срещан риск за децата в интернет са педофилските посегателства, Апостолов, съобщи, че всъщност най-често децата са травмирани от действия на техни връстници. Чрез създаване на фалшиви профили, разпространяване на унизителни или деформирани снимки и видеоматериали или на клюки, слухове и обиди, злонамерени коментари под подобно съдържание или в профили на детето-жертва, се извършва групово издевателство над отделни деца. Често потърпевши са същите деца, към които има подобно отношение от връстниците им и в реалния живот. Съвременните дигитални деца са доста по-добре информирани за рисковете и опасностите, които могат да срещнат в интернет в сравнение с децата отпреди 10-ина години. Те са също така и свидетели на онлайн-тормоза над техни връстници – подобно съдържание най-често се възприема като „забавно“. Това е явление, което ние определихме като онлайн-култура „Омраза за забавление“. Информираността обаче не ги прави много по-неуязвими, заяви Апостолов. Според него е необходимо родителите да поставят програми на устройствата на децата им, но не тайно, а да бъде обсъдено предварително - защо е необходимо да влизат в профилите им, но и същевременно с това да запазят доверието с тях. По време на събитието бяха раздадени на родителите наръчници, които да им служат като компас по отношението на придобиването им на дигитална медийна грамотност. Мисията на родителската среща „От нас зависи” е да се стимулират обществени дебати за ползите и вредите от технологиите сред децата, но и да популяризират методиките и инструментите, които ще помогнат на родителите да създадат една по-сигурна дигитална среда за своите деца. Това е първият родителски форум, посветен на детската онлайн безопасност. Събитието е организирано от Теленор в партньорство с Центъра за безопасен интернет, Асоциация Родители и „Майко Мила!“ и е част от съпътстващата програма на Българското председателство на Съвета на ЕС.", "date": "2018.03.17", "title": "Явор Колев: Трябва да се създаде регистър на педофилите, за да защитим децата"}
{"url": "https://www.24chasa.bg/novini/article/6766686", "text": "Британският премиер Тереза Мей заяви днес, че страната й \"ще обмисли в идните дни заедно със съюзниците и партньорите си следващите стъпки\" в спора с Русия за отравянето с нервнопаралитично вещество на британска земя на бившия руски разузнавач Сергей Скрипал, предаде Асошиейтед прес, цитирана от БТА. Мей окачествява извършеното на 4 март нападение срещу Скрипал като \"крещящо нарушение на международното право и конвенцията за химическите оръжия\". Тя направи своето изявление, след като по-рано днес Русия обяви, че ще експулсира 23 британски дипломати, след като Великобритания нареди на същия брой служители на руското посолство в Лондон да напуснат страната. Мей говори на конференция на Консервативната партия в Лондон, като в речта си тя заяви, че Великобритания е очаквала предприетия от Русия ход за експулсиране на британски дипломати. Според британския премиер руската държава е отговорна за атаката срещу Скрипал и дъщеря му Юлия. Русия отрича да е замесена в нападението.", "date": "2018.03.17", "title": "Мей: Ще обсъдим с партньорите си следващия ни ход в спора с Русия"}
{"url": "https://www.24chasa.bg/novini/article/6766693", "text": "Говорителката на руското министерство на външните работи Мария Захарова направи връзка между случая Скрипал и сирийския въпрос, предаде ТАСС, цитирана от БТА. Западът се опитва да направи хората на глупаци, за да отвлече вниманието от своите действия в Сирия и Ирак, се аргументира тя в ефира на телевизия \"Россия 24\". Захарова отбеляза, че за никого вече не е тайна, че в Сирия се намират американски и британски командоси, които действат в тясна координация с въоръжената опозиция. Всички са наясно и че целта на това присъствие е подялба на интереси, допълни тя. Захарова изрази съжаление, че Лондон не е предоставил на Москва никакви данни във връзка с разследването на отравянето на бившия руски разузнавач, предавал информация на Великобритания, Сергей Скрипал и дъщеря му Юлия. Захарова увери, че в Съветския съюз или в Русия никога не са били правени разработки на химическо вещество под кодово название \"Новичок\". Великобритания нарочно използва това име, за да дискредитира Русия, подчерта тя. Захарова спомена изрично от кои страни може да е дошло използваното при атаката химическо вещество - Великобритания, Словакия, Чехия, Швеция и, под въпрос, Съединените щати. Тези държави от края на 90-те години на миналия век провеждат интензивни изследвания на вещества от проекта \"Новичок\", посочи тя.", "date": "2018.03.17", "title": "Захарова: Със случая Скрипал Западът опитва да отвлече вниманието от случващото се в Сирия и Ирак"}
{"url": "https://www.24chasa.bg/novini/article/6766700", "text": "Заради силния вятър дърво се стовари на една от алеите в столичния парк \"Света Троица\" преди минути, видя читател на \"24 часа\". Заради хубавото слънчево време и там е пълно с деца, които тичат и играят по алеите. По чудо никой не пострада от падналото дърво.", "date": "2018.03.17", "title": "Дърво се стовари в парка \"Света Троица\", по чудо никой не пострада"}
{"url": "https://www.24chasa.bg/novini/article/6766427", "text": "В България има КГБ. Агентите му са дами, при това красиви. А зад абревиатурата КГБ не се крият шпиони, а \"Клубът на готините баби\". Това са Капка Амзина, първата \"Мисис баба\" на България, Ваня Георгиева, \"Мисис баба\" за 2012 г. и Анета Паскалева, \"Мисис баба\" на 2018 г., съобщава  . Обединява ги обаче не само физическата красота. Готините баби се опитват да направят по-приятен животът на едни прекрасни млади хора – помагат на студенти с увреждания. Първа зад каузата застава Ваня. „През 2012 г., когато грабнах короната, реших че ако не се изпълни със съдържание, ще си остане една суета, която събира прах по етажерката. И ми дойде идеята да обединя всички съмишленици и желаещи да творят добро баби в тази фондация – фондация КГБ - \"Клуб на готините баби\", разказва Ваня Георгиева. Самият конкурс \"Мисис баба\" дава една идея по-голяма популярност на всяка една от нас. И ние точно това искаме да направим – да използваме тази подарена ни светска популярност, за да отворим врати, допълва Капка Амзина.", "date": "2018.03.17", "title": "Клубът на готините баби помага на студенти с увреждания"}
{"url": "https://www.24chasa.bg/novini/article/6766429", "text": "Трима цивилни са убити и петима са ранени от терориста самоубиец, взривил се днес с кола бомба в източната част на афганистанската столица, съобщи представител на полицията, предаде Асошиейтед прес, цитирана от БТА. Талибаните поеха отговорност за извършеното нападение, съобщиха ДПА и Франс прес, позовавайки се на афганистанското външно министерство. Ранени са трима цивилни. Говорител на здравното министерство обаче съобщава за трима загинали и четирима ранени. Малка кола, пълна с експлозиви, е направила опит да атакува британската охранителна компания G4S, но се е взривила преди да постигна целта си. Говорителят на талибаните Забибула Муджахид каза, че целта е била конвой от \"чужди обучители\" и заяви, че един автомобил е бил напълно унищожен, а всички пътници в него - убити. Преди няколко дни генерал Джон Никълсън, командващ силите на САЩ и на НАТО в Афганистан, каза пред журналисти, че сега основните усилия на силите под неговото командване трябва да бъдат насочени към защита на столицата Кабул и неговите жители. На 9 март камикадзе се взриви в шиитски квартал на града и уби най-малко девет души. Отговорност за нападението поеха талибаните. По данни на ООН в Афганистан в резултат на конфликта с бунтовниците през 2017 г. са убити или ранени повече от 100 000 цивилни. Близо 2300 от тях са загинали или били ранени в атентати. В края на февруари афганистанският президент Ашраф Гани предложи на талибаните преговори за мир. Те обаче официално отхвърлят възможността за разговори с правителството.", "date": "2018.03.17", "title": "Трима са убити при нападение с кола бомба на талибаните в Кабул"}
{"url": "https://www.24chasa.bg/novini/article/6766431", "text": " и заявиха, че съобщенията за това са неверни, предаде ДПА, цитирана от БТА. \"Операция \"Маслинова клонка\" се води по начин, който не нанася щети на цивилни/невинни и на обкръжаващата ги среда\", заяви армията в Туитър. Болничен източник заяви късно снощи за ДПА, че единствената болница в Африн е била подложена на интензивен турски обстрел, че са загинали са 16 души, а десетки са били ранени. Намиращият се във Великобритания Център за наблюдение на правата на човека съобщи за две убити бременни жени и каза, че жертвите на обстрела на болницата и нейните околности вече са 43 души. Градът е под обсада от понеделник. Турция и съюзените с нея сирийски бунтовници започнаха на 20 януари операция срещу кюрдските Сили за защита на народа, които Анкара смята за терористична организация, свързана със забранена на нейна територия кюрдска бунтовническа организация. В други части на Сирия кюрдските Сили за защита на народа действат като съюзници на САЩ в борбата срещу \"Ислямска държава\".", "date": "2018.03.17", "title": "Турция отрече да е обстрелвала\nболница в сирийския град Африн"}
{"url": "https://www.24chasa.bg/novini/article/6766437", "text": "Посланикът на Великобритания в Русия Лори Бристоу е повикан днес на разговор в руското министерство на външните работи, съобщи ТАСС. Не се посочва каква ще е темата на разговора, но се очаква той да бъде уведомен какви са ответните мерки на Русия на изгонването от Великобритания на 23 руски дипломати във връзка със скандала с отравянето на бившия руски шпионин Сергей Скрипал и дъщеря му, за което Лондон обвини Москва, отбелязват информационните агенции.", "date": "2018.03.17", "title": "Викнаха британския посланик в Москва в руското Външно заради Скрипал"}
{"url": "https://www.24chasa.bg/novini/article/6766444", "text": "Благоевградското село Логодаж живее в страх от глутница кучета. Проблемът е повече от 10 години, съобщава  Кучетата са над 10 и реално имат стопанка. Тя обаче не ги връзва, а ги пуска свободно да се разхождат в селото. Животните нападат и хора, и техните животни. „Преди две седмици купих 10 кокошки, сега имам 5”, заявява потърпевша. „От сърце умолявам кмета да вземе мерки”. Местните подават жалби, правят подписки, постоянно се оплакват на кмета, но решение за момента няма. „Не съм ги вързала, но са в двора, не ги пускам. А хората им хвърлят отрова”, заявява собственичката.", "date": "2018.03.17", "title": "Село Логодаж живее в страх от глутница кучета (Видео)"}
{"url": "https://www.24chasa.bg/novini/article/6766451", "text": "Ердоган може да предизвика война на Балканите, заради вътрешни проблеми в Турция, каза евродепутатът Ангел Джамбазки в студиото на \"Събуди се\" по Нова тв. \"Турският президент се опитва да възстанови под някаква форма едноличната авторитарна власт в Турция. Той ще се опита да предотврати създаването на кюрдска държава. В момента турските войски водят война на сирийска територия. Но там се преплехоха връзките му с американците в региона\", каза Джамбазки по повод думите на Бойко Борисов, че напрежението на Балканите расте. Джамбазк икоментира и случаят \"Скрипал\". Според него така Великобритакия измества проблеми, които има със Северна Ирландия. \"Премиерът на Великобритания постави ултиматум, руснаците поискаха доказателства. Но ултиматум може да постави и областият управител на Пернишко. Когато нещата на Острова не са добри, идва вариантът \"Руска заплаха\", твърди евродепутатът.", "date": "2018.03.17", "title": "Джамбазки: Ердоган може да предизвика война на Балканите"}
{"url": "https://www.24chasa.bg/novini/article/6766458", "text": "Министърът на регионалното развитие и благоустройството Николай Нанков разгледа строителството на български кораб за маркиране на плавателния път в долното течение на река Дунав, съобщиха от пресцентъра на регионалното министерство. Той е на стойност 5,150 млн. лв., изгражда се във Варна и е част от мащабния проект „FAIRway Danube. Подкрепен е от Стратегията на ЕС за Дунавския регион, чийто ротационен председател тази година е България. Заедно с министър Нанков на инспекцията беше изпълнителният директор на Изпълнителната агенция „Проучване и поддържане на река Дунав“ към Министерството на транспорта, информационните технологии и съобщенията инж. Павлин Цонев. Той съобщи, че корабът ще бъде готов през август 2018 г., а името му ще бъде избрано с конкурс. „FAIRway Danube“ цели подобряване на корабоплаването и навигацията по р. Дунав и нейните плавателни притоци. Партньори в проекта са Австрия, Словакия, Унгария, Хърватия, България и Румъния. Страната ни участва чрез Изпълнителна агенция \"Проучване и поддържане на река Дунав“. Средствата са осигурени от Механизма за свързване на Европа. Основната задача на кораба ще е да поставя навигационни знаци за обозначаване на плавателната част на реката. Ще бъдат монтирани и 10 автоматични хидрометрични станции. По същия проект наскоро в Русе беше доставен и нов катер за хидрографски измервания. С него Агенцията ще събира точна информация за промените, настъпващи в критичните участъци. Така ще се оптимизира траекторията на корабоплавателния път и ще се създадат по-добри условия за транспортиране на стоки и пътници. Целият бюджет, предвиден за България в рамките на „FAIRway Danube“ , е 7,8 млн. евро. Във фокуса на Дунавската стратегия са девет проекта на обща стойност 40 млн. евро. Те са в областта на водния транспорт, транспортната инфраструктура, енергетиката, образованието и иновациите. Определени са за стратегически през 2014 г. и в момента са на различен етап на изпълнение, като България е партньор по 8 от тях. Важни за подобряване свързаността и икономиките на дунавските държави са и проектите „Danube STREAM“, „Дунавски пристанищни мрежи – Дафне“, „Данте“. Проектите са възможност за създаване на трайни партньорства между дунавските държави. През 2018 г. България е ротационен председател на Дунавската стратегия, на която МРРБ е национален координатор. Целта на стратегията е страни с различно ниво на социално-икономическо развитие да работят в сътрудничество и партньорство за решаването на общи за региона проблеми. Стратегията обединява 14 държави, разположени по течението на река Дунав, в които живеят над 112 милиона души, или една пета от населението на ЕС. Девет от тях са членки на Европейския съюз – Австрия, Германия, Чехия, Словакия, Словения, Унгария, Хърватия, България и Румъния, а останалите пет – Сърбия, Босна и Херцеговина, Черна гора, Република Молдова и Украйна, се намират в Дунавския басейн. Дунавската стратегията се основава на четири приоритета, наречени стълбове – свързаност, околна среда, изграждане на просперитет и устойчивост на региона. Те от своя страна съдържат 11 области на сътрудничество: „Мобилност и интермодалност“, „Устойчива енергия“, „Култура и туризъм“ в рамките на първия стълб, „Качество на водите“, „Управление на рискове“, „Биоразнообразие, ландшафти“, „Качество на въздуха и почвите“ във втория стълб, „Общество на знанието“, „Хора и умения“ и „Конкурентоспособност“ в третия и „Институционален капацитет и сътрудничество“ и „Сигурност“ в четвъртия. Всяка от областите има по две държави-координатори. България си партнира в приоритетната област 3 „Култура и туризъм“ с Румъния и по приоритетна област 11 „Сигурност“ с Германия. Водещо събитие по време на българското председателство ще е Седмият годишен форум на Дунавската стратегия, който ще се проведе на 18 и 19 октомври в София в сътрудничество с Европейската комисия. Той е посветен на туризма като генератор на икономически растеж. Очаква се широко да се дискутират възможностите за привличане на публични и частни инвестиции, както и използването на финансови инструменти.", "date": "2018.03.17", "title": "Нанков разгледа строежа на кораб за маркиране на Дунав"}
{"url": "https://www.24chasa.bg/novini/article/6766240", "text": "За 16-и път в. \"24 часа\" ще раздаде годишните награди \"Достойните българи\". Церемонията ще се състои на 19 март във Военния клуб в София. В продължение на седмица ще ви представяме номинираните. Партньор в проекта ни е БНТ. Мария Савкова от Би Ти Ви разказа вдъхновяващата история на децата от 125-о училищe.  Съученици и учители на 12-годишния Любчо от София, който страда от церебрална парализа, сбъднаха мечтата му да учи заедно с другарчетата си. Те събраха средства за акумулаторна количка от парите за букети в първия учебен ден. ", "date": "2018.03.17", "title": "Достойните българи 2017 г.: Съученици и учители на 12-годишния Любчо от София (Видео)"}
{"url": "https://www.24chasa.bg/novini/article/6766481", "text": "Руското външно министерство обяви за персона нон грата 23 британски дипломати, съобщи ТАСС, цитирайки министерството, предаде БТА. 23-имата трябва да напуснат Русия до една седмица, предаде Ройтерс. Русия отмени и разрешението за откриване и функциониране на генерално консулство на Великобритания в Санкт Петербург. Русия си запазва правото да вземе и други ответни мерки срещу Лондон, се казва още в съобщение на министерството. Изгонването на британските дипломати е в отговор на решението на британския премиер Тереза Мей да експулсира от Обединеното кралство 23 руски дипломати във връзка със отравянето в Англия на бивш руски шпионин и дъщеря му. Лондон обвини Москва, че стои зад покушението срещу Сергей Скрипал и Юлия Скрипал, извършено с бойно отровно вещество, създадено в бившия Съветски съюз. Москва категорично отрече да има нещо общо.                                                                                                                                                                                                                                                   ", "date": "2018.03.17", "title": "Ответен удар: Русия обяви 23-ма британски дипломати за персона нон грата (Обновена)"}
{"url": "https://www.24chasa.bg/novini/article/6766487", "text": "Писателката Людмила Филипова разказа по Би Ти Ви за трагична случка, разиграла се до нея при завръщането й от Антарктида. Филипова се качва в лодка, която трябва да я откара до кораба. Вълните бяха толкова сериозни, че бяхме до шия във водата, разказва тя. Стигнали до испанския кораб и се качили се по въжена стълба. За пръв път горе не ги чакал никой, а на палубата имало суматоха. Член на екипажа й казал: липсва човек от кораба. Обикаляли хора с фенерчета да го търсят. Станало ясно, че това е капитан Хавиер Салазар, който е паднал от борда в ледените води. Започнало издирване във водата, но в крайна сметка спасителната операция била неуспешна. Не го познавах, но преживях трагедията заедно с екипажа, разказа Людмила Филипова.", "date": "2018.03.17", "title": "Людмила Филипова разказа за трагедия с испанец, разиграла се до нея на Антарктида"}
{"url": "https://www.24chasa.bg/novini/article/6766492", "text": "\"Беше ми обидно, че наричат Вежди мултак заради някакви грамоти, които си раздават на купон. С Илия Палвов бяха приятели. Идвал е у нас, ядеше салам, сирене и хляб вечер. Много премиери и министри са били на гости у нас\", казва жената до председателя на комисията по култура в парламента д-р Снежа Бахарова в интервю за \"Събуди се\" по Нова тв. \"Отказа се от поста в деня преди да обявят правителството. Беше му криво в началото. Но после се успокои. Влезе в ателието, нмаправи страхотна изложба\", разказа д-р Бахарова. След химиотерапията в чужбина Вежди започнал повече да я слуша. Отказал пурите, пеенето и пиенето. Сипвал си в чаша 20 гр водка и 100 гр вода. \"Запознахме се на купон на Борислав Дионисиев, когато ставаше на 50 г. Бях сама, хубава жена, млада. Покани ме на обяд. Не съм го приемала сериозно в началото\", разказа д-р Бахарова.", "date": "2018.03.17", "title": "Жената до Вежди: Илия Павлов му беше приятел. Ядеше хляб, салам и сирене у нас"}
{"url": "https://www.24chasa.bg/novini/article/6766499", "text": " Докато той е жив, те двамата дават съгласието си за започване на ин витро процедура. Внезапната смърт на потенциалния баща променя всичко, защото здравна наредба не позволява ембрионите да бъдат използвани при кончината на единия от партньорите. Към днешна дата Ася очаква отговор от Министерството на здравеопазването, където беше сформирана работна група по нейния казус. Ася има шест живи ембриона, които могат да се съхраняват най-много пет години, съобщава  Омбудсманът Мая Манолова също се застъпва за нея и препоръчва на здравното министерство да се промени Наредба 28. Зная, че ако имам дете, мога да го отгледам сама с помощта на моите близки, то ще живее в любов. Засега се боря да имам дете от моя съпруг и нямам резервен вариант”, каза в предаването „Тази събота” Ася Йорданова. От медицинска гледна точка няма да има проблем Йорданова да роди дете от починалия си съпруг, но съгласно наредбата това е забранено, защото влиза в колизия с други закони, обяви д-р Георги Николов, председател на Асоциация по регенеративна медицина и съавтор на Наредба 28. Той напомни, че има предложения за промени в наредбата, но заради честата смяна на здравни министри всичко започва отначало и никой от тях не стига до промените в Наредба 28. Ако медицински център прескочи наредбата, ще бъде глобен от 25 хил. до 50 хил. лв. Когато беше зам.-министър на здравеопазването д-р Мирослав Ненков се застъпи за нейното право да има дете от починалия си съпруг. Чисто в човешки план продължавам да застъпвам това виждане, казва към днешна дата д-р Ненков.", "date": "2018.03.17", "title": "Ася още чака отговор от министерство може ли да роди дете от починалия си съпруг"}
{"url": "https://www.24chasa.bg/novini/article/6766501", "text": "Китай успешно изведе в орбита свой спътник за дистанционно сондиране на Земята, предаде ТАСС, цитирана от БТА. Стартът е бил даден в 09:15 часа българско време от космодрума Цзюцюан в северозападната провинция Гансу. Космическият апарат е бил изведен в орбита с помощта на ракетата-носител \"Чанчжън-2D\". Той ще бъде използван за осъществяване на изследвания на наземни ресурси. Състоялото се изстрелване е 268-мо поред с ракета-носител от серията \"Чанчжън\" (Великият поход).", "date": "2018.03.17", "title": "Китай изведе в орбита спътник за дистанционно сондиране на Земята"}
{"url": "https://www.24chasa.bg/novini/article/6766506", "text": "Президентът Радев е едно изключение, : трениран е за летец на изтребители и човек трябва да е наясно с какъв невероятен индивид си има работа – той го показа с едно движение онзи ден. По този начин Жорж Ганчев коментира в студиото на „Тази събота” по  коремното възлизане на лост, което държавният глава небрежно направи в костюм преди дни при посещение на военна база. „Той е един щастлив човек, тъй като има кауза”, категоричен беше бившият лидер на Българския бизнес блок и бивш кандидат за президентския пост. Според него отправеното послание е: „Здрав съм, желая да работя, имам енергия и не можете да се конкурирате с мен”. Ганчев смята, че това е насочено към тези, които хулят президента: „Омерзението на имиджа на президента, избран от цял народ, е една много позорна стъпка към дезорганизация на нашия народ, вместо към обединение”. Жорж Ганчев призна, че харесва и Бойко Борисов: „Той е полезен, дава добър пример за мъжкарство, макар че е самовлюбен до такава степен, че сам се ревнува”. Той призова премиера да стои повече у нас и да се занимава с българските проблеми, а не „да хвърчи по Балканите и в селото Брюксел”.", "date": "2018.03.17", "title": "Жорж Ганчев: Президентът Радев е мъжко момче, Борисов е полезен"}
{"url": "https://www.24chasa.bg/novini/article/6766254", "text": "За 16-и път в. \"24 часа\" ще раздаде годишните награди \"Достойните българи\". Церемонията ще се състои на 19 март във Военния клуб в София. В продължение на седмица ще ви представяме номинираните. Партньор в проекта ни е БНТ. Старши комисар Димитър Машов, директор на областната дирекция на МВР – Велико Търново, който от 2 г. провежда активна кампания срещу телефонните измами с брошури, обяви и разговори с възрастните хора дори в най-малките села.", "date": "2018.03.17", "title": "Достойните българи 2017 г.: Старши комисар Димитър Машов (Видео)"}
{"url": "https://www.24chasa.bg/novini/article/6766512", "text": "Не са подходящи условията за туризъм във високите части на планините, заради вятъра. Това съобщиха за „Фокус“ от пресцентъра на ПСС. Вятърът преминава от умерен до силен и бурен. Съоръженията не работят на Витоша, при Банско на връх Тодорока. В ниските части на планините времето е подходящо за туризъм. Снежната покривка се топи, но на места има заледени участъци и туристите трябва да внимават. Очаква се през следващите дни времето да се развали. От ПСС съветват туристите да се запознават предварително с метеорологичната обстановка. Няма регистрирани инциденти пред изминалото денонощие. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470", "date": "2018.03.17", "title": "Условията за туризъм в планината не са подходящи заради бурния вятър"}
{"url": "https://www.24chasa.bg/novini/article/6766107", "text": "Ревнив любовник уби българка и двете ѝ деца в Канада в сряда сутринта. Телата на 39-годишната Красимира Пейчиновски, 15-годишния Рой и Веналия, на 13 години, бяха открити в дома им в град Eйджакс, провинция Онтарио, след сигнал на съседка, съобщи в. “Торонто сън”. При пристигането си полицаите само констатирали смъртта на Красимира и сина ѝ Рой. Дъщеря ѝ била транспортирана в болница, където умряла от раните си. Обвинен за трите убийства е 29-годишният Кори Фен, който ѝ бил гадже, но не е баща на децата ѝ. В последните две години Красимира имала връзка със значително по-младия от нея мъж. Той бе арестуван в сряда вечерта в дом в южната част на близкия град Ошава, след като полицията откри черния му пикап, изоставен на 10-ина минути от мястото на кървавото престъпление. Зверството било извършено в 12 часа на обяд, когато Красимира тръгнала на работа. Кори Фен бил дран с нокти по цялото лице, разказа приятелката ѝ Ваня Димова пред местни медии. Колежка на Краси позвънила в дома ѝ да я вика за работа. Фен се показал на вратата с окървавена физиономия и обяснил, че не може да я пусне в жилището. Димова разказа, че на адреса пристигнали две линейки през два часа. “Ако втората беше повикана по-рано от полицията, Веналия можеше да бъде спасена. Тя е била още жива и откарана в болница, където е починала от раните си”, смята приятелката. Третото дете на Красимира - дъщеря на 16 години, била на шофьорски курс по време на инцидента и затова се спасила. Полицията съобщи, че сега тя е при баща си. Още не са известни резултатите от аутопсията, но според полицията С татуировка “Превърни раните в мъдрост”, посинено око, драскотини и кръв по лицето в четвъртък убиецът застана пред съда, за да чуе обвиненията срещу себе си. Фен има предишна присъда за нападение над полицай през 2009 г. и за измами на стойност $ 5000 през 2011 г. И в двата случая получава присъда по 12 месеца пробация. Във фейсбук страницата му има информация, че той работи за училище в Торонто, но това не е потвърдено. Приятелка на Красимира споделя, че заподозреният Кори Фен бил стигал до вманиачаване и я ревнувал много. “Тя рядко запознаваше приятелите си с него. Той беше обсебен от нея. Всякак се опитваше да се отърве от него, но той беше лудо влюбен. Надявам се тя и децата ѝ да са на по-добро място”, каза Ваня Димова. “Тя винаги беше там за децата си - като майка, като приятел. Невероятен и слънчев човек”, добави приятелката. Съседи разказват, че Фен ходил всеки ден на фитнес и може да е вземал стероиди и други стимулиращи субстанции. Бившият приятел на Красимира - Райън Фърз, също потвърди пред “Торонто сън”, че Фен е ужасно ревнив: “Той ме заплаши преди няколко години, когато останахме приятели с нея. Връзката ни продължи 4 години, а двамата са заедно от 2016 г.”, каза бившето гадже. “Тя не беше в здравословна връзка с него. Идваше във фитнеса, където и аз тренирам. Тя се опитваше да го напусне, защото добави Фърз. За последно Райън вижда Красимира на Деня на влюбените. “Никога не я чухме да поиши тон. Никога с никого не се е карала. Беше просто един прекрасен човек”, разказва приятелката Ваня. Тя не може да си обясни как се е стигнало до тройното убийство. “Това Не мога да си го обясня... тя никога не е била човек, който да влезе в конфликт с друг човек.” Дъщерята на съседа Пат Джордан била приятелка с убитата Веналия. Когато вижда полицията, той пресича ограничителните ленти, защото дъщеря му трябвало да бъде на гости точно в дома на Пейчиновски. “Почти бях арестуван, защото преминах лентите - мислех, че моята дъщеря е в тази къща. В последния момент тя си променила решението и отишла в друга къща - иначе кой знае какво щеше да се случи”, казва той пред Си Би Си. 13-годишната Веналия Пейчиновски имала много приятели, а майката Красимира била козметичка в спа център и много уважавана от колегите си. 15-годишният Рой Пейчиновски бил звезда на хокейния отбор Don Mills Flyers и учел в частното училище Crestwood School, където също играел хокей. “Аз съм в шок и не мога да повярвам. Той Играеше вратар през последните 5 години. Винаги е имал добра връзка с баща си. Подкрепяха се постоянно, обожават се. Трудно беше за него да приеме, че майка му и баща му са разделени”, каза треньорът му Петър Маккинис. Училището на децата ще плати погребението на тримата. РАДКО ПАУНОВ От прочулия се с масови убийства пловдивски квартал “Кючук Париж” се оказа 39-годишната Красимира Пейчиновски, която бе умъртвена в дома си в Канада заедно с две от децата си. “Оле, боже! Толкова добро момиче! Как е възможно?”, не може да повярва съседката ѝ Петкана Георгиева. Тя разказа пред “24 часа”, че Краси редовно си идвала в Пловдив и често вземала майка си Иванка да ѝ гостува отвъд океана. “Милата Ваня! Как ще го преживее”, тревожеше се комшийката. Жилището на Красимира е на първия етаж в панелен блок. От него се показа сестра ѝ Анжела, но запази пълно самообладание, отказа да говори и се заключи. Убитата българка в Онтарио имала и брат. Баща им починал. Майка ѝ продължавала да работи, продавала закуски в квартала. “Краси замина много рано за Канада. Тогава всеки гледаше да иде навън да работи. Там се намериха с мъжа ѝ Васил Пейчиновски, който е македонец, родиха три деца и се разделиха”, припомни съседката Петкана. Възрастната жена не е на себе си от случилото се. “Дори и в най-уредените държави няма гаранция, че няма да те убият по най-зверски начин”, коментира възрастната жена. Красимира стегнала куфарите за Канада през 1997 г. Била едва 19-годишна. Преди това ходела на джаз балет в Пловдив, разказа Ваня Димова, нейна приятелка. По думите ѝ правела и на мравката път. С македонеца Васил се оженили набързо и създали добро семейство, но се разделили. Краси била грижовна майка. В Торонто изкарала курсове за козметичка и работела по специалността си. Хора от “Кючук Париж” коментират, че в последните години кварталът се е прочул с нещастия и семейни убийства. И смятат, че кметът на район “Южен” Борислав Инчев трябва да направи курбан, за да спрат тези трагедии с млади хора.", "date": "2018.03.17", "title": "Ревнив любовник уби българка и двете й деца в Канада. Близките й в родния Пловдив са в шок (Обзор)"}
{"url": "https://www.24chasa.bg/novini/article/6766016", "text": "16-та година поред вестник \"24 часа\" награждава достойни българи, които спасяват бедстващи и подпомагат без корист на бедни, болни и самотни, спасяват от вода и огън, щедро даряват, градят безвъзмездно, проявяват храброст, отстояват справедливи каузи. Над 400 спасени човешки живота, 570 наградени и над 500 подпомогнати.  За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март (в понеделник) във Военния клуб в София. В продължение на седмица ви представяме номинираните. През уикенда ще публикуваме още видеа с номинираните. ", "date": "2018.03.17", "title": "Достойните българи: Над 400 спасени живота, 570 наградени и над 500 подпомогнати. Вижте номинираните за 2017-а  (Видео)"}
{"url": "https://www.24chasa.bg/novini/article/6765708", "text": "Групата на Европейските консерватори и реформисти публикува Декларация относно бъдещето на Европейския съюз. В декларацията политическата група излага възгледите си относно спешните промени и реформи, които трябва да предриеме ЕС, за да гарантира бъдещето си. Консерваторите обръщат голямо внимание на редица проблеми, като: прекалената централизация, фактът, че ЕС е твърде откъснат от обикновените граждани, стремежът към \"все по-тесен съюз\", който вече не е израз на надежда за европейските граждани и др. Повече относно Декларацията на Европейските Консерватори и Реформисти четете в днешния брой (17 март 2018 г. - събота) на в-к \"24часа\" и в-к \"България Днес\". * ", "date": "2018.03.17", "title": "Европейските Консерватори* с Декларация относно бъдещето на Европейския съюз"}
{"url": "https://www.24chasa.bg/novini/article/6765831", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представихме номинираните. Емилиян Кадийски от Враца е инициаторът за създаването на “Враца - софтуер общество” и в началото заедно със свои съмишленици, между които Тонко Влахов и Тихомир Кръстев, започват да водят безплатни курсове по информационни технологии в няколко училища. Заради големия интерес по-късно правят и курсове за възрастни в Дома на техниката във Враца. Води ги желанието да помогнат на хората от града да разширят знанията и възможностите си.   За няколко години обучават стотици, много от които успяват да се реализират по-успешно с новата си квалификация. Някои от тях остават да работят във Враца. Кандидатстват с проект за създаване на IT център и IT общност във Враца и печелят измежду 212 предложения от над 30 населени места. Идеята им е чрез безплатни курсове по информационни технологии да обучат и подготвят за работа млади хора, които се включват на пазара на труда, както и по-възрастни, които са безработни или искат да се преквалифицират. След успешно приключване на 9-месечния курс завършилите отиват на стаж в IT компания, а след това много от тях са назначени във фирма, основана от Емилиян Кадийски и Теодор Костадинов, която работи по външни проекти - предлагат ги други компании, които имат излишък от задачи. Така новите програмисти се включват в най-бързо развиващата се индустрия в страната, без да напускат Враца. Реставрацията на този храм заема важно, бих казала, съдбовно място в професионалната ми кариера. Смятам храма за най-красивата църква не само в Истанбул, но и в света. Тя няма аналог, тъй като железните църкви в света са били само две, но днес е запазена само българската. Тази е трикуполна (трикорабна) и с кръстообразна форма, за чудо и приказ са орнаментите, с които е украсена отвън. Олтарът е обърнат към залива Златния рог, камбанарията е висока около 40 метра.   Когато за пръв път стъпих на обекта в качеството на главен архитект, църквата беше почти пред рухване. И първото, което си помислих тогава, бе, че ако е устояла, то e благодарение на вярата, която съхранява този знаков за православните българи храм.” Ремонтът на “Свети Стефан” започва през 2011 г. и продължава 7 години. И през всички тези години реставраторските работи ръководи арх. Булунмаз. Желязната църква “Свети Стефан”, която сега блести в цялото си великолепие в квартала “Фенер” край Златния рог в Истанбул, беше открита и преосветена на 7 януари тази година. На тържеството присъстваха българският премиер Бойко Борисов, патриарх Неофит, президентът на Турция Реджеп Ердоган, дойдоха над 1000 гости. Фикрие Булунмаз е завършила Техническия университет в Истанбул. Преди да започне работа по реставрацията на “Свети Стефан”, е участвала в реставрацията на знакови религиозни храмове на Истанбул - “Света София”, една гръцка православна църква и известния музей на дервишите “Мевлихане”.   Всяко българско сърце трепва при вида на реставрирания храм, защото години наред той беше заплашен буквално от срутване. “Когато свалихме облицовката, видяхме, че всички колони са изгнили, носещата конструкция е пред рухване”, разказва арх. Булунмаз. Подменени са 39 колони, изцяло е сменена носещата конструкция, извършени са реконструкция, обзавеждане. Замърсените и повредени части една по една се сваляли, почиствали се със специални химикали и отново се монтирали според оригиналите. А липсващите орнаменти са подновени с точни копия. “Първоначалната идея била да се подмени само външната облицовка, да се боядиса и да се запълнят пукнатините по фасадата. Когато обаче се вижда колко сериозни са щетите по църквата, нанесени от времето, следва промяна в плановете, търси се допълнително одобрение от съответните институции като за паметник на културата и едва тогава реставрацията продължава. Така с новия проект се сменят носещите колони, добавени са антиземетръсни греди, вътрешността се реконструира основно. Затова арх. Булунмаз сега е спокойна, че църквата ще удържи още 150 г. след този ремонт. В реставрацията на Желязната църква са вложени близо 16 млн. турски лири (около 3,5 млн. евро), от които България е дала над 250 хил. евро. Останалите средства са от Истанбулската голяма община, общината Фатих и областната администрация на Истанбул. Красимир Христов е човекът, заел се да ремонтира безвъзмездно общинското жилище, предоставено на незрящото семейство Нурел и Феим и техния малък син Денис. Христов е управител на фирма от строителния бранш и е инициирал помощта за младото семейство. В момента върви ремонтът на апартамента им в Благоевград, така че да бъде удобен за живеене, след като е оставен от предишните наематели в окаяно състояние. Той е един от многото добри хора, които помагат на Нурел и Феим да отглеждат 6-месечното си дете.   Нурел и Феим никога не са виждали света около себе си. Живеят в пълен мрак. Тя е на 29 г., а той е с 4 г. по-малък. И двамата са незрящи, въпреки че името Нурел означава светлина. От 3 г. пък са семейство, а от 15 август м.г. - Голяма Богородица, имат и син. Малкият Денис проплака в ръцете на директора на болницата в Благоевград д-р Огнян Митев. Младото семейство живее в студентските общежития в Благоевград. Тя е от Разградско, а той - от Варненско. Съдбата ги събира в ЮЗУ “Н. Рилски”, където и двамата учат. Нурел вече е завършила лингвистика с английски и руски и магистратура журналистика. Феим пък е в четвърти курс право. Двамата се запознават в училището за незрящи във Варна, където учат до VII клас заедно. Нурел е с глаукома и пълна слепота. Феим трудно различава дори силуети и също живее в мрак. Моше Алони от Израел е човекът, който номинира Българската православна църква за Нобелова награда за мир. Идеята му дошла от Нобеловата награда, която получила Дания за спасяването на 400 евреи по времето на холокоста, които прехвърлили в Швеция срещу заплащане. Тогава адвокат Алони си задал въпроса защо българите да не получат Нобелова награда за мир, след като БПЦ е спасила 48 хиляди души.   “Аз съм роден в София и съм жив, както и моето семейство, заради героизма на Българската православна църква и другите смели български граждани, които ни спасиха от изпращане в нацистките лагери на смъртта през Втората световна война. През последните 50 години съм се посветил на засилване на приятелските отношения между България и Израел. И използвам всяка възможност, за да разгласявам историята за спасяването на българските евреи”, обясни пред “24 часа” в началото на 2017 г. адвокат Алони защо прави номинацията.", "date": "2018.03.17", "title": "За 16-и път \"Достойните българи\"! Вижте номинираните - част IV"}
{"url": "https://www.24chasa.bg/novini/article/6766402", "text": "Едва около 10 процента от българите спортуват активно поне два часа в седмицата. Това показват данни на Евростат за нагласата на европейците към спортни занимания през миналата година. Средният показател за Европейския съюз е около 40 процента активно спортуващи. По този показател зад нас са единствено румънците, където едва около 7 процента се занимават активно със спорт, при показател за Дания например - 80 процента. Проучването отчита също, че местните власти могат да направят повече за насърчаване на физическата активност на гражданите в ЕС.", "date": "2018.03.17", "title": "Евростат: Едва един от 10 българи спортува"}
{"url": "https://www.24chasa.bg/novini/article/6766405", "text": "Китайският президент Си Цзинпин афишира могъществото си, след като парламентът го преизбра единодушно за втори петгодишен мандат и избра негов близък съюзник за вицепрезидент, предаде Франс прес, цитирана от БТА. С вдигната ръка 64-годишният Си се закле да спазва конституцията на безпрецедентна церемония в Големия народен дворец в Пекин. Заклевам се да работя за изграждането на велика социалистическа модерна страна, заяви той пред депутатите, положил лявата си ръка върху конституцията, която преди по-малко от седмица беше променена, за да даде на президента право на неограничен брой мандати. Нито един от 2970-те депутати не гласува \"против\" или \"въздържал се\". Действащият президент, който беше единственият кандидат, подобри резултата от първото си избиране през 2013 г., когато един депутат гласува против и трима се въздържаха (сиреч одобрение от \"едва 99,88 процента\"), отбелязва АФП. Новият вицепрезидент, 69-годишният Ван Цишан, се представи малко по-зле - с един глас \"против\". Той си спечели някои врагове, когато бе начело на службата за борба с корупцията. Освен с чисто почетните функции на вицепрезидент, Ван, който е добър англофон, може би ще бъде натоварен с трудните отношения с Америка на Доналд Тръмп. \"Отличен икономист, той ще сформира отбор-мечта с изгряващата звезда на Комунистическата партия, вицепремиера Ван Ян, за справяне със зараждащата се гигантска буря около митата, които заплашва да наложи американският президент\", твърди експертът Кери Браун от лондонския Кингс Колидж.", "date": "2018.03.17", "title": "Си Цзинпин: Ще работя за велик социалистически модерен Китай"}
{"url": "https://www.24chasa.bg/novini/article/6766417", "text": "От днес се ограничава достъпът на автомобили в парк „Княз-Борисова градина“. Това съобщиха от пресцентъра на Столична община, цитирани от \"Фокус\". Поставените бариери на входовете откъм ул. „Незабравка“ (до зала „София“) и откъм бул. „Драган Цанков“ (до „Спортна София“) вече няма да пропускат автомобили, с изключение на такива със специален режим като линейки, пожарна, полиция. Съгласно Наредбата за изграждане, поддържане и опазване на зелената система на Столична община, в обществените зелени площи се забранява преминаването и паркирането на МПС, с изключение на такива със специален режим. В парка ще се допускат за кратковременен престой автомобили с пропуск, издаден от Дирекция „Зелена система“ на Столична община, с цел обслужване на обекти и извършване на поддръжката на парка. В събота и неделя ще се разрешава паркиране по бул. „Драган Цанков“ в крайна дясна лента в участъка от парк-хотел „Москва“ до кръговото кръстовище на телевизионна кула.", "date": "2018.03.17", "title": "От днес се ограничава достъпът на автомобили в Борисовата градина"}
{"url": "https://www.24chasa.bg/novini/article/6766420", "text": "Министърът на правосъдието на САЩ (главният прокурор) Джеф Сешънс уволни вчера заместник-директора на ФБР в оставка Андрю Маккейб, честа мишена за гнева на президента Тръмп през последната година, само два дни преди пенсионирането му, предадоха Асошиейтед прес и Ройтерс, цитирани от БТА. Сешънс заяви, че е взел решението, влизащо в сила незабавно, по препоръка на дисциплинарния орган на Бюрото (отдела за професионална отговорност) и въз основа на доклад на главния инспектор, според който Маккейб е разрешил изтичането на информация на медиите и не е бил откровен, дори под клетва, пред контролния орган относно разследването за имейлите на Хилари Клинтън. ФБР очаква всеки служител да отговаря на най-високи стандарти за честност и почтеност, заяви Сешънс. Уволнението всъщност е формално - Маккейб, който е служил над 20 години във ФБР, бе в отпуск от януари, когато доброволно подаде оставка след месеци натиск от президента Тръмп и други републиканци. Но то става само два дни преди 50-ия му рожден ден, когато щеше да добие право да излезе в пенсия с пълен размер. Сега това е под въпрос. Уволнението вероятно ще повдигне въпроси дали Маккейб е наказан прекалено сурово поради политически натиск от президента Тръмп, който яростно го критикуваше в Туитър и призоваваше за оставката му, отбелязва Ройтерс. Аз съм нарочен и третиран по този начин заради ролята, която играех, действията които предприех, и събитията, на които станах свидетел след уволнението на Джеймс Коми (бившия директор на ФБР), заяви Маккейб веднага след съобщението на министъра за уволнението му. Това посегателство срещу моя авторитет е част от по-голямото усилие да се опетни ФБР и изобщо професионалистите от правоприлагащите органи. Това е част от продължаващата до ден днешен война на администрацията срещу ФБР и срещу разследването на специалния прокурор, добави той, имайки предвид разследването на Робърт Мълър за потенциална координация между Русия и предизборната кампания на Тръмп. Президентът многократно го критикуваше през последната година като емблематичен за ръководството на ФБР, което според Тръмп е партийно предубедено спрямо администрацията му. Маккейб бе и.д. директгор на ФБР след уволнението на Коми през май. В края на януари той доброволно подаде оставка, при условие, че остане служител на ФБР до средата на март. Той трябваше да се пенсионира утре. Препоръката за уволнението му бе поставила министерството на правосъдието в неловка позиция - Сешънс, чиято собствена позиция месеци наред изглеждаше разклатена, подложен на яростни критики от Тръмп заради неохотата да уволни Маккейб, рискуваше да разгневи Белия дом, ако не го направи. От друга страна, решението да го уволни само два дни преди излизането му в пенсия крие риск да разгневи редовите му поддръжници сред служителите на ФБР. Според Маккейб разследването на главния инспектор било ускорено, след като заявил пред разследващите в Конгреса, че може да потвърди версията на директор Коми, уволнен миналия май, за разговорите му с Тръмп. Маккейб се оказа замесен в междупартийните вражди през 2016 г., когато се разкри, че съпругата му по време на неуспешно кандидатиране за Сената на Вирджиния е получила дарения от екипа на тогавашния губернатор на щата Тери Макалиф, близък съюзник на Клинтън. Президентът на САЩ Доналд Тръмп приветства уволнението на бившия заместник-директор на ФБР Андрю Маккейб, наричайки случилото се „велик ден за демокрацията“, пише The Hill. „Уволнението на Андрю Маккейб е велик ден за здраво работещите мъже и жени във ФБР“, заяви Тръмп. „Прегрешилият Джеймс Коми бе негов бос и Маккейб си бе направо момче за всичко. Той знаеше всичко за лъжите и корупцията по високите етажи на Бюрото“, допълни той.", "date": "2018.03.17", "title": "Уволниха зам.-шеф на ФБР, Тръмп: Велик ден за демокрацията"}
{"url": "https://www.24chasa.bg/novini/article/6766023", "text": "Десет ученически отбора ще се надпреварват кой най-бързо и вярно ще подреди върху специално табло знамената на страните, които досега са били председатели на Съвета на Европейския съюз. Състезанието ще се проведе на градския стадион в Котел на 1 юни - Деня на детето. Знамената са на държавите, които са председателствали Съвета на ЕС от 2007 до 2018 г., като периодът завършва с Австрия, която поема щафетата от България. Отборите ще бъдат от 8 състезатели. Всеки участник трябва да открие в кошчетата край себе си флаговете на съответното трио от държави за всяко 18-месечие и да ги закачи на таблото. Когато тимът е готов, предава щафетата на следващия отбор с флагче на Европейския съюз. Проектът е одобрен за финансиране от Националното сдружение на общините в Република България по грантовата схема “Подкрепа на инициативи на общините, свързани с регионалното измерение на Българското председателство на Съвета на ЕС 2018”. Той е на стойност 2960 лева. “Нарекохме проекта си за тази игра “Европейска щафета”. Основната цел е да повиши информираността на жителите от община Котел за Европейския съюз и за Българското председателство на неговия Съвет. Решихме да представим темата под формата на игра с участието на най-дейните наши жители - учениците”, разкри пред “24 часа” Дорина Митева, директор на дирекция “Програми, проекти, обществени поръчки и информационни системи” в община Котел. Основен партньор по проекта е СУ “Георги Ст. Раковски” от общинския център. То е средищно училище, което си партнира с всички останали от общината - общо 9 основни школа̀. Всичките десет училища ще участват със свои отбори в щафетата. За победителите са предвидени награди - игри и спортни пособия. В Котел се надяват, че проектът ще постигне целите си, тъй като по един емоционален начин обхваща много хора, а не само 100 деца и 20 учители, които ще бъдат пряко заети с подготовката и провеждането на състезанието. Целевата група включва поне още 1000 души - родители, общински служители, представители на бизнеса, които по един или друг начин ще бъдат съпричастни с провеждането на състезанието. Учениците от основните училища ще бъдат запознати с темата за европейските институции в различни извънкласни дейности. Тези, които проявят най-голям интерес и познания, ще станат и част от училищните си отбори за спортното състезание. Ще бъде организирана и кръгла маса за учителите, които ще подготвят състезателите. Специалисти от община Котел ще изготвят и разпространят сред участниците и публиката брошури за ролята и отговорностите на Българското председателство на Съвета на ЕС, за ползите от членството на България в ЕС, за историята на ЕС.", "date": "2018.03.17", "title": "Детско състезание в Котел  популяризира  председателството на Съвета на ЕС"}
{"url": "https://www.24chasa.bg/novini/article/6766424", "text": "Днес в Русия е ден на мълчание, както наричат там деня за размисъл преди избори, съобщава   В утрешния президентски вот в страната право на глас ще имат над 100 милиона руски граждани, които ще гласуват на територия, която се простира в 11 часови пояса. Осем са кандидатите за президентския пост в страната. Ако спечели, това ще е четвъртият мандат на 65-годишния Владимир Путин. Наблюдателите наричат утрешния вот „избори без интрига”. Сондажите сочат убедителна преднина за Путин. Възможно е той дори да надскочи процентите, с които спечели през 2012 година, когато победи със 63 на сто от гласовете. Според последните проучвания подкрепата за сегашния президент е 69%. Следван е от кандидата на Комунистическата партия Павел Грудинин, който обаче събира гласовете на едва 7 на сто от избирателите. Владимир Жириновски и Ксения Собчак- също претенденти за президентския пост, вероятно ще получат съответно 5 и 2 процента подкрепа. Алексей Навални, който остана извън изборната надпревара, призова за бойкот на изборите, който да делигитимира вота, докато Кремъл се бори за висока избирателна активност. Изборите в Русия ще се случат в особен момент на силно обтегнати отношения със Западния свят, след обвиненията, че Москва стои зад атаката срещу бившия шпионин Сергей Скрипал и неговата дъщеря. Кремъл отрича вина и защитниците на властта коментират, че най-малко Путин има интерес от такъв скандал в навечерието на вота. Според опонентите му обаче, всичко, което властта в Русия прави през последните месеци има само една цел- мобилизация на гласовете в полза на сегашния президент. Дни преди изборите Владимир Путин представи нови руски високотехнологични оръжия и дори обяви безпилотна мисия до Марс през 2019 година.", "date": "2018.03.17", "title": "Днес е ден на мълчание преди президентските избори в Русия (Видео)"}
{"url": "https://www.24chasa.bg/novini/article/6766520", "text": "Гръцката брегова охрана съобщи днес, че край гръцки остров в Егейско море са открити телата на 14 души след потъване на лодка, която се предполага, че е транспортирала нелегални мигранти, предаде Асошиейтед прес. В района продължава издирването на други жертви или оцелели. Първоначално край остров Агатониси южно от Самос бяха открити телата на четири деца, един мъж и една жена, съобщи бреговата охрана. Други осем тела са намерени малко по-късно югоизточно от Агатониси. Засега не е съобщено дали става дума за деца или възрастни. Други две жени и един мъж са успели да стигнат до брега и да съобщят за катастрофата. Те казали, че плавали с дървена лодка с около 21 души на борда. Засега не се знае причината за потъването на лодката, не е сигурен и броят на хората, които са плавали в нея. Три самолета, гръцки кораби и катер на европейската гранична служба Фронтекс, както и частни плавателни съдове кръстосват района, за да издирват изчезналите пътници от лодката.", "date": "2018.03.17", "title": "14 мигранти загинаха при преобръщане на лодка в Егейско море (Обновена)"}
{"url": "https://www.24chasa.bg/novini/article/6766547", "text": "Учени от университета на Ню Хемпшър в САЩ установиха, че ефектът от радиацията върху астронавтите, извършващи междупланетно пътешествие, ще е по-голям, отколкото се смяташе досега, съобщи \"Лента\", цитирана от БТА. Причината за това се крие в намаляването на слънчевата активност. В резултат слънчевият вятър отразява по-неефикасно космическите лъчи. Били изследвани данни, събрани от уреда CRaTER, който се намира на борда на космическия апарат \"Лунар рикънисънс орбитър\" и има за цел да прецени въздействието на космическите лъчи и слънчевата радиация. Оказало се, че излъчването, чиито източници са обекти извън Слънчевата система, става по-интензивно. Причината за това е анормално дългият период на понижена слънчева активност. По мнението на учените, дозата на възможното облъчване, което ще получат отправилите се към Марс астронавти, ще се увеличи с 30 процента. Опасност идва също от Слънцето. През септември 2017 г. астрономи регистрираха изхвърляне на коронарна маса, довело до разпространение на високоенергийни частици. Резултатите от изследването са качени на сайта Phys.org.", "date": "2018.03.17", "title": "Ефектът на радиацията заплашва бъдещите астронавти до Марс"}
{"url": "https://www.24chasa.bg/novini/article/6766258", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Жандармеристът Пламен Петров от Варна, докато е в почивка, задържа телефонен измамник, който минути по-рано излъга възрастна жена с 2000 лева в Нови пазар. ", "date": "2018.03.17", "title": "Достойните българи 2017 г.: Жандармеристът Пламен Петров от Варна (Видео)"}
{"url": "https://www.24chasa.bg/novini/article/6766559", "text": "Газовият проект \"Турски поток\" може да мине през България, заяви пред   президентът на Турската асоциация за енергийна икономика Гюркан Кумбароглу. За да се стигне до това обаче, трябва да има решение на високо ниво, допълни експертът: \"Разбира се, че е възможно. Първата тръба е предназначена за доставки на газ, които да задоволяват нуждите на Турция. Другата тръба ще бъде за доставки на газ за Югоизточна Европа. Засега плановете са тя да минава по турско-гръцката граница, а връзката с България да бъде правена през интерконектора между вашата страна и Гърция. Възможно е обаче да има и промяна в плана и тръбата директно да стигне до българо-турската граница. В момента България прави всичко възможно да се превърне в газов център на Балканите и да получава синьо гориво през различни тръбопроводи, минаващи през Турция. Ето защо виждам възможността за промяна на трасето като напълно реално, но все пак трябва да има много сериозна икономическа обосновка. Крайното решение трябва да бъде взето на високо ниво. Не мисля, че отношенията между Атина и Анкара в момента могат да станат основна причина за промяна на трасето. За Турция няма голямо значение, защото все пак става дума за две съседни държави. В крайна сметка говорим за проект, от който всички печелят. Затова вярвам, че той ще помогне за подобряването на отношенията между страните като цяло.\" Затоплянето на руско-турските отношения слез замразяването им, предизвикано от свалянето на руски изтребител от турски военен самолет се случи тъкмо заради енергийните проекти, коментира Гюркан Кумбароглу. \"Първо беше сключено междуправителствено споразумение. Последва проектът за първата атомна електроцентрала в Турция. Честно казано, мисля, че енергетиката е чудесна възможност за затопляне на отношенията. Трябва да признаем обаче, че тя може да доведе и до конфликти.\" Макар енергийните експерти да търсят икономическа логика в проектите, всички признават, че понякога развоят им зависи от международната политическа ситуация. Президентът на Турската асоциация за енрегийна икономака е Гюркан Кумбароглу е убеден в необходимостта за изграждане на първата атомна електроцентрала, която ще посрещне нарастващото потребление на ток в южната ни съседка.", "date": "2018.03.17", "title": "Енергиен шеф: \"Турски поток\" може да мине през България"}
{"url": "https://www.24chasa.bg/novini/article/6766567", "text": "Британският посланик в Русия Лори Бристоу каза днес, че отравянето на бившия руски двоен агент Сергей Скрипал и дъщеря му Юлия във Великобритания е атака срещу международните ценности, предаде Асошиейтед прес. \"Винаги ще правим това, което е необходимо, за да защитим себе си, съюзниците си и ценностите си от подобна атака, която е не само срещу Великобритания, а срещу основаната на правила международна система, от която зависи безопасността и сигурността на всички страни, включително Русия\", заяви Бристоу пред репортери, след като беше извикан в руското външно министерство, за да бъде информиран, че Русия ще изгони 23 дипломати в отговор на обявеното тази седмица решение на Великобритания да експулсира 23 руснаци. \"Тази криза възникна в резултат на ужасяващо нападение във Великобритания, опит за убийство на двама души, с използване на химическо оръжие, разработено в Русия и необявено от нея пред Организацията за забрана на химическите оръжия (ОЗХО), както Русия е била и е длъжна да направи съгласно Конвенцията за химическите оръжия\", каза той. Според него Великобритания е дала възможност на Русия да обяви използваното в Солсбъри вещество пред ОЗХО, \"но това не е било направено\", предаде ТАСС. \"Както заяви министър-председателят на Великобритания, ние не (предприемаме мерки) срещу руския народ. Голяма част от работата на нашето посолство е насочена към развитие на отношенията между народите\", заяви Бристоу.", "date": "2018.03.17", "title": "Посланик: Отравянето на Скрипал е атака срещу международните ценности"}
{"url": "https://www.24chasa.bg/novini/article/6766155", "text": "През 2015 г. семейство решава да продаде фамилна къща в София. Преди да се финализира сделката, адвокатът на купувача прави справка в Агенцията по вписванията за тежести - ипотеки, ползватели. И шок! Възрастната собственичка на имота, починала преди 35 г., го е завещала още през 1981 г. Завещанието е разпечатано от съдия по вписванията. Сделката за продажбата е стопирана. 60 800 завещания, написани от 1998 г. до сега, се пазят в регистъра към Нотариалната камара. През 2015 г. са били около 50 000. В Агенцията по вписванията са много повече, но колко точно, никой не може да каже. се нуждаят от дигитализиране. Там завещанията се пазят в общо 25 каси. Във всяка една има по около 7500 стари завещания от 1891 до 1990 г. Сред тях е и завещанието на Иван Вазов, написано през 1909 г. Има и нов архив от 1990 г. до наши дни. Хиляди са неразпечатаните завещания. Причината - никога не са потърсени. Оказва се обаче, че освен радост от материални придобивки за наследника, понякога завещанието повлича кански проблеми и ходене по мъките с години. И накрая равносметката е, че парите, дадени за експертизи, адвокати и вещи лица, надхвърлят стойността на завещания имот. от София. На 2 декември 1986 г. възрастната столичанка Сета Илиева със саморъчно завещание ѝ оставя апартамент от 108 квадрата в центъра на столицата, недалеч от Първа английска гимназия. Причината - Недкова се грижи за пенсионерката, купува ѝ лекарства, храна, не я оставя да потъне в самота. Бабата се отблагодарява по единствения възможен начин - оставя ѝ имота си. В завещанието написва, че то се прави “поради добрите грижи, които полага сега и за в бъдеще до края на живота, за купуване на облекло и храна, заплащане на текущи разходи, ремонти, данъци по жилището и всичко, свързано с дома”. Завещателката умира през 1988 г., а т. нар. процедура по откриване на наследството е на 17 април 1988 г. Роднина на покойницата, която обаче не е по права линия, атакува документа, в който тя е изразила последната си воля пред Софийския районен съд. - в районния, градския и върховния съд. Междувременно наследниците нарастват до седем, като не всички от тях имат мераци към апартамента, но по силата на закона за наследството встъпват в делата. Едното например е за обявяване на нищожността на завещанието. Мотивът на роднините е, че в него се споменава думата “грижа”. А завещанието не бива да се обвърза със задължения приживе. Друго дело е в резултат на съдебна делба на наследниците на покойната, след което те се снабдяват с констативен нотариален акт. Пепа Недкова също си изважда документ. Първо тя встъпва във владение, после роднините я изваждат от жилището. Различни състави на Гражданската колегия на ВКС се занимават с апартамента. Последните засега определения са от 2 и 12 януари 2018. През 2015 г. в свое решение по делото за обявяване на нищожност на завещанието съдията Красимир Влахов от ВКС пише: да се въздаде справедливост, да се поощри, да се прояви щедрост, да се осигури нуждаещият се, да се накаже безотговорният. Безвъзмездният характер на завещанието не означава, че то не може да има възнаградителен харакатер.” Това решение, което не обявява за нищожно завещанието, дава нова надежда на Пепа Недкова. в Инспектората към ВСС и няколко до главния прокурор срещу магистрати, гледали делата ѝ. Последната е отпреди дни, а предишната е от 2014 г. Двете са присъединени. Може ли да се избегне всичко това? Да, ако преди писане на завещание се направи консултация с нотариус или адвокат, казват юристите. Със завещанието човек може да разпредели и да реши кой от наследниците по закон или тези, извън тях, да получи имуществото му след смъртта му. Според българското законодателство всеки, навършил 18 г., може да се разпорежда с имуществото си, но не и с повече от своята разполагаема част. Важно е да се знае, че наследниците по закон - съпрузи, деца и родителите, имат запазена част. Това значи, че човек може да завещае всичко, което притежава, но роднините по права линия са в правото си да атакуват последната му воля в съда и да получат своя дял. Така че, ако си мислите да накажете безотговорните си деца или невярната съпруга, като ги лишите от наследство, няма да ви се получи. Оспорването е до 5 г. от откриването на завещанието. Законът дава възможност освен цялото движимо и недвижимо имущество да се завещае и конкретен имот или идеална част. В правото това се нарича завет, а получателят - заветник. Особеното при завещанието е, че то изразява последната воля и желание, но само на един човек, т.е. съпрузи не може да правят едно общо. Завещанията са два вида. Едното е нотариалното, или т. нар. публично, което които засвидетелстват волята на завещателя. Обикновено това са познати или приятели. В рамките на 3 дни се внася в Агенцията по вписванията и за него знаят всички, когато направят справка. То се изготвя като нотариален акт с документите, необходими и при сделка с имот. За облекчение на хората публични завещания може да се правят при всеки нотариус в страната, а не само при този, в чийто район е имотът. “Съгласно разпоредбата на чл. 570 ал. 2 от ГПК завещанията могат да се извършват от всеки нотариус без оглед на връзката между района на неговото действие и нотариалното удостоверяване. Това е важно да се знае, защото когато човек има желание или му се налага да направи завещание, може да отиде при всеки колега. Не така стоят нещата при сделките за покупко-продажба на имоти. Те се извършват задължително от нотариус в района, където се намира имотът”, обяснява зам.-председателят на Нотариалната камара нотариус Камен Каменов. Другото завещание е тайното, наречено още саморъчно. Особеното при него е, че то от завещателя. Важно изискване е най-горе на листа да е датата. На него трябва да се напише ясно и кратко дали се завещава цялото движимо и недвижимо имущество или само конкретен имот. Подписът е най-отдолу. Изискването подписът да е най-отдолу, а датата - най-отгоре, трябва да се спазва, защото при неправилна подредба на това основание се оспорва в съда. Саморъчното завещание има равна сила с публичното. Особеното при него е, че то може да се пази при нотариус, в банков сейф или от всеки заинтересован. Опазването му обаче трябва да е така, че да бъде намерено след смъртта на завещателя. Тогава се обявява при нотариус, а от 2001 г. се вписва и в Агенцията по вписванията. Първите завещания, които се пазят там, са от 1891 г. Не е задължително, но не е зле, особено възрастните хора, да се което да доказва, че са дееспособни, а не в напреднала фаза на деменция. Често ощетените роднини оспорват на основание, че покойният им близък не е разбирал какво прави. Завещанието е изключително гъвкава форма на унаследяване, защото може да се отмени във всеки един момент с ново разпореждане със собствеността или с ново завещание, ако някой не е изпълнил очакванията на завещателя. Хората не бива да се притесняват, ако в някакъв момент при необходимост решат да продадат апартамент, със сделката те отменят завещанието. Може ли обаче да е недействително? Да, когато е направено в полза на “незаченат при откриване на завещанието”, казва законът. На по-прост език, че не се завещава на неродено внуче, което би могло да се появи някога. Също така и на несъществуващи фирми и организации или такива, които са прекратили дейността си. За съжаление на собствениците на домашни любимци по българските закони не се оставя нищо на четириногите приятели. Така че не се вдъхновявайте от примера на самоубилия се през 2010 г. британски дизайнер Алекзандър Маккуин, който завеща 50 хил. паунда на трите си кучета. Друго основание завещанието да е недействително е, когато не е спазена формата при съставянето му или мотивът, поради който единствено е било направено, е против закона за обществения ред, добрите нрави или когато условието и тежестта са невъзможни. Има възможност завещанието да се прави под условие и тежест, т.е. на заветника или наследника да се постави някакъв ангажимент, например да посещава всеки месец гроба на завещателя. Завещанието обаче не може да се обременява с материални разходи и грижи и да дублира договора за издръжка и гледане. Така например през 1995 г. Върховният съд обявява за нищожен документ, с който се завещава апартамент и две празни места, защото в него пише: “ръководена от любов и признателност за грижите, които е полагала и ще полага в бъдеще към мен”. “В съзнанието си завещателката е убедена, че се разпорежда с имуществото след смъртта си, но докато е жива, срещу това трябва да бъде гледана”, мотивират се съдиите. Завещание се унищожава и когато човекът не е психически здрав, и насилван. Искът за унищожаване може да се погасява с изтичането на 3 г. от деня, в който ищецът е узнал за причината на унищожаемостта и във всички случаи с изтичането на 10 г. от откриването на наследството. Случва се да се фалшифицират завещания, което се установява с графологична експертиза в хода на делото. Може да се подаде и сигнал в полицията при такива съмнения. Завещателят може да възложи на един или повече души да изпълнят завещателните му разпореждания по искане на всеки заинтересуван. Изпълнителят трябва да представи опис на имуществото, след като покани наследниците и заветниците да присъстват. Изпълнител има тогава, когато човек се притеснява дали има кой да изпълни волята му след смъртта, когато няма наследници, или когато се тревожи дали ще бъде намерено завещанието. През 2007 г. Нотариалната камара се включва в Асоциация на европейската мрежа на регистрите на завещанията. Тя е за завещания с трансграничен елемент и правени в друга държава. Българските нотариуси може да правят справка при френските и руските им колеги, както и те при тях. - - Съветът ми е хората първо да се консултират с нотариус, за да се изясни волята им. Той ще им помогне в избистрянето на формата. Една консултация предварително спестява доста пари и време, за да не се стига след това до оспорване пред съда заради формата, дееспособността или нарушаването на запазената част. От позицията на моята 25-годишна практика мога да кажа, че при избора на форма на завещанието преценявайки например броя на браковете, децата, дали има наследници със запазена част. Най-общо проблемите са в тази посока. Човек трябва да избере нотариално (публично) или саморъчно (тайно) завещание, дали то да се пази от нотариус, или не. Завещателят може да има причини волята му да се знае. Тогава избира публичното завещание. При тайното завещание нюансът е, че не иска да се знае от всички, а само от този, който ще получи имуществото. След консултацията, когато е дееспособен, човек сяда и го написва. - 60 800 завещания, написани от 1998 г. досега, се пазят в регистър към Нотариалната камара. През 2015 г. са били около 50 000. Според мен не е спирало завещанието да се използва, защото е традиционен способ на правото. То е гъвкав и удобен акт за разпореждане с имуществото. - Има. В Закона за наследството са изброени наследниците по закон. Всяко лице, което е навършило 18 години, може да се разпореди със своето имущество със завещание, като особеното е, че в закона е записано, че то не може да направи по-голямо разпореждане от това, което има в своята разполагаема част, т.е. някои от наследниците по закон, каквито са съпрузите, децата и родителите, имат така наречената запазена част от наследството. Това дава основания в определен срок от време - пет години от откриване на наследството, да се атакува завещанието в тази част. При завещанието има субективен момент. То е - преценка, Всеки случай е различен. Законът за наследството не допуска извършването на така наречените съвместни завещания – съгласно чл. 15 от Закона за наследството две или повече лица не могат да завещават с един и същ акт нито в полза едно на друго, нито в полза на трети лица, но има възможност в едно завещение да се завещае на повече от едно лице. - - Нотариусът обявява завещанието, като съставя протокол, в който описва състоянието на завещанието и отбелязва за неговото разпечатване. Протоколът се подписва от лицето, което е представило завещанието, и от нотариуса. Към протокола се прилага завещанието, приподписано на всяка страница от същите лица. В Закона за наследството има определени формални правила - завещанието да е изцяло написано собственоръчно, да е датирано и подписът да е след завещателните разпореждания. - Лицето, в което се намира едно саморъчно завещание, трябва от нотариуса. - Колкото човек е по-имотен и по-грамотен, толкова повече иска да контролира по някакъв начин нещата, да знае къде ще отиде имуществото му след неговата смърт. - Всяко имущество може да се завещава, с изключение на личните права - например право на издръжка и гледане, правото на пенсия. - Повечето са Ние като нотариуси гледаме преди всичко дали отговаря на формата по Закона за наследството. - Не толкова да го разколебая, а след като чуя неговата история, да го посъветвам каква форма и съхранение на завещанието да избере. Когато човек идва при нотариуса, той пита конкретни неща, защото е мислил предварително. - Да, и това се е случвало. Преди време бях при един господин, който беше много възрастен и не можеше да дойде до кантората. Той направи нотариално завещание в присъствието на двама свидетели. - Всеки завещава каквото има. “При пълно физическо и умствено здраве пиша завещанието си, в което изразявам моята последня и лична воля. Тая моя воля аз поръчвам да бъде изпълнена по ненарушим и буквален начин. Всичкият имот, който оставям след смъртта ми, да се приеме в разпореждане съгласно моята воля от брата ми Бориса М. Вазова, когото оставям мой универсален приемник и наследник. Моята къща на улица “Вълкович” № 13, едничкото недвижимо имущество, що притежавам, да бъде наследена и разделена от моите братя и сестри по следния начин. а) брат ми Никола М. Вазов да има право въз 1/12 част от къщата, брат ми Кирко М. Вазов въз 1/12, брат ми Георги М. Вазов - въз 1/12, сестра ми Ана М. Вазова въз 1/12 част, брат ми Владимир М. Вазов - въз 2/12 части, сестра ми Въла М. Вазова - въз 3/12 части, брат ми Борис М. Вазов - въз 3/12 части. Завещавам всичките си мебели, покъщнини, картини и библиотеката ми на братята ми Владимира и Бориса и на сестра ми Въла. На отстранената си жена Атина Болярска не оставям нищо. С нея аз не можах да живея щастливо във време на съвместното ни съжителство, което трая само година и три месеца. От 1890 г. насам - откак сме разделени - - съдебни и външни, - разоряваше ме материално. 15 ноември 1909 г.” Иван Вазов умира по обед на 22 септември 1921 г. Завещанието му е открито 3 дни по-късно от брат му Борис Вазов. Просветният министър Стоян Омарчевски, който е сред приятелите на поета, обаче планира да превърне къщата заедно с цялата покъщнина в музей. Той твърди, че приживе Вазов му казал, че а завещанието било написано преди това. Проблемът между семейство Вазови и държавата възниква заради начина, по който Омарчевски предлага да бъде отчужден домът - безвъзмездно в полза на държавата. Роднините на Вазов искат да бъдат обезщетени и да получат авторските права за произведенията на писателя. В Народното събрание се разгаря остър дебат, който продължава до 10 февруари 1922 г. Тогава се гласува закон с член единствен: “Къщата на покойния народен поет Иван Вазов, намираща се на ъгъла на ул. “Раковски” и ул. “Вълкович” №13 в София, се превръща в музей “Иван Вазов”.Това слага точка на спора. Нито един от семейството на поета повече не повдига въпроса и приема решението на държавата. Братята Евлоги и Христо Георгиеви вероятно са най-големите благодетели в българската история. Цялото им състояние в България, Румъния, Русия и Англия се оценява на приблизително 23 млн. лв. Христо Георгиев умира едва на 48 г. през 1872 г., а брат му Евлоги Георгиев - на 5 юли 1897 г. в Румъния. Завещанието му е отворено на 9 юли в Илфовския окръжен съд в Букурещ. Наследниците на вуйчовците им Христо и Никола Пулиеви хранят големи надежди - надяват се да получат имане за милиони и да забогатеят. След като адвокатът им прочита завещанието, мераците им са попарени. Става ясно, че Евлоги Георгиев е направил дарения за милиони левове на църкви, училища, университети, приюти, болници, общини. В завещанието му пише: “Само надеждата ми, че ще мога и аз да участвам в преуспяването и величието на отечеството ми, ме прави да умра спокойно”. Евлоги оставя само няколко хиляди лева за част от роднините си. За изпълнител на завещанието е определен Иван Евстратиев Гешов. Роднините на карловските братя обаче не се кротват. Започват продължителни съдебни дела за оспорване на завещанието му. Според тях Гешов е подменил последната воля на Евлоги Георгиев. Заради съдебния процес създаването на Висше училище се забавя. Все пак Иван Евстратиев Гешов внася през 1904 г. 6 млн. лв. за строежа и издръжката на българския университет в София. Съдебната сага приключва чак през 1911 г., тогава парите са над 13 милиона заради лихвите. Сградата на Софийския университет започва да се строи през 1924 г., а 10 г. по-късно е завършена и тържествено открита.", "date": "2018.03.17", "title": "Завещание от 1981 г. спира сделка за имот  34 години по-късно"}
{"url": "https://www.24chasa.bg/novini/article/6766588", "text": "Гръцки дипломатически източници потвърдиха за агенция АНА-МПА информация в местните медии, че външният министър Никос Кодзиас е получил заплашително писмо с куршум в плика, предаде кореспондентът на агенция МИА в Атина, цитиран от БТА. Според същите източници заплахите срещу министъра били отправени заради неговата роля в преговорите по \"македонския въпрос\". В писмото, което било изпратено във вторник, се призовавали всички, които се чувстват гърци, да се борят за гръцкия идеал, гръцката история и гръцката идентичност. В друга част на писмото, предназначена за депутатите в парламента, анонимният автор посочвал, че \"за всички останали, особено онези, които положат подписа си за разпродаването на нашата Македония, важи само едно нещо: ще унищожим техните семейства, от най-малкия до най-големия\". В края на заплашителното писмо се отправя призив до силите за сигурност и армията да не се подчиняват на нарежданията на управляващите, да влязат в парламента и да \"очистят\" всички. Писмото и куршумът са предадени в полицията за експертиза. Подобно писмо с куршум заради \"македонския въпрос\" Кодзиас получи и през февруари. Гръцкият външен министър планира посещение в Скопие на 22 и 23 март, по време на което ще разговаря с македонския си колега Никола Димитров. Очаква се Кодзиас да пристигне със самолет на бившето летище \"Александър Македонски\", в Скопие, което бе преименувано като компромис от македонска страна с цел ускоряване на решаването на спора за името на Македония. Очаква се Кодзиас да донесе проектоспоразумение по въпроса за името.", "date": "2018.03.17", "title": "Гръцкият външен министър получил писмо с куршум заради Македония"}
{"url": "https://www.24chasa.bg/novini/article/6766314", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Бойка Атанасова - кореспондент на вестник \"24 часа\" в Гърция помогна да получи отново свобода българинът Иво Богданов, който излежа несправедлива 7-година присъда в затвора за несъществуващо убийство.", "date": "2018.03.17", "title": "Достойните българи 2017: Бойка Атанасова - кореспондент на \"24 часа\" (Видео)"}
{"url": "https://www.24chasa.bg/novini/article/6766596", "text": "Десет души, включително три деца, загинаха, когато малък двумоторен самолет се разби в къща в северната част на Филипините, съобщиха филипинските власти, цитирани от ДПА, предаде БТА. Самолетът \"Пайпър 23 Апачи\" тъкмо бил излетял от летище в град Пларидел, провинция Булакан, когато започнал да губи скорост и височина, заяви говорител на филипинската агенция за въздухоплаване. Машината летяла за северния филипински град Лаоаг с четирима пасажери и един пилот. Всички са загинали. Трябвало да има и втори пилот, но той уведомил, че няма да може да се яви за полета. Самолетът се разбил в къща в близко село и избухнал в пламъци. Пет души са загинали на земята, най-вероятно от едно семейство. Къщата е била апълно изпепелена. Все още не е ясна причината за катастрофата. Спрени са всички полети на компанията собственик на самолета.", "date": "2018.03.17", "title": "10 загинаха на Филипините при катастрофа на малък самолет"}
{"url": "https://www.24chasa.bg/novini/article/6766601", "text": "Инженер, работил по построяването на пешеходния мост, който се срути в четвъртък в американския щат Флорида, е уведомил властите два дни преди рухването, че в конструкцията има пукнатини, предадоха ДПА и ТАСС. Инженерът се обадил във вторник в управлението по транспорта на щата Флорида и оставил на гласовата поща съобщение, в което заявил, че са били открити \"някои пукнатини\" в моста, \"но от гледна точка на безопасността не виждаме да има проблем, така че не сме прекалено разтревожени за това\". Това става ясно от текста на съобщението в гласовата поща, публикуван от управлението по транспорта. Инженерът казал, че мостът може да се нуждае от ремонт, и предложил това да бъде обсъдено по-късно. Служителят, до когото било отправено съобщението, обаче отсъствал и прослушал записа едва вчера, ден след срутването на моста. Управлението по транспорта заяви, че не е получило от строителите своевременна информация за наличие на заплаха за живота на хората в този случай.", "date": "2018.03.17", "title": "Предупредили властите във Флорида за пукнатини в рухналия мост 2 дни по-рано"}
{"url": "https://www.24chasa.bg/novini/article/6765964", "text": "Служба на Бог и свобода. Така накратко може да се опише животът на протойерей Николай Георгиев, който е началник на отдел “Връзки с обществеността” при Светия синод от 15 декември. Оттогава отец Николай става в 3,30 ч сутринта, за да свърши всичките си задачи. Освен работата по новата длъжност той продължава да служи в патриаршеската катедрала “Св. Александър Невски” и не спира да обикаля затворите в България. Това е една от мисиите му - доказаните престъпници да променят живота си чрез православната вяра и да се върнат в обществото като пълноценни хора и достойни последователи на Иисус Христос. Изпълнява я вече 24 г. Високият и строен свещеник влезе във фокуса на общественото внимание в последните месеци. През тях Българската православна църква беше подложена на няколко изпитания с широк отзвук - македонския въпрос, Истанбулската конвенция и посещението на Московския и на цяла Русия патриарх Кирил.  Отец Николай е първият свещеник, ръкоположен след падането на комунизма. Това се случва на 12 ноември 1989 г., когато хората още не могат да осъзнаят, че идва демокрацията. Ръкополага го патриарх Неофит - тогава викарий на патриарх Максим. Започва да служи в храм “Св . Димитър Солунски” в столичния кв. “Хаджи Димитър”. На 2 януари 1992 г. ми се обади патриарх Максим, Бог да го прости. Изпрати ме в Софийския затвор, за да проуча какво може да се направи за лишените от свобода. Нямах подготовка. Живата връзка на затворите със свещениците беше прекъсната през 1947 г. Отидох, без да знам какво е затворното служение”, спомня си протойерей Николай. Тогава той и приятелят му отец Василий влизат в огромно помещение. Дават им 20 минути за разговор с лишените от свобода. Оказват се очи в очи с 97 затворници, които спят на по 3- и 4-етажни легла в халето. “Гледаха ни ужасени и уплашени. Чудеха се какви сме. Имахме дълбоко желание да им кажем нещо, но не знаехме какво. Бързо се ориентирахме, че не сме там, за да страдаме с тях, че са в затвора, или да им помагаме за социални неправди. Трябваше да им донесем словото Божие. След това минаха 2 г. на вътрешно търсене и желание как църквата да се погрижи за тях. Беше труден период. Намерих капелански структури в чужбина. Това е свещеник без енория със специално назначение в болница, армията, училище, затвор. Открих, че в Англия имат вековна традиция в капеланството. Използвах английския опит за образец”, разказва за началото на служението си по затворите отец Николай. Той подготвя предложение до министъра на правосъдието за създаване на капеланска служба и започва редовно да ходи по затворите, за да проповядва православието сред доказаните грешници. Свещениците са изненадани от живота вътре, а лишените от свобода - поне 10 пъти повече от присъствието на хората с раса. “Все още има затворници, които не са виждали свещеник на живо, не знаят кой е Иисус Христос. Затворите са най-големият провал на българската държава, на църквата и на обществото. Там е съсредоточена нашата некомпетентност да помогнем на онзи, който е паднал, за да стане”, убеден е духовникът.  Освен за душите на затворниците отец Николай е загрижен и за децата, които нямат възможност да се запознаят с добродетелите на православието в училище, защото “ако светът дава на малките антитезата на греха, църквата трябва да им даде тезата на праведността”. “Учениците имат достъп до всичко в интернет и на улицата, но не и до системно поднесена информация за Господ и вярата. Оставяме ги да се лутат в безпътица. Училищата бълват неграмотни деца така, както от затворите излизат хора, които искат да убиват, да крадат, да грабят - казва протойерей Николай Георгиев и добавя - Разликата между затвора и училището е, че в затвора за добро поведение могат да те пуснат по-рано.” В първите години отец Николай запознава затворниците с Христос и неговото учение. Тогава все още има смъртни присъди, но голяма част от затворниците излизат на свобода. “Връщат се в обществото, но каква промяна е настъпила в сърцата им? Освобождаването не заличава греха. Разбрахме, че нищо не се прави за превъзпитанието им, а само за наказанието. С Божията любов могат да се върнат обратно в обществото. За съжаление, Бог прощава, човеците - не”, твърди протойерей Николай Георгиев. Капеланска служба в затворите у нас има от 1993 г. През 1997 г. свещениците, които посещават лишените от свобода, получават назначение на половин сержантски щат. “Не искахме да сме част от системата на изпълнение на наказанията, защото затворниците ни идентифицират с надзирателите. Освен това нашите началници са митрополитите, патриархът, а не шефовете на затворите. Тази двойственост на подчинението създава проблеми”, категоричен е свещеникът.  През 2002 г. с помощта на министъра на правосъдието Антон Станков официално се създава капеланската служба към институцията. Тогава е на нивото на тази в Англия и Канада. Следват 10 г., през които отец Николай заминава да служи в енорията “Св . Георги” в Торонто. Тогава тя е в диоцеза на православната църква в Америка. Отец Николай става инициатор за връщането ѝ в БПЦ и успява. По това време кръстосва океани с ветроходна лодка, но днес няма време за това. Дори зад граница продължава с мисията си да работи със затворници. Става член на управителния съвет на капеланската служба в Канада. Там за разлика от България няма проблеми с държавните институции. Разказва, че в момента затворите са складове за хора. За да продължи мисията си след завръщането си у нас, е искал срещи с министрите на правосъдието от последните години. Не го приемат. “Най-големите примери за покаяние са в затвора. Хора, които са посочени с пръст и са доказани грешници с присъди. Техният път към покаяние е еднопосочен. Ако иска да върви по този път, ще отиде до Бога, но ако не - ще стои там, където се намира”, казва говорителят на Светия синод.  Добре си спомня един от примерите за промяна на затворник. По време на проповеди в параклиса на затвора в София имало мъж, който стоял най-далече от него. Веднъж след беседа за Божиите заповеди дошъл при него и казал: “Кой ти дава право да говориш, че кражбата е грях. Аз съм професионален крадец и така издържам семейството си. Сега се издъних и ме хванаха, но повече няма да ме хванат, научих си урока. Какъв си ти да ми кажеш, че върша нещо лошо”. Така се запознават. Месеци наред общуват, дискутират текстовете на Библията и традициите на църквата. След време крадецът видимо отслабва и преживява вътрешното очистване. “Един ден дойде при мен и каза: “Отче, вече няма да гепя”. Този човек успя да премине през процеса на осъзнаване. Първо виждаше проблема в ключалката, вратата, охранителните устройства, а не, че влиза в чужд живот, че смущава нечий сън, че съсипва семейството, от което краде. Слава Богу, сега е друг човек, има успешен бизнес. Това е нашата задача - да покажем на престъпниците къде са престъпили Божия закон и как може да се върнат обратно”, казва протойерей Николай Георгиев. Той не поддържа контакти със затворниците в свободния свят, за да не се връщат към спомените си зад решетките. Със съпругата си имат две пораснали деца. Тя е психиатър, но никой не се бърка в работата на другия. Тя има своя духовен живот, той - интерес към психиатрията. Често духовници отричат методите на медицината, психологията и психиатрията за лечението на човешката душа. Отец Николай е по-балансиран: “Има психолози, които считат, че могат да направят всичко с човешката душа. Духовникът стои пред Бога и носи отговорност за душата на оня, който му я е поверил. Само Бог е достатъчно велик да промени човека към добро. Психологическите методи имат успехи, но само Бог може да доведе до пълна и трайна промяна”. Отец Николай е категориччен, че ще дойде време, когато обществото ще благодари на Църквата за позицията по Истанбулската конвенция по същия начин, както за спасяването на евреите. “И в затвора има хора, които експериментират със сексуалността си. Злоупотребата със свободата може да ги доведе само до провал. Хората, които търсят други начини, за да намерят себе си, имат пълното право да го правят, но не да отричат онова, което до днес е било нормално. Не ги съдя, но трябва да има баланс между душа и тяло. Плътта иска храна, удоволствия, духът иска молитва към Господ. Рецепторите по тялото са ограничен брой, душата е безгранична в своята молитва. Обвиняват ни, че сме ретроградни и че отказваме да защитим жените. Не е вярно. 2 хиляди години жените светици са равни на мъжете светци. Св . Богородица е повече от всички човеци и църквата не спира да я възпява. Майката на Господ! Ние продължаваме да издигаме най-високо знамето на майката, на семейството, на това, че Господ е създал мъжът - мъж и жената - жена. Всеки е свободен да прави каквото иска, но не и да разрушава тези ценности”, казва отец Николай.", "date": "2018.03.17", "title": "Затворник след месеци беседи с пиара на синода: Отче, вече  няма да гепя"}
{"url": "https://www.24chasa.bg/novini/article/6766619", "text": "Косовският министър на външните работи Беджет Пацоли предложи установяване на свободна икономическа зона между Северно Косово и Южна Сърбия, предаде Танюг, цитирана от БТА. Пацоли е направил това предложение на вчерашната среща на външните министри на шестте западнобалкански страни в Сараево, съобщи косовското външно министерство. Говорейки за Берлинския процес, Пацоли предложил създаване на свободна икономическа зона, която ще допринесе за икономическото развитие и нормализирането на междуетническите отношения. Северно Косово е населено главно с етнически сърби, а Южна Сърбия - с етнически албанци. В съобщението на косовското министерство се посочва също, че сръбският външен министър Ивица Дачич е оспорил участието на Косово на предстоящата среща за Западните Балкани в София, а Пацоли му отговорил, че \"държавността на Косово е свършен факт\". \"Ще присъстваме в София като другите страни от Западните Балкани и Европейския съюз\", заявил Пацоли.", "date": "2018.03.17", "title": "Предлагат свободна икономическа зона между Северно Косово и Южна Сърбия"}
{"url": "https://www.24chasa.bg/novini/article/6766704", "text": " Испанският премиер Мариано Рахой разглежда възможността да откаже да присъства на срещата между лидерите на ЕС и Западните Балкани, която е насрочена за средата на май, пише електронното издание на косовския вестник Gazeta Express, като се позовава на данни от испанското издание El Pais. Според данни на испанския вестник, Рахой се струваха, че неговото присъствие на една и съща среща с косовския президент Хашим Тачи може да бъде използвано като оправдание от сепаратистките лидери в Каталуния в техните намерения за обявяване на независимост от Испания, която е една от петте страни от ЕС, наред със Словакия, Румъния, Гърция и Кипър, които не са признали Косово, предава Фокус. В петък председателят на Европейския съвет Доналд Туск посети Мадрид, където се срещна с Рахой с цел обсъждане на въпроса. Една от възможностите, при която премиерът би посетил срещата е премахване на косовския флаг от нея, пише испанското издание. В петък Рахой прие Туск в Мадрид, като малко след двустранните разговори, полският политик написа в една от социалните мрежи, че е провел „невероятна среща“ с Рахой, но нито една от двете страни не излезе с официално съобщение относно резултата от преговорите.", "date": "2018.03.17", "title": "Рахой може да не дойде за срещата на лидерите на ЕС и Западните Балкани заради Косово"}
{"url": "https://www.24chasa.bg/novini/article/6766706", "text": "Украйна подготвя промени в Конституцията си, които трябва да консолидират курса на страната за присъединяване към НАТО. Заповедта беше дадена от президента Петро Порошенко, предава „РБК Дейли“. Петро Порошенко нареди да подготви проект за изменение на Конституцията на Украйна, който ще консолидира в основния закон на страната желанието за членство в НАТО и ЕС, предава Фокус. „Подчертаваме, че ще настояваме за приемането на План за действие за членство в НАТО за Украйна. Аз, между другото, съм дал заповед да се подготви проект за изменения на Конституцията на Украйна, която на ниво основен закон ще засили желанието ни да се присъедини към НАТО, да се присъединим към ЕС“, заяви украинският президент. В края на февруари, представителят на президента на Украйна Ирина Луценко заяви, че Киев обмисля възможността за промяна на конституцията на страната, която да фиксира курса за интеграция в НАТО. „Ние мислим за осигуряването на евроатлантическия и европейския курс в един от разделите на Конституцията на Украйна. Подобен разговор се провежда, за да дадем сигнал на нашите международни и европейски партньори, че Украйна сериозно обмисля въпроса за интеграцията в НАТО“, заяви тя. Информацията за това по-късно потвърди и Петро Порошенко. Украинският лидер обясни, че това ще позволи да се даде насока на Киев „за години напред“. Президентът специално отбеляза, че подобни изменения ще станат „застраховка“ за Украйна във връзка със ситуацията, когато „антиевропейските политически сили, които се стремят към отмъщение“, надигат глава. Преди това през лятото на 2015 г. Порошенко оцени времето, необходимо на Киев да се присъедини към Алианса на шест или седем години. Стремежът на Украйна към членство в НАТО е признат в Самия алианс. Така че на 10 март в интернет-страницата на организацията Украйна беше обявена за партньорска държава, която се стреми да постигне членство в Алианса. Редом с Грузия, Босна и Херцеговина и Македония тя бе включена в списъка. Курсът за присъединяване към НАТО вече е фиксиран в закона \"За основите на вътрешната и външната политика\", който беше приет през юни 2017 г. В документа приоритетите са интеграцията на Украйна в европейското политическо, икономическо и правно пространство с цел да стане член на Европейския съюз и да се присъедини към евроатлантическото пространство за сигурност. Понастоящем външната политика на Украйна е закрепена в чл. 18 от Конституцията на страната. „Външното политическата дейност на Украйна е насочена към осигуряване на собствените национални интереси и сигурност, като се поддържа спокойно и взаимно изгодно сътрудничество с международната общност въз основа на общоприетите принципи и норми на международното право“", "date": "2018.03.17", "title": "Порошенко: Украйна ще настоява за приемане в НАТО"}
{"url": "https://www.24chasa.bg/novini/article/6766265", "text": "За 16-и път в. \"24 часа\" ще раздаде наградите \"Достойните българи\". Церемонията ще се състои на 19 март във Военния клуб в София. В продължение на седмица ви представяме номинираните. Младши инспектор Венцислав Спасов и старши пожарникар Запрян Пиперов от град Септември спасиха десет деца през лятото, изгубили се в гората над село Варвара, като ги пренесоха на гръб през бурна река.", "date": "2018.03.17", "title": "Достойните българи 2017: Младши инспектор Венцислав Спасов и старши пожарникар Запрян Пиперов (Видео)"}
{"url": "https://www.24chasa.bg/novini/article/6766715", "text": "Огромни вълни в Охридското езеро, предизвикани от силен вятър, заляха градини и плажове по крайбрежието, съобщава македонският информационен сайт Фокус. Вятърът със скорост около 90 километра в час носи всичко пред себе си и предизвика големи щети в град Охрид, предава БТА. \"По плажовете е ужасно. Всичко покрай езерото е под вода. Вятърът направи поразии, като че ли е паднала атомна бомба. В опасност са и закотвените кораби\", казва за сайта охридски жител. От няколко часа охридчани споделят снимки и клипове от лошото време в социалните мрежи. Метеоролозите предвиждат за утре пороен дъжд и силен вятър в района.", "date": "2018.03.17", "title": "Вятър до 90 км/ч в Македония - Охридското езеро заля плажове, градини и къщи"}
{"url": "https://www.24chasa.bg/novini/article/6766710", "text": "Ако внимателно се следят новините в западните медии, може да се получи впечатлението, че Третата световна война може да започне всеки момент. Психозата и истерията се изкарват почти ежедневно. Сериозно се обмислят различни варианти за развитието на събитията и използването на оръжия за масово поразяване, коментира изданието Фонд „Руский Мир“, цитирано от Фокус. Не дотолкова отдавна като на практика решено се представяше възможното настъпление на Русия към страните от Балтийско море и се анализираха вариантите за водене на бойни действия. При това се признаваше, че Европа не я очаква нищо хубаво. САЩ, които също се намират в обсега на руските ракети, не се споменаваха. Може би, заради вкоренени традиции, изчисленията се градят на факта, че Америка, какъвто е случаят с предишните две световни войни, ще бъде в състояние да си седне там, зад океана, да понесе само номинална загуба на своите сили, разположени извън нейните граници. Наистина, при това никой не споменава, че прогресът е отишъл далеч напред и президентът на Русия Владимир Путин по време на речта си пред Федералното събрание разказа за истинските възможности на съвременното руско оръжие. Вашингтон обаче се страхува от далеч по-слабата от Русия Северна Корея, която има много по-скромен ядрен потенциал. Перспективата за раздяла с няколко от своите градове и няколко милиона от своите жители (Пхенян проведе тестови изстрелвания на своите междуконтинентални ракети, и в зоната на обхвата им се намират и Ню Йорк, и Вашингтон), някак си, при цялата войнствена риторика за възможността Северна Корея напълно да бъде унищожена, никак не „вдъхновява Белия дом“. Но за всичко по реда му. Лондон, обикновено действа като инициатор на някои антируски инициативи, както сега във връзка със случая на двойния агент и бивш служител на руското ГРУ полковник Сергей Скрипал и сега твърди, че той е отровен по заповед на руските специални служби (самата Великобритания не се притеснява, че няма доказателства, тъй като целта на съвсем друга... ). Твърденията са в неприличен тон, който никак не се съчетава с станалия като фирмен стил на невъзмутимото британско поведения. Така прозвуча речта на министъра на отбраната на Великобритания Гевин Уилямсън. Той дословно посъветва Москва „да се дръпне настрани и да млъкне“. Реакцията на руското министерство на отбраната се забави. „Що се отнася до грубите изрази на британския министър на отбраната към Русия, то при липса на реални резултати в служебната дейност, видимо те са единственото останало в арсенала на въоръжените сили на Нейно Величество“, така коментира прессекретарят му генерал-майор Игор Конашенков. Въпросът не е в думите. Не е и в това, че Москва, в навечерието на президентските избори и Световното първенство по футбол, няма нужда да \"трови\" предателя по такъв екзотичен начин. Това според експертите в областта на разузнаването е по-полезно за американските и британските разузнавателни агенции, опитващи се по този начин да се възползват от своя бивш и сега напълно безполезен агент. Нека съпоставим фактите. САЩ почти ежедневно свикват извънредни заседания на Съвета за сигурност на ООН, чиято цел е да се обвини ръководството на Сирия и Русия в организацията на някои \"химически атаки срещу цивилното население в покрайнините на Дамаск\", а именно в Източна Гута, от които терористите продължават да заплашват жилищните райони на сирийската столица, в т.ч. и руските дипломатически мисии. Доказателствата за такива атаки също не се появяват. И сега този „подарък“ от страна на Лондон. Следва да се припомни, че в отговор на предполагаемата „химическа атака“ САЩ вече изстреляха през април 2017 59 крилати ракети „Томахоук“ от своите кораби в Средиземно море по сирийската въздушна база „Шайрат“ в провинция Хомс. Както се съобщава, в базата присъстваха руски военни съветници. Тогава като причина стана „химическата атака“, провеждането на която от страна на сирийското правителство никой не доказа. Началникът на Генералния щаб на въоръжените сили на Русия В. В. Герасимов обсъди положението в Източен Гута с председателя на Комитета на началниците на американските въоръжени сили Джоузеф Дънфорд. Телефонният разговор се проведе по инициатива на руската страна. Министерството на отбраната на Русия заяви, че във всички военни обекти в Сирия, Дамаск, както и в предградията му , има руски военни съветници и военна полиция. В случай на заплаха срещу тях, въоръжените сили на Руската федерация ще използват мерки за бойно въздействие по средствата за въздушно нападение, както и срещу техните носители. С други думи, ще сваляме американски самолети и ще потапяме кораби. Това е сериозно и трябва да бъде отрезвяващо за потенциалния агресор, който се опитва с пълна сила да запази терористичните организации под свой контрол в Сирия. Разбира се, никой няма да отприщи ядрена война. Но Третата световна война вече е в ход. Тя не започна дори и след добре известните събития в Либия, когато анализаторите предупредиха, че следващата в този списък ще бъде Сирия. Тяхната прогноза, за съжаление, беше напълно оправдана. Все по-голям брой страни се вливат в орбитата на регионалните войни. И само с общи усилия на този процес няма да се даде да се разпространи.", "date": "2018.03.17", "title": "Руско издание: Третата световна война започна?"}
{"url": "https://www.24chasa.bg/novini/article/6766734", "text": "Седем обединени законопроекта за промени в Наказателния кодекс (НК) се подготвят, а се очаква и осми - този за промени в неизбежната отбрана. Това каза проф. Пламен Панайотов, ръководител на катедрата по Наказателноправни науки в Софийския университет, който гостува в предаването \"Седмицата\" по  Не е ясно кой подготвя законопроектите, предполага се, че се подготвят в Министерството на правосъдието, но има и такива, които са внесени и от народни представители. НК се третира като панацея за решаване на всички социални проблеми, но това няма нищо общо с действителността, заяви проф. Панаьотов. Той даде за пример и риболова, като каза, че се подготвят три кумулативни наказания за маловажен въпрос като незаконен улов на риба. Същото е и с режима за опазване на дивеча, посочи Пламен Панайотов. Там се предвиждат и остри завишения на наказанията, например за незаконен отстрел на едър дивеч до пет години лишаване от свобода, а ако става дума за заек - шест месеца затвор. Заличават се всички маловажни случаи на кражба, се казва в един от проектите, което означава, че за кражба на кисело мляко - отиваш до осем години в затвора. Според Пламен Панайотов това е абсурд. По думите му изискването за съразмерност е грубо нарушено и влиза в противоречие с европейското законодателство. Според него особен проблем ще предизвика борбата с корупцията при частниците, каквито промени се подготвят. При това положение, формално погледнато, ако дадете бакшиш на сервитьора и двамата отивате в затвора, даде пример той. Проф. Панайотов посочи, че ако тези промени се приемат, това ще доведе до правни абсурди. Предлаганите промени се набъркват и в семейните отношения. Според професора по право, ако двама съпрузи се сбият и си нанесат телесни повреди, тогава прокуратурата се намесва пряко и вкарва и двамата в затвора. Той посочи, че на юристите хич не им е до смях, защото правните абсурди са толкова големи, че ако се приемат предложените промени в НК, ще има сериозни проблеми.", "date": "2018.03.17", "title": "Пламен Панайотов: Готвените промени в Наказателния кодекс трябва да се прецизират"}
{"url": "https://www.24chasa.bg/novini/article/6766732", "text": "Сръбският президент Александър Вучич заяви днес, че най-големият проблем на Сърбия е, че няма деца и затова той е решил да формира съвет по демографска политика, предаде агенция Бета, цитирана от БТА. На извънредна пресконференция в президентството Вучич каза, че е крайно време държавата да започне да се занимава с проблема за липсата на деца, и уточни, че съветът ще разглежда мерки за стимулиране на раждаемостта, ще дава предложения и ще прави експертни анализи. Президентът каза, че планът за действие на този орган предвижда майките да получават за раждането на първо дете 100 000 динара /850 евро/ еднократна помощ, за второ дете - 10 000 динара /85 евро/ месечно в продължение на две години, за трето дете - 12 000 динара /102 евро/ месечно в продължение на 10 години и за четвърто дете - 18 000 динара /153 евро/ за 10 години. \"В зависимост от решаването на косовския проблем, през 2060 г. Сърбия ще има между 3,9 и 5,5 милиона жители. Във всички случаи ще бъдем по-малко, отколкото сме сега. Сами сме виновни за това\", каза Вучич, като предупреди, че 1,7 милиона от тях ще бъдат пенсионери и това ще означава, че страната вече няма да има никакъв икономически потенциал. След като изнесе поразителни данни за спада в раждаемостта, президентът призова работодателите да уважават майките, да проявяват повече разбиране за отпуските по майчинство, а бременността да не бъде повод за отстраняване от работа.", "date": "2018.03.17", "title": "Вучич: Няма деца в Сърбия, това е най-големият ни проблем"}
{"url": "https://www.24chasa.bg/novini/article/6766751", "text": "Британската полиция се опитва да възстанови маршрута на бившия разузнавач Сергей Скрипал и дъщеря му в критичните часове непосредствено преди да бъдат намерени в безсъзнание в резултат на отравяне с нервнопаралитично вещество, предаде Асошиейтед прес, цитирана от БТА. Разследващите търсят очевидци, които да са видели автомобила на Сергей Скрипал сутринта на 4 март. Целта им е да установят къде е била колата между 9.15 и 13.30 ч. (когато е била забелязана да се движи към центъра на град Солсбъри). Полицията заяви, че Скрипал и дъщеря му посетили пъб, а после и италиански ресторант в града, след което в 16.15 ч. били открити в безсъзнание на пейка. По случая денонощно работят 250 служители от структурите за борба с тероризма. Показания вече са дали 400 очевидци, каза представител на полицията. Великобритания обвинява Русия за атаката, в резултат на която Скрипал и дъщеря му са в критично състояние, а един полицай - в тежко.", "date": "2018.03.17", "title": "Скрипал и дъщеря му посетили пъб и ресторант, след това ги открили в безсъзнание"}
