{"url": "https://www.24chasa.bg/novini/article/7662448", "text": "Турският президент публикува днес в турския държавен вестник циркуляр за ускоряване на усилията на Турция по изпълнение на критериите в процеса за визова либерализация, съобщава \"Хюриет дейли нюз\". Реджеп Тайип Ердоган напомни, че диалогът с ЕС за визовата либерализация започна паралелно със споразумението за реадмисия, подписано на 16 декември 2013 г., предава БТА. \"За да бъде осигурено завършването на (процеса на) визова либерализация за нашите граждани, е необходимо да бъдат ускорени усилията за изпълнение на критериите, заложени в пътната карта за визова либерализация\", се посочва в циркулярното писмо. Подчертана същевременно е необходимостта от сътрудничество между институциите в този процес.", "date": "2019.09.18", "title": "Турция ускорява усилията за визови облекчения с ЕС"}
{"url": "https://www.24chasa.bg/novini/article/7662273", "text": "Нова линия на метрото ще обслужва пътници в азиатската част на Истанбул, съобщават турски медии. Проектът бе стартиран от общината в Истанбул преди две години, а вчера официално бе започната процедурата по оценка на въздействието върху околната среда, предаде БТА. Очаква се изграждането на новата линия между кварталите Кадъкьой и Султанбейли да приключи в срок от 46 месеца. По план тя трябва да бъде дълга 18,4 километра и да има седем станции. Новата линия ще бъде директно свързана с европейската част, като бъде интегрирана в друга изграждана метролиния между кварталите Бакъркьой и Сьогютлючешме от двете страни на Босфора. Същевременно тя ще се съединява и с мрежата на метрото на азиатския бряг на Истанбул. Съобразно визията на Турция за 2023 г., когато републиката навършва 100 години, правителството си поставя за цел да изгради дълга 1023 км мрежа на метрото в Истанбул, като по този начин спомогне за намаляване на прекалено натоварения трафик в мегаполиса.", "date": "2019.09.18", "title": "Строят нова линия на метрото в Истанбул"}
{"url": "https://www.24chasa.bg/novini/article/7662282", "text": "Голям пожар избухна в района на летище София, предаде Нова тв. Горят декари сухи треви и храсти, като огънят заплашва складови базови в близост. Цистерните с авиационно гориво на летище София са на около 500-600 метра от огъня. Той е нам етри от бул \"Брюксел\" и хотели в района. Сигнал за пожара е предаден след 18:30 часа. На място има вече 2 пожарни екипа, които се опитват да загасят огъня.                                                                                                                                                                                                                                                                                                                                ", "date": "2019.09.18", "title": "Голям пожар до летище София, цистерните с авиационно гориво на 500-600 метра (Снимки,видео)"}
{"url": "https://www.24chasa.bg/novini/article/7662305", "text": "Пожар избухна в столичния квартал \"Лозенец\". Инцидентът се случи на ул. \"Цветна градина\", предаде  . Няма информация за пострадали. От пожарната казаха, че огънят е тръгнал от изоставена къща, а пламъците са обхванали и къщата в съседство. Общо 3 пожарни се включиха в гасенето. Пожарът е овладян. Причините за огъня все още се изясняват.", "date": "2019.09.18", "title": "Пожар и в столичния квартал \"Лозенец\", горя изоставена къща"}
{"url": "https://www.24chasa.bg/novini/article/7662311", "text": "Русия ще въоръжи космонавтите си със специален пистолет, за да ги предпази от диви животни при приземяване в отдалечени и слабо населени райони на страната, предаде Франс прес. Агенцията цитира изявление на ръководителя на руското космическо ведомство Дмитрий Рогозин, предава БТА. \"Това оръжие е в процес на изпитания. Предполагам, че до година и половина то ще бъде включено в комплекта на космонавтите\", заяви ръководителят на \"Роскосмос\". По неговите думи става дума за осъвременена версия на трицевен пистолет, известен от съветското минало на страната. Оръжието ще бъде включено в аварийния комплект на космонавтите, когато пилотираните полети ще бъдат осъществявани от новия руски космодрум, изграден в Далечния изток. \"Приземяванията могат да станат в отдалечени и слабо населени местности, в горите и степта, и космонавтите са на мнение, че няма да бъде излишно да разполагат с подобно оръжие\", поясни Рогозин. Пистолетът може да се използва както за сигнализация, така и за самозащита. Пистолетът TP-82, който беше включен в спасителния комплект на космонавтите от 80-те години на миналия век, беше изтеглен от употреба през 2007 година, припомня агенцията.", "date": "2019.09.18", "title": "Русия ще въоръжи космонавтите си, за да ги предпази от диви животни при приземяването"}
{"url": "https://www.24chasa.bg/novini/article/7662312", "text": "Очаква се ООН да изпрати свои експерти в Саудитска Арабия, които ще водят международна комисия, която да анализира атаките срещу нефтените рафинерии на близкоизточната страна, заявиха представители на организацията, съобщава AFP. „Много е добре, че ще бъде проведно международно разследване“, заяви представител на ООН, който пожела да остане анонимен, предаде \" \". Експертите на международната организация са били изпратени според договореностите на резолюцията на Съвета за сигурност от 2015 г., която се отнася до ядрената сделка с Иран, както и според друга резолюция, свързана с ембаргото на оръжия, наложено на Йемен. Според Рияд, зад атаките „без съмнение“ стои Иран, а по-рано държавният секретар на САЩ Майк Помпео също изрази съмнения, че атаката е дошла от Йемен, както твърдят подкрепяните от Техеран йеменски бунтовници, които поеха отговорност за нападението.", "date": "2019.09.18", "title": "Експерти на ООН ще анализират атаките над рафинериите в Саудитска Арабия"}
{"url": "https://www.24chasa.bg/novini/article/7662322", "text": "Използването на безпилотни самолети от страна на Турция над турското въздушно пространство в Егейско море притеснява Гърция, която смята, че това може да е заплаха за сигурността й, пише вестник Kathimerini. Анкара използва все повече дронове за разузнавателни и наблюдателни мисии, но има притеснения и че Турция планира да използва все повече бойни безпилотни самолети, предава  . В отговор на тези притеснения, Гръцката национална служба за отбрана прави опити да вземе под наем няколко американски дрона MQ-9 Reaper, които са разположени във военновъздушната база на САЩ в Лариса. Тези дронове са способни да покрият нуждите на Гърция за разузнавателен дрон. Атина изостава в развитието и производството на собствени военни технологии, които биват допълнително забавяни от европейските програми, които трябва да подпомагат разработването на тези технологии. Атина също така преговаря с Израел за закупуването на дронове тип „Heron”, но тези преговори все още са в задънена улица.", "date": "2019.09.18", "title": "Турските безпилотни самолети - заплаха за сигурността на Атина"}
{"url": "https://www.24chasa.bg/novini/article/7662343", "text": "Въпросът за Косово остава точка на несъгласие между Белград и Берлин, заяви днес сръбският премиер Ана Бърнабич на съвместна пресконференция с германския канцлер Ангела Меркел в Берлин, предаде ТАСС. \"Въпросът за Косово остава единствената точка на несъгласие или неразбиране между нас. Германия обаче е един от най-важните ни партньори и колкото и да не се съгласяваме по някои въпроси, най-важното е да разговаряме с Германия, да чуем мнение или съвет, да представим нашата позиция и да видим дали можем заедно да доближим становищата си и да стигнем до дългосрочно трайно решение\", каза Бърнабич на съвместна пресконференция с Меркел, предава БТА. Тя добави, че без дългосрочно решение на косовския въпрос и историческо помирение между сърби и албанци няма да има добро бъдеще за Балканите. Бърнабич изрази увереност, че с подкрепата на Германия, Европейския съюз и всички други партньори е възможно да се построят \"по-добри и проспериращи Балкани\". През последната година Белград и Прищина активно обсъждаха някакво компромисно решение, свързано с корекция на граници и размяна на територии, коментира ТАСС. САЩ подкрепиха тази идея, настоявайки за окончателно споразумение, предполагащо корекция на границите на Сърбия и Косово. От своя страна германският канцлер Ангела Меркел се обяви против промяна на границите на Балканите, като подчерта, че всички страни от региона и без това имат перспектива за членство в ЕС, посочва агенцията. Предложения за \"подялба\" на Косово по национален признак, като районите с преобладаващо албанско население останат в Косово, а северната му част, населена главно със сърби, се присъедини към Сърбия, са правени и по-рано. Прищина обаче иска този териториален подход да бъде приложен и към южните части на Сърбия, населени с албанци, които да се присъединят към Косово, припомня ТАСС. Целта на посещението ми в Германия е да се задейства нова вълна от германски инвестиции в Сърбия, заяви още сръбският премиер Ана Бърнабич. Тя каза, че в Сърбия работят 400 германски компании с 60 000 работници, а Германия е важен търговски партньор на Сърбия. Бърнабич изтъкна също, че европейската интеграция остава стратегическа цел на Сърбия. \"За нас Европейският съюз е преди всичко миротворчески процес. Балканите имат свои особености и специфика и дълготраен мир на Балканите ще настъпи едва когато целият регион стане част от ЕС. В този смисъл не се съмнявам, че Балканите са важни за ЕС\", каза Бърнабич. Сръбският премиер благодари на Германия за техническата и финансова подкрепа за европейската интеграция на Сърбия и покани Меркел да посети Белград. Меркел от своя страна каза, че е разговаряла с Бърнабич за ситуацията в региона и за сътрудничеството, като изтъкна, че Берлинският процес се е доказал като много полезен и е довел до големи възможности за сътрудничество. Тя обеща Германия и занапред да подкрепя развитието на Сърбия, която е напреднала доста в преговорите за членство в ЕС. Меркел подчерта, че трябва да продължи процесът на решаване на косовския въпрос до постигането на решение. Тя посочи, че Германия и Франция са опитали да помогнат за подновяването на диалога между Белград и Прищина и да съдействат за отмяната на косовските 100-процентови мита за сръбски стоки. Тя припомни, че процесът на преговори в момента е прекъснат и за неговото подновяване ще се говори отново след изборите в Косово през октомври.", "date": "2019.09.18", "title": "Ана Бърнабич: Косово остава точка на несъгласие\nмежду Сърбия и Германия"}
{"url": "https://www.24chasa.bg/novini/article/7662344", "text": "Израелският премиер Бенямин Нетаняху съобщи, че анулира планираното си участие в Общото събрание на ООН следващата седмица заради политическата ситуация в Израел, предаде Франс прес, като се позова на официални източници. Съобщението беше направено ден след парламентарните избори в Израел, които не излъчиха категоричен победител и това застрашава политическото бъдеще на премиера, който е на власт от десет години, предаде БТА. Според израелски медии при преброени 90 процента от бюлетините партия \"Ликуд\" на Нетаняху и центристката формация \"Синьо и бяло\" на основния му съперник Бени Ганц получават съответно 31 и 32 места в 120-местния Кнесет (парламента) и няма да могат, дори с помощта на съюзниците си, да преодолеят прага от 61 депутати, който би им осигурил мнозинство. Партиите започнаха да преговарят за съставянето на коалиционно правителство, за да се избегнат нови избори. След предишните избори през април, завършили със сходни резултати, Нетаняху не успя да създаде коалиция, за да остане на власт, и това доведе до нови избори. Президентът Реувен Ривлин заяви, че иска да се избегне насрочването на трети избори и на практика насърчи партиите да преговарят за постигане на компромис. Нетаняху заяви, че ще направи всичко възможно да избегне сформирането на \"опасно\" правителство, подкрепяно от \"антиционистките арабски партии\", посочва ДПА. \"Има два варианта: правителство, ръководено от мен, или опасно правителство, разчитащо на арабските партии\", каза той на среща на парламентарната фракция на \"Ликуд\". По време на сесията на Общото събрание израелският премиер щеше да се срещне с американския президент Доналд Тръмп, за да обсъдят евентуален договор за взаимна отбрана, \"за да се бетонира изключителният съюз между двете страни\", както каза през уикенда Тръмп. \"Очаквам с нетърпение срещата ни в ООН, за да дадем тласък на един исторически Договор за отбрана между САЩ и Израел\", отговори тогава в Туитър Нетаняху.", "date": "2019.09.18", "title": "Нетаняху няма да участва в събранието на ООН заради политическата обстановка в Израел"}
{"url": "https://www.24chasa.bg/novini/article/7662356", "text": "Британска компания със седалище в Сейнт Агнес в графство Корнуол разработи първия биоразградим костюм за сърф, предаде Ройтерс. По принцип традиционното непромокаемо неопреново облекло за този спорт бързо губи еластичността си след 2-годишна употреба заради солената вода, ултравиолетовите лъчи на слънцето и разтягането при обличането му. \"Много хора държат вече непригодните си неопренови костюми по гаражи и тавани, коментира Том Кей, ръководител на компанията \"Финистър\", реализирала новата разработка, предаде БТА. По неговите думи никой не знае какво да прави с неизползваемия си неопренов екип, който е ушит от бионеразградима материя. Тя е от синтетична гума, която осигурява едновременно еластичност и термоизолация. Неопренът е доста труден за рециклиране поради молекулярната си структура. От \"Финистър\" успели да разработят прототип на костюм за сърф, в който няма бионеразградими материали. Той пропускал по-малко студ от традиционните и е много по-екологичен. От компанията предвиждат цената на новия продукт да бъде съпоставима с тази на неопреновите му аналози.", "date": "2019.09.18", "title": "Учени разработиха първия биоразградим костюм за сърф"}
{"url": "https://www.24chasa.bg/novini/article/7662352", "text": "Лекар от румънския град Клуж-Напока е задържан за 24 часа по обвинение, че е вземал подкупи, за да издава медицински становища за получаване на пенсия за инвалидност на лица, които не би трябвало да ползват тази възможност, съобщава информационният сайт Зиаре. Националната дирекция за борба с корупцията (НДБК) е повдигнала обвинения на доктор Фаур Александру, че в замяна на подкуп е помогнал на 61 лица да получат инвалидни пенсии в периода април - септември 2019 г., предаде БТА. Претендиращите за такъв вид пенсия са плащали между 1000 и 1500 леи (413 - 620 лв.) на друго лице, което също е обвинено по случая, което е предавало на лекаря част от парите. Въпросната жена, която не е длъжностно лице, бе изправена вчера пред Трибунала на Клуж и й бе наложена мярка предварителен 30-дневен арест. За лекаря е постановена мярка съдебен контрол за период от 60 дни, започвайки от днес, се посочва в прессъобщение на НДБК. Лекарят е бил заловен на 16 септември, когато обвинената посредничка му е предала 300 леи (124 лв.) за поредното медицинско становище. По случая се води наказателно преследване и спрямо няколко други лица, уточнява НДБК.", "date": "2019.09.18", "title": "Задържаха румънски лекар, взимал подкупи за издаване на становища за инвалидна пенсия"}
{"url": "https://www.24chasa.bg/novini/article/7662380", "text": "Няма опасност за хората и за летището, смятат от пожарната относно  , предаде БТА. Три пожарни автомобила има на мястото на инцидента. Сигналът за пожара, който гори в покрайнините на София, е подаден в 18,40 часа днес, съобщиха от пожарната. Горят сухи треви и храсти в близост до Летище София.  От пресцентъра на столичното летище също потвърдиха, че няма никаква опасност то да бъде засегнато от разгорелия се в близост пожар.", "date": "2019.09.18", "title": "Пожарникари за огъня в София: Няма опасност за хората и летището (Видео)"}
{"url": "https://www.24chasa.bg/novini/article/7662381", "text": "Саудитска Арабия показа остатъци, които според нея са от ирански дронове и крилати ракети, използвани при въздушната атака срещу саудитските петролни съоръжения през уикенда, и каза, че това са \"неоспорими\" доказателства за иранската агресия, предаде Ройтерс. \"Имаме доказателства, че атаката е била извършена не откъм Йемен\", каза говорителят на саудитското министерство на отбраната Турки ал Малики на пресконференция в Рияд. \"Иран се опитва да фалшифицира фактите, нападението срещу обектите на \"Арамко\" дойде от север и при подкрепата на Иран.\" Според него при атаката са били използвани 18 безпилотни самолета и 7 високоточни крилати ракети. Срещу рафинерията в Абкаик - най-голямата в света, са били използвани и дронове, и ракети, а при атаката срещу завода в Хураис - 4 крилати ракети, изстреляни от север в южна посока и от разстояние 700 км. Още три ракети не са достигнали целта си, предаде БТА. \"Няма как нападението да е било извършено откъм Йемен, както твърди иранският режим: направлението на атаките сочи, чe то не е дошло от Йемен. Всички остатъци от мястото на атаките, които бяха намерени и анализирани, сочат към Иран\", подчерта Ал Малики. Асошиейтед прес отбелязва, че саудитският говорител, говорейки за атаката от север, все пак не е назовал директно Иран като неин извършител. По-рано свързаното с Иран бунтовническо движение на хусите в Йемен, което води война срещу предвожданата от Саудитска Арабия коалиция, пое отговорност за нападенията.", "date": "2019.09.18", "title": "Саудитска Арабия показа остатъци от ракети \nи дронове: Ето доказателство, че Иран ни атакува (Снимки)"}
{"url": "https://www.24chasa.bg/novini/article/7662400", "text": "Градоначалникът на Монтана Златко Живков стана победител в категорията кмет на годината за голяма община в церемония, проведена тази вечер в зала 6 на НДК. Награждаването е в рамките на ежегодната класация, провеждана за седми път от платформата kmet.bg, като този път градоначалниците са били оценявани за целия мандат 2015-2019 г.  Наградите бяха общо 29 - във всяка от деветте категории, бяха връчени по три награди, съответно за малка община (под 20 хил. жители), средна (между 20 и 50 хил.) и голяма община с над 50 хиляди жители. В една от категориите - \"Транспорт\", нямаше класирани на първо малка и средна община, но за сметка на това в две други имаше по двама наградени кметове от една и съща категория.  Деветте категории са \"Кмет на годината\", \"Кмет на гражданите\", \"Градска среда\", \"Транспорт\", \"Туризъм, фестивали и традиции\", \"Образование, спорт, младежки политики\", \"Инвестиции и работни места\", \"Социална община\" и \"Smart city\". Освен тези награди извънредно основателката на \"Дигитална революция\" Гергана Паси връчи специална награда за дигитално училище.  Носители на наградата \"Кмет на годината\" досега са били Йорданка Фандъкова, Димитър Николов, Живко Тодоров, кметът на Панагюрище Никола Белишки и др. Тази година кметицата на столицата бе отличена само в категорията \"Транспорт\" като голяма община, но наградата бе споделена с кметицата на Перник Вяра Церовска. Отличията връчи директорът на Народния театър Мариус Донкин, като наградата от името на Фандъкова получи зам.-кметът по бюджет и финанси Дончо Барбалов.                                                                                                                                                                                                                                                                                                                                    ", "date": "2019.09.18", "title": "Градоначалникът на Монтана стана кмет на годината (Снимки)"}
{"url": "https://www.24chasa.bg/novini/article/7662430", "text": "Президентът на Русия Владимир Путин изрази днес надежда, че ще се срещне през ноември в Южна Америка с китайския президент Си Цзинпин на форумите на организациите БРИКС (Бразилия, Русия, Индия, Китай, Южна Африка) и Азиатско-тихоокеанско икономическо сътрудничество (АТИС), предаде ТАСС. Путин каза това на среща в Москва с премиера на Китай Ли Къцян, когото помоли да предаде \"най-добри пожелания\" на китайския лидер, предаде БТА. По повод предстоящата през октомври 70-а годишнина от основаването на КНР руският държавен глава припомни, че Съветският съюз е бил първата държава, признала официално китайската република. Путин подчерта, че руско-китайското сътрудничество е \"несъмнено извънредно важен фактор в световните дела\" и придобива все по-голямо значение за развитието на икономиките на двете страни. Ли Къцян се съгласи с руския домакин и посочи, че Русия и Китай трябва да продължат да полагат съвместни усилия за гарантиране на \"справедлива система за световна търговия, основана на правилата на Световната търговска организация, което е важно за стабилността и сигурността в света\". Срещата на върха на БРИКС ще е в Бразилия на 13 и 14 ноември, а лидерите от АТИС ще бъдат в Чили на 16 и 17 ноември.", "date": "2019.09.18", "title": "Путин: Дано се срещнем с китайския президент през ноември в Южна Америка"}
{"url": "https://www.24chasa.bg/novini/article/7662088", "text": "Липолд Доналд Олдред се казва англичанинът, който е бил обявен за издирване с Европейска заповед за арест, преди родните антимафиоти да го задържат в София, научи \"24 часа\". Той е бил у нас над година. Олдред е арестуван като член на банда, пращала по куриерска фирма пистолети и хероин в Англия. Сред марките се отличава \"Валтер\", а моделът им РРК е любимото оръжие на британския супершпионин Джеймс Бонд. Заедно с Олдред в България са хванати Йордан Йорданов и Николай Тасев.", "date": "2019.09.18", "title": "Липолд Олдред е издирваният британец, хванат у нас да праща в Англия пистолета на Джеймс Бонд"}
{"url": "https://www.24chasa.bg/novini/article/7662099", "text": "Италианската финансова полиция обяви, че е разбила мрежа, според нея най-голямата в света, за пиратско разпространяване на платени телевизионни канали, която имала около пет милиона потребители само в Италия, предаде Франс прес. При ръководеното от прокуратурата в Неапол разследване са арестувани 23 души и е дезактивирана на \"най-разпространената сред интернет пиратите незаконна телевизионна онлайн платформа\", съобщи италианската финансова полиция, предаде БТА. Дезактивираната платформа Екстрийм Коудс (Extreme Codes) имала пет милиона потребители само в Италия и оборот от около 60 милиона евро. Тя била създадена от двама гръцки граждани. Според полицията членовете на организацията, от които 25 са идентифицирани, работели от компютърни зали в чужбина. Незаконният абонамент за тази платформа бил 12 евро. Срещу тази сума се предлагали няколко програмни пакета, включително на Скай, ДАЗН, Медиасет, Нетфликс и Инфинити. Днес неаполската прокуратура е издала осем молби за разследване чрез европейската агенция за юридическо сътрудничество Евроюст до Холандия, Франция, Гърция, Германия и България. Европейските разследвания са насочени срещу три юридически и пет физически лица. Те са довели до изземване на платформата Екстрийм Коудс, както и на 800 сайта и 183 сървъра. Наказанията за извършителите са от шест месеца до три години затвор и до 25 822 евро глоба.", "date": "2019.09.18", "title": "Разбиха голяма мрежа за телевизионно пиратство в Италия"}
{"url": "https://www.24chasa.bg/novini/article/7662086", "text": "\"Убедена съм, че работата за София трябва да продължи и то със скоростта, която наложихме, и защото смятам, че София се нуждае от работа, а не от приказки. Много е важно да не се губи темпото и да не се спира развитието. Смятам, че сме подготвени с готовите проекти, с много ясни срокове и ясни източници на финансиране\". Това каза кметът на София Йорданка Фандъкова пред Би Ти Ви във връзка с кандидатурата й за нов кметски мандат в столицата. \"Когато започвах работа, София влизаше от криза в криза - балите с отпадъците по площадките, 40-годишни \"Икаруси\", разпродадени детски градини. Ние успяхме да изградим завода за отпадъци, да подменим 90% от автобусите, оставихме 2 \"Икаруса\" за музейни експонати, построихме 100 нови сгради за детски градини. Не го казвам, за да се хваля, а защото имаме възможността да променяме приоритетите. Вече на дневен ред са работата в кварталите, чистотата на въздуха, дигитализацията. За новите проекти са нужни нови хора с нови идеи\", обясни тя факта, че ще смени екипа си през следващия мандат, ако бъде преизбрана. От думите й стана ясно, че някои от новите експерти са видни критици на работата й до момента. \"Аз обявих не само промяна на хора, а и в структурата. Имаше проблеми и в проекта, и надзора, и в изпълнението на улица \"Граф Игнатиев\". Аз съм кметът, който е налагал най-високите санкции. Договорите са ни много конкретни, много ясни, така че дори да има някакви обжалвания, трудно биха издържали в съда\", коментира тя по повод скандала с ремонта на ул. \"Граф Игнатиев\". \"Въпросът с отпадъците е най-важният за всеки град. Истината е, че първите договори изтичат в края на месец май. Те са публични, намират се на сайта на Столична община и могат да бъдат прочетени. По-важното е друго - ценовите оферти се отварят след изборите. Решенията ще се вземат след изборите по тази поръчка\", обясни Фандъкова относно проблема с боклука. \"Госпожа Манолова имаше твърдения, които също бяха неверни. На хората дължим коректни и конкретни числа. Инвеститорите оценяват напредъка на София и то много сериозно. 54% от чуждестранните инвестиции са тук, 40% от БВП се произвежда тук, безработица реално няма - тя беше сведена до минимума. Дори има млади хора, които се връщат от чужбина, за да работят тук. Това е перспективата за развитие на града\", каза още кметът на София. \"Ремонтираме и в момента тротоари - това е важно. Това е дълъг процес, София е огромен град. Приемът в детските градини е само през електронната система. Ако това някъде се нарушава, е наистина голямо нарушение. София расте непрекъснато. Предимно млади семейства има в столицата. Има квартали, в които нямаше и терени за детски градини\", добави тя. \"В дълг сме на софиянци по отношение на планината Витоша и достъпа до нея, както и къпалнята \"Мария Луиза\" в Борисовата градина. Радвам се на всичко, което сме направили. Хората в София са с много различни изисквания. Към метрото построихме нови 6 буферни паркинга. Предстои изграждането на още 6 през следващата година. Предстои и разширението на Южната дъга\", завърши Фандъкова.", "date": "2019.09.18", "title": "Фандъкова: Когато започвах работа, София влизаше от криза в криза. Аз налагам най-високи санкции"}
{"url": "https://www.24chasa.bg/novini/article/7662122", "text": "Председателят на НС на БСП Корнелия Нинова се срещна с Н. Пр. г-н Дун Сяодзюн, Извънреден и пълномощен посланик на Китайската Народна република, съобщиха от пресцентъра на БСП. В рамките на срещата, в която взе участие и зам.-председателят на БСП Деница Златева, бяха обсъдени различните възможности за задълбочаване на сътрудничеството между двете партии и двете държави. Приветствайки постигнатия до момента напредък от сътрудничеството в рамките на \"17+1\", Нинова подчерта значението на постигането на реални и измерими резултати по инициативата \"Един пояс, един път\". Тя уточни, че Китайската Народна република представлява важен партньор за България и изрази надежда за задълбочаване на двустранното икономическото сътрудничество.", "date": "2019.09.18", "title": "Нинова на среща с китайския посланик: Страната ви е важен партньор за България"}
{"url": "https://www.24chasa.bg/novini/article/7661158", "text": "Във вторник в Тибетския автономен район бе даден стартът на най-високия в света проект за пренос и трансформиране на енергия. С обща дължина от 1 689 км, той тръгва от гр. Шигадзе и стига до префектура Нгари, простирайки се през замръзнали и необитавани земи, предава  . За реализирането на проекта са необходими общо 7,4 милиарда юана (около 1,05 милиарда щатски долара) инвестиции. Плановете са той да бъде завършен през 2021 г. и да облагодетелства близо 380 000 души. С кули, които трябва да бъдат издигнати на средна височина от 4000 м, проектът се определя като изключително труден „небесен път на електроенергия\" поради тежките условия за строителството, опасните пътища, лошата логистична поддръжка и строгите изисквания за опазване на околната среда. Той ще свързва 10 тибетски окръга и ще подобри електрозахранването в префектура Нгари. От 2007 г. китайската корпорация, която се грижи за електроснабдяването в страната „State Grid Corporation of China\", инжектира 14,5 милиарда юана в изграждането на електрическата мрежа в Тибет, което подобри значително захранването в района.", "date": "2019.09.18", "title": "В Тибет започна строителството на най-високата в света електромрежа"}
{"url": "https://www.24chasa.bg/novini/article/7662178", "text": "Млад мъж е бил нахапан жестоко от питбул във Варна. Инцидентът се е разиграл на централна улица в морския град и на метри от училище, предаде  . По един от централните булеварди във Варна Мартин и неговия приятел се прибирали, когато срещнали мъж с питбул. \"Кучето е било със стопанина си без намордник и без повод\", споделя бащата на Мартин - Енчо Янчев. Кучето се нахвърлило върху двамата младежи. Стопанина му няколко пъти го дърпал от мелето, но после пак го пускал. Питбулът нахапал ръката и крака на Мартин. \"Захапва го за крака, след което синът ми се опитал да се освободи със здравата си ръка, тъй като лявата му ръка е контузена и е започнала една борба\", разказва Енчо Янчев. Хора от близките заведения се намесили, за да помогнат на момчетата и се обадили на телефон 112. Пострадалите момчета са подали жалба и предстои собственикът на агресивното куче да бъде издирен. Спешните медици, оказали помощ на Мартин, са преброили 18 нахапвания само по ръката му.", "date": "2019.09.18", "title": "Питбул нахапа мъж на централна улица във Варна"}
{"url": "https://www.24chasa.bg/novini/article/7662191", "text": "Президентът Румен Радев се срещна днес с Денис Мантуров - министър на промишлеността и търговията на Руската федерация, който е и съпредседател на Междуправителствената българо-руска комисия за икономическо и научно-техническо сътрудничество. Това съобщиха от прессекретариата на президента. Държавният глава прие министъра на „Дондуков“ 2, след като вчера се състоя 17-ото заседание на междуправителствената комисия. Президентът Радев и министър Мантуров изразиха очакване успешните резултати от заседанието да имат положително влияние върху двустранните икономически отношения. На срещата беше обсъдено сътрудничеството в сферата на икономиката, енергетиката, търговията, туризма. Българският държавен глава посочи, че през последните две години срещите на високо политическо ниво са ясен сигнал, че застоят в двустранните отношения между България и Русия е преодолян. Знак за това е и подписването днес на договора за разширението на газопреносната мрежа от турско-българската до българо-сръбската граница, който касае реализацията на газопровода „Турски поток“ на българска територия. Президентът изтъкна важността енергийните проекти да се реализират на прагматична и взаимноизгодна основа. Румен Радев приветства изпълнението на дейностите по удължаване на срока на експлоатация на 5-и енергоблок на АЕЦ \"Козлодуй\" и изрази надежда за успешното приключване на мерките по 6-и блок на централата в указания времеви график. По време на срещата беше обсъдено и двустранното военнотехническо сътрудничество и свързаните с него лицензионни въпроси. Президентът Радев изрази очакването на България въпросът да бъде разрешен чрез рационален подход, изгоден и за двете държави, като не се обвързва с други теми от двустранното партньорство.", "date": "2019.09.18", "title": "Румен Радев: Застоят в двустранните отношения между България и Русия е преодолян"}
{"url": "https://www.24chasa.bg/novini/article/7662198", "text": "От Комисията по правни въпроси подкрепихме единодушно всички проекти за отмяна на съкратеното съдебно следствие. Има внесени 4 законопроекта. Забравихме политическите си пристрастия и това, че сме опоненти, в името на това да дадем шанс за справедливост. Това заяви в предаването \"Още от деня\" депутатът от ГЕРБ Десислава Атанасова. \"Държим обаче да се проведе широк обществен дебат за това дали за сметка на справедливостта да се разделим с бързото прекратяване на процеса\", заяви тя. \"Ако се върнем назад във времето, бавността на процесите, основно на наказателния процес, е била поводът да се промени наказателният кодекс. Законът е променен отново и през 2010 г. Над 200 000 присъди не са могли да бъдат прочетени, защото е изтекла давността. Именно заради това е взето това решение за промяна. Само че сега тази възможност се ползва от лицата, за да намалят присъдите си. Справедливост и бързина - това са двете най-важни предпоставки, за да може хората да бъдат удовлетворени от работата на съда. Подкрепихме всички законопроекти на първо четене\", каза още Атанасова. \"Има зелена светлина и Правната комисия се обедини в подкрепа на всички законопроекти\", добави тя.", "date": "2019.09.18", "title": "Атанасова: Подкрепихме всички проекти за отмяна на съкратеното съдебно следствие"}
{"url": "https://www.24chasa.bg/novini/article/7662211", "text": "Началникът на отбраната генерал Андрей Боцев се срещна днес, 18 септември, с командира на Сухопътните войски на Сърбия генерал-подполковник Милосав Симович, съобщиха от пресцентъра на Министерство на отбраната. „Изказвам увереност, че традиционно високото ниво на развитие на двустранните военни отношения ще продължава да допринася за постигането на нови военни способности на Въоръжените сили, както и за по-нататъшното укрепване на регионалната сигурност“. Това заяви генерал Андрей Боцев в приветствието си към чуждестранната делегация. Той подчерта, че провеждането на съвместни учения съдейства за повишаване на подготовката на военнослужещите за изпълнение на задачи, характерни за многонационалните операции. Генерал-подполковник Милослав Симович изказа удовлетворение от съвместното участие на военнослужещи от България и Сърбия в многонационалните учения „Platinum Lion - 2019“ и „Platinum - Wolf 2019“, както и в съвместното учение с бойни стрелби „Шабла 2019 г.“. Той посочи също извършващия се процес по планиране на съвместното тактическо учение „Lions Land - 2019“. От българска страна участие в срещата взеха командирът на Сухопътните войски генерал-майор Михаил Попов, директорът на Щаба на отбраната генерал-майор Красимир Кънев и директорът на дирекция „Операции и подготовка“ в Щаба на отбраната бригаден генерал Станимир Христов.", "date": "2019.09.18", "title": "Генерал Боцев се срещна с командира на\nСухопътните войски на Сърбия"}
{"url": "https://www.24chasa.bg/novini/article/7662216", "text": "Министерството на външните работи на Русия осъди решението на президента на САЩ Доналд Тръмп да засили санкциите срещу Иран заради атаките срещу саудитски петролни инсталация, като заяви, че те няма да решат нищо, предаде Ройтерс. В изявление на министерството, разпространено от Интерфакс, се казва, че Иран няма да пострада от каквито и да е нови санкции и се отбелязва, че макар да са безполезни, санкциите все пак са по-добър ход от прибягването от страна на Тръмп до военно решение, предава БТА. По-рано днес президентът на САЩ съобщи, че е разпоредил мащабно засилване на санкциите срещу Иран, когото американски представители подозират, че е извършил атаките срещу саудитските петролни инсталации.", "date": "2019.09.18", "title": "Русия: Новите санкции на САЩ срещу Иран няма да решат нищо"}
{"url": "https://www.24chasa.bg/novini/article/7662223", "text": "Докато беше днес на посещение в лондонска болница, премиерът Борис Джонсън трябваше да изслуша гневните оплаквания на баща на болно дете, че то не получава достатъчно здравни грижи и че националната здравна служба е съсипана, предаде Ройтерс. В университетската болница в квартал \"Уипс крос\" бащата Омар Салем изрази недоволство си пред Джонсън от факта, че в детското отделение, където е била настанена 7-годишната му дъщеря след като е минала през спешното отделение, няма достатъчно персонал и пациентите трябва да чакат дълго, за да бъдат прегледани от лекар, предаде БТА. \"Това не е приемливо\", каза бащата, докато премиерът стоеше и слушаше. \"Националната здравна система бе разрушена, а сега вие идвате тук заради медийното отразяване\", каза Салем. В поста си в \"Туитър\" гневният баща, който се представи като активист на Лейбъристката партия, оценява високо помощта, която дъщеря му е получила в спешното отделение, но после в детското трябвало да чакат часове да дойде лекар.", "date": "2019.09.18", "title": "Гневен родител на болно дете се оплака на Джонсън от здравната система на Острова"}
{"url": "https://www.24chasa.bg/novini/article/7662233", "text": "Турски прокурор оттегли обвиненията във военен шпионаж срещу двама гръцки военнослужещи, които бяха задържани през март 2018 г., след като случайно прекосили границата с Турция в лошо време, съобщава в. \"Катимерини\". Според цитирани от изданието информации прокурорът в Одрин, Северозападна Турция, е заявил, че проверката на мобилните телефони на войниците е установила, че няма доказателства в подкрепа на обвиненията, предаде БТА. Двамата мъже - лейтенант Ангелос Митретодис и сержант Димитрис Кукладзис - сега ще трябва да отговарят само по обвинения в незаконно влизане в страната. Атина твърдеше през цялото време, че двамата военни са влезли в Турция погрешка, докато проследявали предполагаеми нелегални мигранти. Митретодис и Кукладзис бяха държани в силно охраняван затвор в Одрин в продължение на 167 дни преди да бъдат освободени в очакване на процеса през август миналата година.", "date": "2019.09.18", "title": "Турция оттегли обвиненията в шпионаж срещу двама гръцки военни"}
{"url": "https://www.24chasa.bg/novini/article/7662274", "text": "Неизвестен мъж е заплашил да взриви мост в Киев, където се намира метростанция, и е открил огън, според ръководителят на полицията в украинската столица Андрей Крищенко, предава РИА Новости. \"Провеждаме специална полицейска операция. На място има представители на всички служби. Трафикът на автомобили и влакове по моста е блокиран\", заяви прес-секретаря на Крищенко във Фейсбук, като цитира ръководителя на силите за сигурност. Случаят е квалифициран като подготовка на терористична атака, предаде  . Движението на киевското метро е временно спряно в района на атаката. Според очевидци мъжът пристигнал на моста с кола, извадил предмет, подобен на експлозивно устройство, както и автоматично оръжие и е открил огън. Той е бил облечен в камуфлажни дрехи и е бил на видима възраст около 30-35 години. На мястото на инцидента е изпратено ръководството на Главната и на местната полицейска дирекция, патрулни отряди, полицейски кучета, специалните части и специалисти-сапьори.", "date": "2019.09.18", "title": "Мъж стреля на посоки и заплаши да взриви метростанция в Киев"}
{"url": "https://www.24chasa.bg/novini/article/7661639", "text": "Учени от Буркина Фасо използваха ново оръжие в борба срещу маларията и навлязоха в деликатен дебат по биоетика, като пуснаха хиляди генетично стерилизирани комари в природата, съобщи Ройтерс. Експериментът е първият по рода си, излязъл от лабораторията. При използвания метод се редактира ген, който след това се разпространява в популацията - в случая пречи на възпроизводството, предава БТА. Инвестициите в лекарства, мрежи против комари и инсектициди забавиха настъплението на маларията през последните 20 години, в Африка, където са 90 процента от случаите в света. Болестта обаче пак е убила повече от 400 000 души на континента през 2017 г. \"Конвеницоналните средства, с които разполагаме, вече достигнаха максимума си\" - д-р Абдулайе Диабате, който ръководи експеримента за фондацията \"Бил и Мелинда Гейтс\". Учените са пуснали генно модифицираните комари в Сурукудинга, село в западната част на страната. Комарите са инжектирани като ембриони с ензим, който разпространява блокираща женската репродукция модификация. Той действа само при три основни вида насекоми от повече от 3500 съществуващи в света. Целта на проекта не е да ликвидира комарите, а да намали гъстотата им. В лабораторни условия експериментът е извършен в лондонския Имперски колеж.", "date": "2019.09.18", "title": "Учени пуснаха стерилизирани комари в Буркина Фасо срещу маларията"}
{"url": "https://www.24chasa.bg/novini/article/7661689", "text": "Становището на прокуратурата е, че предложеното ограничаване на съкратеното съдебно следствие при тежка телесна повреда и умишлено убийство категорично трябва да се приеме. Това каза главният прокурор Сотир Цацаров на дебатите в парламентарната правна комисия за съкратеното съдебно следствие. Внесените от партиите проекти са 4. БСП, “Обединени патриоти” и “Воля” искат да отпадне възможността за бърз съд при направени самопризнания, ако е извършено тежко убийство или е причинена тежка телесна повреда. От ГЕРБ предлагат съкратеното производство да остане, но съдът да не бъде задължен да намали присъдата, както е сега. Освен това наказанието да може да се намалява с 1/5, а не с 1/3. Първите три законопроекта са по Наказателно- процесуалния кодекс (бел.авт. - на БСП, “Обединени патриоти” и “Воля”), а четвъртият по Наказателния кодекс. Трябва да избираме между провеждането на съкратеното съдебно следствие или това, което носи чувството на справедливост. Трябва да предпочетем по-високата ценност - чувството на справедливостта. Следва да се предпочете подхода предложен в НПК, каза Цацаров. Той подчерта, че подходът да не се прилага съкратеното съдебно следствие при умишлени убийства и тежки телесни повреди е радикален, но прокуратурата го подкрепя. Изрази съмнение, че ако вариантът, който ГЕРБ предлага, бъде приет, няма да се отчете и това, че убиецът си е признал при определяне на присъдата. Измененията в НК ще поставят още един въпрос за използването на по-благоприятния наказателен закон - той ще се окаже действащият и ще се прилага и за висящите съдебни дела. При подхода, който се предлага в НПК, няма да стане дума за това, заяви още Цацаров. За законопроекта, предложен от ГЕРБ се обяви пък правосъдният министър Данаил Кирилов. “Не бива със законодателно решение да се отнема възможността подсъдимия да прави признания и да улесни съдебния процес. Никой не може да забрани на подсъдимото лице да си признае. Сега съда възприема признанието като смекчаващо вината обстоятелство. Няма правна пречка съдебното следствие да бъде съкратено, а накрая съдът да каже, че това не е достатъчно да се намали присъдата на дееца”, каза той. Изрази съчувствие към близките на жертвите, но апелира да не ескалират напрежението. И подчерта, че когато обществото протестира, винаги има право. “Когато обществото протестира, винаги има право! Категорично не съм съгласен. Трябва първо да кажете какво визирате под общество - отворено или цялото. Ако е първото - не, не изразява мнението на цялото общество и не винаги е право”, отвърна му Йордан Цонев от ДПС. Обявявам се за всички предложения, защото промяна трябва да има. Не е ли по-добре обаче да направим каталог за това къде не трябва да се прилага съкратеното съдебно следствие, предложи колегата му Хамид Хамид.", "date": "2019.09.18", "title": "Прокуратурата подкрепя ограничаване на съкратеното съдебно следствие"}
{"url": "https://www.24chasa.bg/novini/article/7661699", "text": "Атаката срещу \"туптящото сърце\" на обширната петролна империя на Саудитска Арабия се вписва в една нова и опасна тенденция, която се наблюдава в целия Персийски залив от това лято - прецизни нападения, които оставят малко очевидни следи кой ги е извършил. Началото бе поставено през май с експлозиите, за които никой не пое отговорност и които повредиха петролни танкери близо до Ормузкия проток. Оттогава регионът стана свидетел как енергийната му инфраструктура неведнъж стана обект на посегателства. Кулминацията на тези атаки беше извършеното в събота нападение срещу най-големия в света завод за преработка на петрол в източната част на Саудитска Арабия, довело до намаляване наполовина на производството на богатото на петрол кралство и рязък скок на цените на енергоносителите. Отговорността за някои нападения беше поета от йеменските бунтовници хуси, които от 2015 г. се борят срещу водената от Саудитска Арабия коалиция в най-бедната страна в арабския свят. Бързо нарастващата технологична сложност на атаките обаче подхранва сред експерти и анализатори подозрения, че Иран може да ги дирижира, или дори да ги извършва сам, както САЩ го обвиниха за нападението в събота. \"Иран може да разчита на обществения скептицизъм за известна възможност да отрича при всякакви обстоятелства, но има далеч по-голям шанс атака от такъв мащаб да провокира много тежки дипломатически и военни последствия\", предупреди Майкъл Найтс, старши изследовател от Вашингтонския институт за близкоизточна политика. От своя страна, Иран е поел отговорност само за едно нападение през този период - свалянето на американски разузнавателен дрон, който Техеран обвинява, че е навлязъл в иранското въздушно пространство на 20 юни. Иран награди публично с медали членовете на Корпуса на гвардейците на Ислямската революция, стреляли с противовъздушната батарея, свалила дрона. Иран освен това призна, че е превземал петролни танкери. Най-известният от тези случаи беше с плаващия под британски флаг \"Стена имперо\" на 19 юли. Нападенията срещу петролни танкери и атаките срещу саудитска петролна инфраструктура, отговорност за които поеха хусите, обаче приличат на предишни инциденти, за които е обвиняван Техеран. Според експерти Иран разчита на нападения, които не може да бъдат приписани на никого, тъй като виновникът е трудно да бъде определен предвид обстоятелствата. Причините за това са няколко. След Ислямската революция през 1979 г. Иран не може да закупува модерни оръжия от Запада като съседите си от Персийския залив. Военновъздушните му сили все още са комплектувани с произведени преди революцията американски Ф-4, Ф-5 и Ф-14, както и със съветски изтребители. През 1988 г. флотът на САЩ потопи половината действащ флот на Иран в еднодневна морска битка по време на т. нар. \"Танкерна война\". Въпреки че Иран разработи собствен ракетен арсенал, експерти казват, че иранските въоръжени сили биха пострадали сериозно при всякаква пряка конфронтация. Извършването на нападения, които не може да бъдат свързани лесно с Техеран, ограничава шанса за директен ответен удар. Отделно, Техеран работи по изграждането на мрежа от сателитни сили в Близкия изток. Иран подкрепя ливанската екстремистка група и политическа партия Хизбула, което му осигури средство за оказване на натиск върху Израел - стар негов враг в региона. Иран работи за постигане на същата цел в Йемен с хусите, изповядващи шиитския зейдитски клон на исляма, които превзеха столицата Сана през септември 2014 година. Техеран може да е въвлечен пряко или непряко в нападения, отговорността за които е поета или приписвана на тези групи, казват анализатори. Тези, които твърдят, че Иран е замесен, сочат синхронизирането на атаките с ключови моменти от разпадането на подписаното през 2015 г. споразумение между световните сили и Иран, от което президентът Доналд Тръмп изтегли едностранно САЩ на 8 май 2018 година. Това постави началото на американска санкционна кампания, която отряза достъпа на голяма част от иранския петролен износ до пазарите, на фона на заричанията на представители на иранските власти, че ако Техеран не може да изнася петрол от региона, никой няма да може. Една година след деня, в който Тръмп изтегли САЩ от ядрената сделка, Иран предупреди, че ще започне да обогатява уран до равнище, което е по-близко до необходимото за направата на ядрени оръжия. Четири дни по-късно, на 12 май, първите мистериозни атаки поразиха петролни танкери край Ормузкия проток. Два дни след това хусите заявиха, че са извършили нападение с дрон срещу ключовия саудитски петролопровод \"Изток-Запад\". Японски танкер и друг кораб бяха нападнати на 13 юни, докато иранският върховен лидер аятолах Сайед Али Хаменей се срещаше с японския премиер Шиндзо Абе, който донесе послание от Тръмп. Видеозапис, публикуван по-късно от въоръжените сили на САЩ, изглежда показва как ирански сили премахват магнитна бомба от японския съд - нещо, за което Иран никога не даде обяснение. Корпусът на гвардейците на Ислямската революция свали американския дрон на 20 юни. Нападението срещу Саудитска Арабия в събота беше извършено, след като Иран предприе допълнителни стъпки за намаляване на задълженията си по ядрената сделка и преди заседание на Общото събрание на ООН, насрочено за по-късно този месец. Има спекулации, че е възможно там да се срещнат Тръмп и иранския президент Хасан Рохани. Вчера иранският върховен лидер аятолах Сайед Али Хаменей отхвърли възможността за каквито и да било преговори между Тръмп и Рохани. Сателитни снимки от нападнатите саудитски обекти, публикувани впоследствие от САЩ, показват, че щетите са причинени предимно от удари, идващи от север. Ако някоя атака беше извършена от Йемен, тогава щяха да са увредени южните части на структурите, казват представители на американските власти. На север оттатък Персийския залив се намират Иран и Ирак, където действат подкрепяни от Иран шиитски милиции. Ирак отрича нападението да е извършено от негова територия. Кувейт, който се намира между Ирак и Саудитска Арабия и е близко до Западен Иран, от своя страна призна, че проучва съобщения за дрон или нисколетящ обект, преминал с висока скорост над богатата на петрол страна рано сутринта в събота, точно преди атаката в Саудитска Арабия. Следователи на ООН казват, че новият дрон на хусите UAV-X вероятно има обсег до 1500 км. На теория това поставя нападнатите в събота завод и петролно находище в неговия обсег. ООН, арабските страни от Персийския залив и САЩ обвиняват Иран, че доставя оръжие на хусите - нещо, което Техеран отрича. Дроновете на хусите обаче обикновено се взривяват във въздуха или след като се блъснат в цел, пръскайки шрапнели като сачми. Хусите вече са използвали свои дронове при подобни нападения. Едно от тях беше записано на видео през януари, като използваният при него дронът избухна над множество по време на военен парад. Снимките от атаката в събота обаче показват прецизни, проникващи дълбоко попадения по структурите на обекта за преработка на петрол. \"Наблюдаваше се тенденция предишни нападения с дронове на хусите срещу петролни обекти да причиняват доста ограничени щети, което може да е индикатор, че този път е била използвана различна оръжейна система\", заяви Фабиан Хинз, изследовател в Центъра за проучвания на в областта на неразпространението \"Джеймс Мартин\" в Института за международни изследвания Мидълбъри в американския град Монтерей, щата Калифорния. Докато саудитските власти разследват атаката в страната, те ще разчитат на експертни проучвания, за да установят какво наистина е ударило обекта. Това, в комбинация с характерните особености на щетите, може да позволи на следователите да определят по-категорично вината за поредното нападение в региона с неясен извършител. (БТА)", "date": "2019.09.18", "title": "Нападението срещу саудитски петролни обекти показва опасна нова тенденция"}
{"url": "https://www.24chasa.bg/novini/article/7661700", "text": "Лидерът британската опозиционна Лейбъристка партия Джереми Корбин обеща днес, че ако дойде на власт, ще насрочи референдум за членството на Великобритания в Европейския съюз. Той обаче отказа да каже за какво ще агитира, предаде Ройтерс. \"Ние сме единствената партия, която предлага избор на хората\", заяви Корбин пред журналисти и добави, че ще има надежден избор между напускане съгласно споразумение за Брекзит, което той е договорил, или оставане в общността. \"Хората в тази страна вземат окончателното решение\", каза той, цитиран от БТА. \"Предлагам на хората избор\", изтъкна Корбин, запитан за какво би агитирал преди хипотетичния референдум. Той обеща да изпълни решението на британските избиратели.", "date": "2019.09.18", "title": "Джереми Корбин обеща референдум за членството в ЕС, ако дойде на власт"}
{"url": "https://www.24chasa.bg/novini/article/7661726", "text": "комисия кандидата си за кмет за община Благоевград. Атанас Камбитов е кандидат за кмет за трети път след като изпълни два много успешни мандата. Заедно с регистрацията за кмет на община, общинският ръководител на ПП ГЕРБ-Благоевград Бисер Михайлов внесе и необходимите документи за кандидатите за общински съветници и за кметове на кметства. В листата присъстват както досегашни съветници, така и нови лица сред които лекари, инженери, юристи, хора от сферата на образованието и др. В листата на ПП ГЕРБ намериха място и хора от гражданската квота.", "date": "2019.09.18", "title": "Регистрираха първия кандидат-кмет на Благоевград - досегашният кмет д-р Камбитов от ГЕРБ"}
{"url": "https://www.24chasa.bg/novini/article/7661757", "text": "Искане за ексхумация на сочената за трета жертва на касапина от Негован Пламен Шляпашки е внесено в прокуратурата. Това обявиха пред   дъщерите на мистериозно загиналата баба Цветанка Стоянчева от столичния кв. \"Гео Милев\". Самото решение трябва да стане ясно до няколко дни. Според адвоката на роднините е много вероятно молбата да бъде удовлетворена. \"Целта е при новата аутопсия да се изясни дали има следи от насилствена смърт, или пък са използвани химикали, който са подпомогнали това да се случи\", обясни адвокат Виктор Димитров. Дъщерите на баба Цветанка от своя страна са абсолютно убедени, че смърта й не е случайна, а вина носи именно Пламен Шляпашки. Целта е той и съучастниците му да прикрият следи около кражбата на апартамента, собственост на 85-годишна старица. Веднага след като разбират за аферата, те подават жалба в прокуратурата. До днес, точно година след смъртта на старицата, резултати от разследването и повдигнати обвинения на Шляпашки няма. Още - в ", "date": "2019.09.18", "title": "Ексхумират вероятна трета жертва на касапина Шляпашки"}
{"url": "https://www.24chasa.bg/novini/article/7661774", "text": "Решението на британския премиер Борис Джонсън да спре работата на парламента е политически въпрос, а не проблем за разглеждане от съда, и следователно не е нещо, по което съдиите могат да се произнесат, каза днес неговият адвокат, опитвайки се да убеди Върховния съд, че 5-седмично прекъсване на работата на депутатите е законно, предаде Ройтерс. Въпросът за допустимостта на иска, предявен срещу решението на премиера, се очертава като ключов за това в каква посока ще тръгне делото, започнало вчера. Решението на 11-те съдии се очаква в петък, предава БТА. Джонсън не се явява лично във Върховния съд. Той обоснова прекъсването на парламентарната работа с нуждата да внесе нова законодателна програма. Според критиците му обаче истинската причина е да се попречи на парламента да върже ръцете на премиера, който иска да извади Великобритания от ЕС със или без споразумение за развода. Разглеждането на това дело се смята за историческо, защото противопоставя пълномощията на британския законодателен орган на тези на изпълнителната власт. Според правителствения адвокат Джеймс Ийди, ако съдът се намеси в този въпрос, който е \"територия на политическа преценка\", това ще наруши \"фундаменталния конституционен принцип\" за разделението на властите, по-конкретно в случая между съдебната и изпълнителната власт. Опонентите на правителството обвиняват Джонсън, че лъже за истинските мотиви на суспендирането, както и за това, че е заблудил кралица Елизабет Втора, чието формално одобрение бе необходимо, за да се прекрати работата на парламента в ключов момент. Делото се усложнява и от факта, че две по-нисши съдебни инстанции взеха противоречащи си решения по същия въпрос. Висшият съд в Лондон се произнесе в началото на месеца, че спирането на работата на парламента е политически, а не правен въпрос, независимо от съображенията, с които е мотивирано. Миналата седмица обаче най-висшият съд в Шотландия постанови, че британският премиер е действал незаконно, суспендирайки парламента за известно време, \"за да избегне демократичен надзор\".", "date": "2019.09.18", "title": "Адвокатът на Джонсън го защити пред върховния съд за спирането на работата на парламента"}
{"url": "https://www.24chasa.bg/novini/article/7661816", "text": "Присъда от 8 години лишаване от свобода за 30-годишния Милчо А. постанови Окръжен съд- Кюстендил, под председателството на съдия Йоланда Цекова. Съдът го призна за виновен в това, че на 5 септември 2018 г. в Дупница умишлено, чрез нанасяне на прободна рана с нож в лявата част на гърба, е умъртвил 30- годишния С. С. Съдебният състав прие, че в случая има многобройни, смекчаващи вината обстоятелства, делото се гледа по реда на съкратеното съдебно производство, като обвиняемия Милчо А. призна вината си. Той изрази пред съда съжаление за извършеното престъпление. Адвокатите му посочиха, че е баща на 3 малолетни деца, към момента на престъплението е неосъждан и има добри характеристични данни. Пострадалият С. С. е влязъл в двора на обвиняемия и е стрелял с газов пистолет, в присъствието на децата. При последвалото спречкване, подсъдимият е нанесъл на жертвата смъртоносна рана с нож, с който преди това е белел орехи.Той е съдействал на разследването и е показал средството за извършване на престъплението. Милчо А. ще трябва  да плати на детето на починалия 30 000 лв. обезщетение за претърпените неимуществени вреди. Съдът отхвърли като неоснователни, поради тяхната недоказаност гражданските искове на съпругата на починалия, на неговите родители, братя и сестри. Присъдата може да се обжалва или протестира пред Софийски Апелативен съд в 15- дневен срок.", "date": "2019.09.18", "title": "По съкратеното производство: 8 г. затвор за убийство с нож в Дупница"}
{"url": "https://www.24chasa.bg/novini/article/7661804", "text": "Пожар е обхванал местност със сухи треви в района на с. Беляковец. Три екипа на Регионална дирекция „Пожарна безопасност и защита на населението” са на място, а към 15,30 ч. разпространението на огъня вече е овладяно. Продължава гасенето на пламъците, опасност за населението и за имоти в селото няма. Заради пожара, поривите и посоката на вятъра в отделни части на Велико Търново се усеща миризма на пушек. По-рано през днешния ден е потушено огнище край с. Хотница, където също са горели сухи треви. Кметът на Велико Търново Даниел Панов и заместник-кметът проф. Георги Камарашев са в постоянна връзка с екипите на пожарната. Даниел Панов благодари на огнеборците за бързата реакция и високия професионализъм.", "date": "2019.09.18", "title": "Сухи треви горят край търновското село Беляковец"}
{"url": "https://www.24chasa.bg/novini/article/7661805", "text": "Окръжни магистрати в Бургас наложиха три годишна условна присъда \"лишаване от свобода \"на Борислав Стоянов за смъртта на сестра му Десислава Стоянова, като отложи изпълнението на наложеното наказание за изпитателен срок от четири години. На мъжа е наложена и мярка \"задължителни периодични срещи с пробационен служител\" за срок от една година и шест месеца. Това съобщиха от пресцентъра на съда в морския град.  Няколко часа по-късно жената е починала в болница в Бургас. Присъдата може да бъде обжалвана или протестирана пред въззивна инстанция в 15-дневен срок, информираха от съда.", "date": "2019.09.18", "title": "3 години условно за Борислав, пребил сестра си до смърт в Созопол"}
{"url": "https://www.24chasa.bg/novini/article/7661920", "text": "Най-малко 27 деца и двама учители загинаха при пожар в пансион. Инцидентът става в ранните часове на сряда в покрайнините на либерийската столица Монровия, пише Ройтерс. Пожарът избухнал докато децата спели в сграда, прикачена към джамия. Две деца са откарани в болница с изгаряния, предава  . Полицията в западноафриканската страна съобщи, че все още се търсят телата на някои от учениците. Президентът на Либерия Джордж Уеа изрази своите съболезнования в социалната мрежа „Тутър”. Причините за пожара се изясняват.", "date": "2019.09.18", "title": "Най-малко 27 деца загинаха при пожар в пансион в Либерия"}
{"url": "https://www.24chasa.bg/novini/article/7661908", "text": "Президентът на САЩ Доналд Тръмп обяви, че ще бъдат наложени нови „значителни“ санкции срещу правителството на Иран в първата реакция на Вашингтон срещу атаките над петролни рафинерии в Саудитска Арабия, за които кабинета на президента обвинява Техеран, съобщава AFP, цитирана от  . „Току що инструктирах министъра на икономиката да увеличи значително санкциите срещу държавата Иран“, заяви президента в съобщение в социалната мрежа Туитър. САЩ вече налагат широки санкции срещу Техеран, които водят до сериозни щети срещу икономиката на близкоизточната страна, включително такива насочени и срещу износът на петрол на Иран.", "date": "2019.09.18", "title": "Тръмп нареди на правителството значително да увеличи санкциите срещу Иран"}
{"url": "https://www.24chasa.bg/novini/article/7661779", "text": "Петчленен състав на Окръжен съд- Кюстендил, под председателството на съдия Йоланда Цекова остави без уважение молбата на Иман М.- Ушко, за изменение в по- лека на мярката му за неотклонение „Задържане под стража”. Той е осъден на 12 години лишаване от свобода от Окръжен съд- Кюстендил на 01.07.2019 година, по дело за грабеж с причинена тежка телесна повреда, от която е настъпила смърт на жертвата, като грабежът е в условията на опасен рецидив. Делото се гледа по линия на съкратеното съдебно следствие. Присъдата се протестира пред САС от Окръжна прокуратура- Кюстендил. Съдът счете, че посочените в молбата проблеми в здравословното състояние на подсъдимия- дископатия и зрение не са животозастрашаващи. В молбата не са посочени и никакви доказателства за промяна в обстоятелствата, които да налагат изменение на мярката за неотклонение, посочи съдия Цекова. Определението може да се обжалва в 7- дневен срок пред САС.", "date": "2019.09.18", "title": "Оставиха в ареста осъден на първа инстанция на 12 г. за убийство"}
{"url": "https://www.24chasa.bg/novini/article/7661936", "text": "Твърдо съм убедена, че каквато и да е развръзката, Брекзит не е краят на нашите отношения и Обединеното кралство остава наш партньор, съюзник и приятел в Европа. Това каза вицепремиерът и министър на външните работи Екатерина Захариева, която заедно с посланика на Великобритания у нас Ема Хопкинс откри в МВнР българско-британска изложба по случай 140 години от установяването на дипломатически отношения между България и Великобритания, предаде БТА. Сътрудничеството по линия на Берлинския процес е още един пример за това близко приятелство, посочи Захариева. Тя отбеляза също, че през изминалите 12 години, в рамките на ЕС, страните ни сътрудничиха успешно и отстояваха близки позиции в редица сфери - в областта на антитероризма, борбата срещу организираната престъпност, здравеопазването, образованието, сигурността. Посланик Ема Хопкинс благодари на български език на министър Захариева и на външнополитическото ведомство за домакинството в отбелязването на 140-ата годишнина на двустранните отношения. Британският дипломат определи двустранните връзки като дълбоки и силни. Сътрудничим в много области, включително имаме силни връзки по въпроси на сигурността, по отношение на Западните Балкани, както и като съюзници в НАТО, посочи Хопкинс. Тя изтъкна, че това обаче, която символизира силата на двустранните отношения, са връзките между хората от двете страни. Експозицията в МВнР, включваща експонати на посолството на Великобритания и Дипломатическия институт към МВнР, представя различни аспекти и исторически моменти от българско-британските отношения. На откриването първият директор на Британския съвет в София Дейвид Стоукс прочете откъси от пътепис на британската пътешественичка Уинифред Гордън, пътувала по нашите земи по време на Първата световна война. Събитието, организирано съвместно с британското посолство, е част от серия инициативи, посветени на 140-годишнината на двустранните отношения. България и Великобритания установяват дипломатически отношения през 1879 година. Лорд Уилям Палгрейв, дипломатически агент и генерален консул, връчва акредитивните си писма на княз Александър Батенберг на 23 юли. България открива дипломатическо агентство в Лондон на 27 септември 1903 г. с първи дипломатически агент Димитър Цоков.", "date": "2019.09.18", "title": "Захариева: Обединеното кралство остава наш партньор, съюзник и приятел в Европа"}
{"url": "https://www.24chasa.bg/novini/article/7661356", "text": "Двама пожарникари са пострадали при пожар в химическо предприятие в Истанбул, предаде Анадолската агенция. Единият от ранените огнеборци е настанен в болница, а другият е получил медицинска помощ на място, предаде БТА. Огънят е пламнал по неизвестна засега причина. От време на време се чуват експлозии. Един от взривовете е станал в цистерна на фабриката. Предприятието, собственост на американската компания Хънтсман, се намира в истанбулската община Тузла. На мястото са били изпратени голям брой пожарни коли и екипи. Огънят е обхванал за известно време и една от пожарните коли, но тя е била угасена от огнеборците. Пламъците са се разпространили върху голяма площ, като са опожарени автомобили на прилежащия паркинг. Пожарът, който се разпространява бързо под въздействието на вятъра, към момента е частично овладян.", "date": "2019.09.18", "title": "Голям пожар в химически завод в Турция, пострадали са двама пожарникари (Обновена)"}
{"url": "https://www.24chasa.bg/novini/article/7661892", "text": "Необходимо ли е да се придобива българско гражданство заради инвестиции? Трябва ли да отваряме така широко вратата за всеки, дошъл отнякъде, за да получи български паспорт, който е на гражданин на Европейския съюз и с него да тръгне навсякъде? Това попита главният прокурор Сотир Цацаров депутатите от временната анкетна комисия за проучване на фактите по повод изнесени в наши и чужди медии твърдения за престъпни схеми за придобиване на българско гражданство. Той бе изслушан от комисията и направи свои законодателни предложения. Главният прокурор се спря в изложението си на придобиването на българско гражданство срещу инвестиции. Според него има два подхода. Единият е да бъде ограничено придобиването на гражданство в тези случаи, както и да бъде засилен контролът дали действително тези инвестиции са направени и се поддържат минимум две години, каквото е изискването на закона.  Вторият подход, на който самият Цацаров е поддръжник, е да не се дава гражданство срещу инвестиции. По думите му наистина сериозните инвеститори имат други законови възможности да получат гражданство. Цацаров представи и данни от проверката, извършена от ДАНС на хора, придобили гражданство срещу инвестиция. Тя е извършена за период от последните 10 години. В резултат на проверката, която все още продължава, са установени случаи, когато инвестициите въобще не са поддържани. Той припомни, че за 7 души е отправено предложение към министъра на правосъдието да поиска от президента чрез указ да отнеме българското гражданство. В 2 от случаите става въпрос за граждани на Руската федерация, в 3 - на Египет, 1 от Пакистан и 1 от Йордания. Според Цацаров обаче ще има и още. Всички тези хора са придобили българско гражданство, закупувайки държавни ценни книжа. Само в един от случаите обаче те са били съхранявани 6 месеца. Във всички останали случаи инвестицията е била веднага разпродадена.  \"Дори не са чакали от приличие\", подчерта Цацаров. Според него липсва контрол, който да установи дали инвестицията съществува към момента, когато се издава указът за получаване на гражданство.  \"Нахалството е толкова крещящо, че инвестицията не съществува дори към този момент\", обяви главният прокурор. Той разкри и други два случая, при които българско гражданство е дадено по предложение на министъра на транспорта. Оказало се обаче, че въпросният министър не е правил никакви подобни предложения, а на изходящия номер на документа в министерството на транспорта имало съвършено различна преписка. След време в жилище в Пловдив, обискирано по повод на акция, били открити фалшиви печати на транспортното ведомство. В тези случаи с изготвянето на документите се занимавали две адвокатски кантори.  Главният прокурор съобщи още, че ще започне и проверка за придобиването на гражданство по заслуги. ", "date": "2019.09.18", "title": "Сотир Цацаров: Трябва ли да се придобива българско гражданство заради инвестиции?"}
{"url": "https://www.24chasa.bg/novini/article/7661344", "text": "Астрономи направиха първите измервания на предполагаемата новоткрита междузвездна комета, които дават информация за химическия й състав, съобщи Би Би Си. Космическото тяло C/2019 Q4 (Борисов) е едва вторият известен междузвезден обект след странната \"пура\" Оумуамуа, която беше забелязана през 2017 г. Затова телескопи от цял свят бяха насочени към него, предаде БТА. Ранните резултати показват, че съставът му вероятно не е много различен от този на кометите в Слънчевата система. Астрономите са използвали инструмента \"Озирис\" на 10,4-метровия телескоп в Ла Палма, Испания, за да получат видимия спектър - измервания на отразената от кометата Борисов слънчева светлина. Той дава червената част от общия спектър и затова единственото, което виждат астрономите, е наклонът, който е сходен на този на кометите от Слънчевата система. През следващите дни астрономите ще получат и измервания в синята част от спектъра на кометата, от която могат да получат информация за органични молекули (на базата на въглерода), каквито има в кометите в Слънчевата система, например цианид. Специалистите очакват да открият и отклонения, когато анализират данните. Съществува теория, че кометите може да са донесли живота на Земята - със съдържащите се в тях органични молекули. Ако такива бъдат намерени на комета от друга звездна система, това може да важен извод за потенциала за живот на екзопланетите. Състав, сходен с този на кометите около нас, \"би означавал, че на други места в галактиката ни процесите и условията са сходни като тези в Слънчевата система\", обясни д-р Мигел Сера Рикар от Института по астрофизика в Тенерифе. Кометите се състоят от лед и прах. Те са \"мръсни снежни топки\", образувани в най-външните райони на протопланетния диск - масата от газ и прах около млада звезда. Водата в тях е замръзнала, защото е много отдалечена от звездата. C/2019 Q4 беше открита на 30 август от любителя астроном Генадий Борисов. Кометата има силно ексцентрична орбита. Измерванията на извивката й показват, че тя не може да се е насочила към Слънцето. Очаква се кометата да остане в Слънчевата система около година. През уикенда телескопът \"Джемини\" на Хавай направи цветна снимка на Борисов. На нея се виждат райета и подчертана опашка. Цветът е като на кометите с дълъг период в Слънчевата система.", "date": "2019.09.18", "title": "Астрономи направиха първите измервания на новооткритата комета"}
{"url": "https://www.24chasa.bg/novini/article/7661355", "text": "След едногодишно безпрецедентно напрежение между двете съюзнически страни Еманюел Макрон ще пристигне днес в Рим, за да рестартира френско-италианските отношения във връзка с идването на власт в Италия на ново коалиционно правителство, което не включва Матео Салвини, яростен критик на френския президент, предаде БТА.  Френският държавен ръководител ще прекара в италианската столица едва няколко часа - колкото за разговор с колегата си Серджо Матарела и работен обяд с министър-председателя Джузепе Конте. Но макар и кратко, посещението \"има важно съдържателно и символично значение\", твърди френската президентска канцелария. Двете съседни страни се надяват визитата да сложи край на войната на думи, а дори и на обиди, водена през 14-те месеца, когато полуостровът бе управляван от коалицията между крайнодясната партия \"Лига\" и антисистемното Движение \"Пет звезди\" (ДПЗ). \"Визитата цели да обърнем страницата след една трудна глава и да покажем, че можем да започнем на чисто, загърбили миналите разногласия\", изтъква Джампиеро Грамаля, експерт по европейските въпроси в римския Институт за международни отношения. Според него италианците \"безспорно ще оценят това, че именно френският президент идва на посещение в Рим\" - знак, че \"не таим лоши чувства\". Париж обръща също внимание, че визитата на Макрон е \"показател за баланс\" независимо от критиките на \"Лигата\" срещу новия кабинет, командван според нея от \"Париж, Берлин и Брюксел\". Според офиса на френския президент обаче не бива да се приветства твърде много новата политическа конфигурация в Рим, за да не се \"месим в италианските работи\", а и доколкото ситуацията \"все още е нестабилна\". Новото правителство на Конте, сформирано от Демократическата партия и Движение \"Пет звезди\", наистина е крехка конструкция и неяснотата нарасна още повече във вторник, когато бе обявено създаването на ново движение от бившия премиер Матео Ренци, \"силния човек\" на левицата. Според канцеларията на Еманюел Макрон в Рим той няма да има срещи нито с Ренци, нито с лидера на ДПЗ Луиджи Ди Майо, станал външен министър. \"Общи решения\" А теми за дискусии с Конте няма да липсват - от дневния ред на Европа във връзка с новата Европейска комисия до Либия, като се премине през икономическите отношения. Най-парливият двустранен въпрос обаче остават мигрантите - основната ябълка на раздора през последните месеци с оглед нападките на бившия италиански вътрешен министър Матео Салвини, заклеймил \"арогантността\" и \"лицемерието\" на Еманюел Макрон. Встъпването в длъжност на новия кабинет донесе осезаемо разведряване - италианското правителство фактически отвори пристанищата на страната за спасителни кораби, оставяйки в събота да слязат на остров Лампедуза край Сицилия 82-ма мигранти от плавателния съд \"Оушън вайкинг\". Доволен, Париж демонстрира оптимизъм и увереност, че може \"да намери общи решения с Италия в близките седмици\". Приоритет обаче остава изграждането на \"трайно и стабилно решение\" между европейските страни, по-специално за преразпределяне на мигрантите, пристигащи с кораби в Италия и Малта, заявява офисът на френския президент. \"Прозорец от възможности\" за това се отваря според Париж на 1 ноември с идването на новата Европейска комисия, оглавявана от германката Урсула фон дер Лайен. В очите на Еманюел Макрон посещението в Рим бележи следваканционното му връщане на европейската сцена, където го чака натоварена есен. И по-специално съвместно заседание на френското и германското правителство в присъствието на германския канцлер Ангела Меркел в Париж, което ще предшества следващата среща на върха на Европейския съюз на 17 и 18 октомври. По време на своя обяд Конте и Макрон може да засегнат и деликатни икономически въпроси като партньорството между френската корабостроителница Ес Те Икс (STX) и италианската Финкантиери (Fincantieri) или несполучливия опит за сближаване между Фиат Крайслер (Fiat Chrysler) и Рено (Renault). \"Всъщност остават още редица проблеми\", тъй като \"Италия понася зле присъствието на френски капитали в италиански предприятия, които се превръщат във филиали на френските. Още повече че италианските компании срещат силна съпротива във Франция, щом пожелаят да сторят същото с обратен знак\", подчертава експертът Джампиеро Грамаля. И дава по-конкретно за пример италианските групи Гучи (Gucci), Би Ене Еле (BNL) и Пармалат (Parmalat), минали под френски контрол.", "date": "2019.09.18", "title": "Макрон отива в Италия, за да сдобри Париж и Рим"}
{"url": "https://www.24chasa.bg/novini/article/7661369", "text": "Австралийски катерач пълзя в продължение на два дни, след като падна от 6-метров водопад. Нийл Паркър се разхождал сам около Бризбейн, когато падa и си чупи китката, както и пищяла на две. По време на инцидента си загубил телефона и преценил, че най-добрите му шансове за оцеляване са да лази по земята, докато бъде спасен, пише Би Би Си. По думите на 54-годишния австралиец е трябвало да „влачи” крака си. „Трябваше да си влача крака, а краката са много тежки, когато не са свързани с тялото. Движех се по метър – метър и половина, преди да спра и да си почина. Не можех да повярвам. Бяха само 3 км., а ми отне два дни да ги измина. Имах усещане, че никога няма да свършат”, споделя Паркър от болницата, предава  . Опитният катерач планирал тричасова разходка край планината Небо (Mount Nebo), но скала под него поддала, след което последвало падането. „Помислих си: Единственият начин да ме спасят е ако аз го направя”, допълва още той. За щастие Паркър носел обезболяващи лекарства, като освен това е имал и достъп до вода. Хранителните запаси обаче са били ограничени – ядки, сладки и протеинов бар. За щастие хеликоптер забелязал Паркър и го отвел незабавно в болницата в Бризбейн. Лекарите признават, че са изумени как е успял да се спаси с два счупени крайника. За момента възстановяването му върви добре.", "date": "2019.09.18", "title": "Австралиец пълзя със счупен крак 2 дни след падане от водопад (Видео)"}
{"url": "https://www.24chasa.bg/novini/article/7661385", "text": "Споразумението за оттегляне е справедливо, балансирано и предоставя правна сигурност, отбелязват евродепутатите в резолюция, която потвърждава отново подкрепата на Парламента за „организиран Брекзит“, съобщиха от пресцентъра на Европейския парламент. Европейският парламент продължава да подкрепя „организирано оттегляне на Обединеното кралство“ въз основа на вече постигнатото Споразумение за оттегляне, потвърдиха евродепутатите в резолюция приета днес с 544 гласа „за“, 126 гласа „против“ и 38 „въздържал се“. Документът също подчертава, че съществуващото Споразумение за оттегляне зачита „червените линии“ на Обединеното кралство и принципите на ЕС, предоставяйки справедливо и балансирано решение. Правна сигурност Парламентът подчертава, че Споразумението защитава правата и житейските избори на гражданите на ЕС и на британските граждани, предоставя механизъм за финансово уреждане на задълженията на Обединеното кралство, и отговаря на искането на Обединеното кралство за преходен период. Споразумението за оттегляне допълнително предоставя необходимия предпазен механизъм, който запазва настоящата ситуация в Ирландия чрез защита на Споразумението от Разпети петък и гарантиране на сътрудничеството между Севера и Юга. В резолюцията членовете на ЕП изразяват готовността си за връщане към първоначалното предложение на ЕС за предпазен механизъм, предназначен само за Северна Ирландия. Те също така приветстват разглеждането на „алтернативни възможности“, ако са правно и оперативно надеждни и отговарят на ръководните принципи на ЕС. Те обаче подчертават, че няма да позволят одобрение за Споразумение за оттегляне без предпазен механизъм. Обединеното кралство: изцяло отговорно при оттегляне „без Споразумение“ Във връзка с последните развития в Обединеното кралство, евродепутатите подчертават, че Обединеното кралство би поело цялата отговорност за оттегляне „без Споразумение“ и сериозните последствия от това. Парламентът също подчертава, че сценарий без Споразумение не би премахнал ангажиментите и финансовите задължения, защитата на правата на гражданите, както и спазването на Споразумението от Разпети петък, които са необходими предварителни условия за подкрепата на Парламента за всякакви бъдещи отношения между ЕС и Обединеното кралство. Във връзка с това, евродепутатите приветстват подготвеността и мерките за планиране в извънредни ситуации при „сценарий без сделка“ от институциите на ЕС и държавите членки. Гражданите остават основен приоритет на ЕП Гарантирането на правата и житейските избори на гражданите на ЕС в Обединеното кралство и на британските граждани в ЕС остава основен приоритет на Парламента, като евродепутатите изразяват тяхната загриженост във връзка с прилагането на схемата на Обединеното кралство за уседналост. Те насърчават останалите 27 държави членки да приемат щедър и последователен подход в това отношение, и да гарантират правната сигурност на британските граждани пребиваващи в ЕС.", "date": "2019.09.18", "title": "ЕП: Великобритания носи цялата отговорност, ако напусне ЕС без споразумение"}
{"url": "https://www.24chasa.bg/novini/article/7661402", "text": "Иран изпрати на САЩ официална нота, в която отправя предупреждение към тях и отрича да е изиграл и най-малка роля в атаката срещу петролни съоръжения в Саудитска Арабия, съобщи днес официалната агенция ИРНА, цитирана от Франс прес. В дипломатическата бележка, предадена в понеделник в Техеран в посолството на Швейцария, която представлява американските интереси в Иран, Ислямската република \"подчертава, че не е изиграла никаква роля в това нападение\". Текстът \"опровергава и осъжда обвиненията на американския президент Доналд) Тръмп и на държавния секретар Майк Помпейо\", предава БТА. Нотата \"предупреждава високопоставените американски служители\", като подчертава, че \"ако срещу Иран бъдат предприети действия, той ще се противопостави с незабавен отговор, който ще е много по-обхватен от обикновена заплаха\". В неделя Помпейо обвини директно Иран, че носи отговорност за нападенията срещу основни петролни съоръжения в Саудитска Арабия, за които преди това поеха отговорност йеменските бунтовници хуси. Саудитска Арабия е регионален съперник на Ислямската република. Тръмп заяви, че е готов да отговори на тези атаки, като подкрепи саудитския си съюзник. \"Изглежда\" Иран стои зад тях, \"но искам да зная със сигурност, който носи отговорност\", преди да взема решение, добави обаче американският президент. Иран и САЩ не поддържат дипломатически отношения от 1980 г. Саудитска Арабия се очаква да обяви днес резултатите от разследването си на нападенията. Предвидено е Помпейо да пристигне през деня в Рияд, за да обсъди евентуален отговор на атаките.", "date": "2019.09.18", "title": "Иран отрича пред САЩ всякаква връзка с нападението срещу саудитски петролни съоръжения"}
{"url": "https://www.24chasa.bg/novini/article/7661429", "text": "България запазва десетото си място сред държавите от ЕС по брой на студенти, обучаващи се в британските университети, като 6040 са били българските студенти за учебната 2017/2018 година във Великобритания. Начело и с почти изравнени студенти във Великобритания са Италия /с 13 985 студенти/, Франция /с 13 660 студенти/ и Германия /13 545 студенти/, но тези страни са с много по-голямо население от България, каза на пресконференция Благовеста Евтимова, организатор на изложението \"Уча в чужбина\", предаде БТА. По думите й неяснотите около Брекзит не са се отразили върху кампанията за приема за 2020 г. в британските университети, като дори има и леко увеличение на кандидатите спрямо същия период на миналата година. Това е така, защото образованието е може би единствената сфера във Великобритания, която си извоюва правителствени гаранции за запазването на статута на европейските студенти и след Брекзит, каза Евтимова. Тя съобщи, че европейските студенти в британските университети са близо 25 процента от студентите в бакалавърската степен във Великобритания и техният отлив би причинил голяма криза, дори и икономическа в страната. През последните седмици във Великобритания, едно от най-оспорваните права за чужденците там - правото на труд, беше гарантирано за студентите и то за срок от две години след завършването им, каза Евтимова. Тя обясни, че наскоро британското правителство е взело решение, ако един студент е завършил образователна степен във Великобритания, да има правото в продължение на две години да си търси работа в страната, а не само четири месеца, както беше досега. Това е своебразен статут, който получават за първи път чуждите студенти във Великобритания, като се запазват и останалите четири гаранции за тях, съществуващи досега. Сред тях са безплатното здравно обслужване по време на цялото им обучение във Великобритания, запазването на студентските заеми в Англия и на субсидиите в Шотландия. Запазват се също и миграционните права на чуждите студенти и дори да се въведат визи за европейските граждани британските университети информират, че \"студентите ще разполагат с писма, с които да влизат и излизат свободно в страната\", коментира Благовеста Евтимова. По думите й това означава, че \"британците искат да запазят и след Брекзит европейските студенти в университетите си\". Кандидатстудентската кампания във Великобритания вече започна и до 15 октомври 2019 г. е \"борбата за университетите Оксфорд и Кеймбридж, и за специалностите, свързани с медицина и стоматология\", каза Евтимова. Тя добави, че до 15 януари 2020 г. е кандидатстването за всички останали специалности в британските университети. България е източноевропейската страна с най-много студенти в холандските университети, като те са привлечени от многото и качествени програми на английски език в страната, и от \"разумната\" годишна такса - малко над 2000 евро, която за първокурсници бакалаври е 1000 евро, заяви Кристина Семковска. Тя каза, че за миналата година 3126 български студенти са заминали да учат в холандските университети. И вече нашите студенти са на шесто място в Холандия сред чуждите студенти, като преди тях по брой са само студентите от Германия, Италия, Китай, Белгия и Великобритания. Най-много от българските студенти избират да учат в Холандия бизнес, мениджмънт и икономика, но вече психологията е най-популярната специалност. Новост е и повишеният интерес на българските студенти в холандските университети, избрали да учат инженерни специалности и то в силни технически университети, изместващи тези по изкуства и дизайн, които са били популярни в предходните години. Вече повече български студенти избират да учат в Холандия инженерни науки - компютърни специалности, роботика, мехатроника, механика и електроинженерство. Тази година се отчита и ръст на заминаващите българи за класическите университети в Холандия, като за първи път от пет години насам, те са малко повече от избралите да учат в приложни университети. В Холандия много добре е развито международното висше образование и страната е една от лидерите в Европа в него, коментира Семковска. През последните години се увеличава и броят на българите, обучаващи се в Германия и те са вече 6840. Българските студенти избират да учат в Германия заради безплатното висше образование и добрите академични институции, заради силната икономика на страната и добрите възможности за реализация. 69,2 процента от чуждите студенти в Германия остават в страната след дипломирането си, каза Семковска. Тя отбеляза обаче, че българските кандидат-студенти трябва да владеят на много високо ниво немски език, за да учат в Германия, тъй като специалностите там на английски език не са много. Австрия също е доста търсена държава от българските кандидат-студенти, защото също има много качествени университети, но младите хора избират да учат предимно във Виена, отбеляза консултантът. И в Австрия преобладават специалностите в университетите на немски език. През изминалите години имаше интерес на българските кандидати и към университетите в скандинавските страни, но вече има лек спад при кандидатстването, каза Кристина Семковска. Тя обясни, че в Дания е намален приемът на студентите от ЕС, има също повече и по-трудни изисквания за приема, свързани с определен брой часове по дадени предмети. Нашите студенти, които искат да учат в скандинавските държави, избират сега основно Швеция заради повечето програми в нея на английски език.", "date": "2019.09.18", "title": "БГ студентите най-много в Холандия, в топ 10 - във Великобритания"}
{"url": "https://www.24chasa.bg/novini/article/7661420", "text": "Турският президент Реджеп Тайип Ердоган отново изрази готовността на Анкара самостоятелно да изгради зона за сигурност в Сирия, ако съответни договорености не бъдат постигнати със САЩ, предаде ТАСС. Ако Турция и САЩ в рамките на две седмици не постигнат конкретни резултати във връзка със зоната за сигурност в Сирия, ще започнем да действаме самостоятелно, каза Ердоган в Анкара, информира телевизия А Хабер, цитирана от БТА. Ердоган посочи още, че Русия и Иран споделят опасенията на Турция във връзка със Силите за защита на народа (СЗН), които според Анкара са свързани с поставената извън закона Кюрдска работническа партия (ПКК). На преговори в Анкара на 7 август турски и американски военни представители се договориха за създаване на съвместен оперативен център в Турция с цел координиране на установяването на зона за сигурност в Северна Сирия.", "date": "2019.09.18", "title": "Ердоган отново заговори за самостоятелна зона за сигурност в Сирия"}
{"url": "https://www.24chasa.bg/novini/article/7661476", "text": "81-годишна жена е блъсната от товарен автомобил на ул. „Захаридово“ в Пловдив. Това съобщиха за Радио „Фокус“ – Пловдив от Областната дирекция на МВР. Около 18.30 часа снощи жената е била блъсната от движещ се на заден ход товарен автомобил „КИА“ с 34-годишен водач. След преглед в болница жената е освободена за домашно лечение. Отрицателна е алкохолната проба на мъжа. По случая е взето административно отношение.", "date": "2019.09.18", "title": "81-годишна жена е блъсната от товарен автомобил на ул. „Захаридово“ в Пловдив"}
{"url": "https://www.24chasa.bg/novini/article/7661491", "text": "Създаденият по плана „Юнкер“ Европейски фонд за стратегически инвестиции се очаква да мобилизира 433,2 млрд. евро инвестиции, стана ясно след последното заседание на Съвета на директорите на Европейската инвестиционна банка (ЕИБ). Към септември 2019 г. са одобрени сделки за финансиране на стойност 79,7 млрд. евро по плана „Юнкер“ в 28-те държави членки на Европейския съюз. Общо 972 000 стартиращи фирми и малки и средни предприятия ще имат улеснен достъп до финансиране. България запазва позицията си сред първите пет държави в ЕС по размер на привлечени инвестиции спрямо БВП. Общото финансиране по линия на Европейския фонд за стратегически инвестиции (ЕФСИ) в България възлиза на 472 млн. евро, като се очаква то да генерира допълнителни инвестиции в размер на 2,4 млрд. евро.", "date": "2019.09.18", "title": "България е на челните места в привличането на инвестиции по плана \"Юнкер\""}
{"url": "https://www.24chasa.bg/novini/article/7661478", "text": "В сряда евродепутатите одобриха 100 милиона евро допълнителни средства за научноизследователските програми на ЕС (80 милиона евро за Хоризонт 2020) и за младежката мобилност (20 милиона евро за Еразъм+)у съобщиха от пресцентъра на Европейския парламент. Евродепутатите приеха с 614 гласа „за“, 69 гласа „против“ и 10 гласа „въздържал се“, допълнителни 100 милиона евро за водещите програми на ЕС Хоризонт 2020 (80 милиона евро за финансиране на научни изследвания) и за Еразъм+ (20 милиона евро за младежка мобилност), както беше решено през декември 2018 г. от Европейския парламент и Съвета на ЕС в споразумението им относно общия бюджет на ЕС за 2019 г.. В друго гласуване, те решиха с 601 гласа „за“, 40 гласа „против“ и 12 гласа „въздържал се“ да върнат обратно 1.8 милиарда евро от бюджета от 2018 г. на държавите членки, чрез намаляване на контрибуциите на страните към бюджета на ЕС. Това е част от годишното изпълнение, като фондовете идват обикновено от лихви за забавяне и глоби, получени от Комисията, както и от непълно усвояване на бюджета от програмите на ЕС.", "date": "2019.09.18", "title": "ЕП дава още 100 млн. евро за научни изследвания в ЕС и за Еразъм"}
{"url": "https://www.24chasa.bg/novini/article/7661497", "text": "Министерският съвет прие Постановление за създаване на национален механизъм за мониторинг в областта на борбата с корупцията и организираната престъпност, съдебната реформа и върховенство на закона. Приемането на тази мярка следва и дадените от страната на Европейската комисия препоръки по Механизма за сътрудничество и проверка за създаване на механизъм при поемането на извършването на мониторинга на национално равнище. Националният мониторингов механизъм е предвидено да се осъществява чрез Съвет за координация и сътрудничество. Институции от различните власти, които изпълняват дейности или мерки в посочените области, ще представят информация за напредъка в посочените области. Съветът ще осъществява дейността си при спазване на принципите за разделение на властите и независимост на съдебната власт, както и на другите конституционно и законово установени принципи и правила. Съветът не осъществява контрол върху дейността на държавните органи и членовете си и под никаква форма не може да осъществява намеса в независимостта на съдебната власт. Участието в Съвета на органите, които са извън изпълнителната власт, е на доброволен принцип и е израз на сътрудничество и диалог между властите. Съветът ще има координационни и съвещателни функции и в него ще участват представители на най-високо ниво - заместник министър-председателят с ресор „правосъдие“, представляващият ВСС, председателят на ВКС, председателят на ВАС, главният прокурор, главният инспектор от Инспектората към ВСС, председателят на КПКОНПИ, министърът на вътрешните работи, министърът на правосъдието, министърът на финансите. Предвижда се за всяко заседание да бъде отправяна покана за участие до председателя на правната комисия в Народното събрание, както и до председателите на парламентарните групи. Съветът ще се ръководи от двама съпредседатели - заместник министър-председателя с ресор „правосъдие“ и представляващия ВСС, което ще гарантира равнопоставеността и независимостта на съдебната власт. Заседанията ще се провеждат на три месеца в първия понеделник на съответния месец. Съветът може да провежда и извънредни заседания по инициатива на съпредседателите или по искане на 1/3 от неговия състав, като задължително се посочват въпросите, които ще се обсъждат и членовете на Съвета, които ще докладват по тях. Към Съвета ще се създаде и Граждански съвет с 8 членове - представители на професионални организации на магистратите, неправителствени организации и на организации на работодателите. Членовете на Гражданския съвет ще осъществяват наблюдение върху постигнатия напредък и изпълнението на мерките и дейностите по посочените показатели - борбата с корупцията и организираната престъпност, съдебната реформа, върховенството на закона, като могат да дават становища и да правят предложения пред Съвета за повишаване на ефективността. Участието в Гражданския съвет е на ротационен принцип. Ротацията на членовете на Гражданския съвет, с изключение на членовете, които са представители на професионалните организации на съдиите, прокурорите и следователите, се извършва на една година, като при нея се заместват представителят на организацията с опит в областта на превенцията и противодействието на корупцията, на организацията с опит в съдебната реформа и на организацията на работодателите, признати на национално равнище, освен когато няма подадени нови заявления за участие. Правителството прие нова Методика за определяне на линията на бедност за страната. С документа се предлагат промени, произтичащи от реформата в политиките за правата на хората с увреждания. Те се налагат с оглед на необходимостта от създаване на по-прецизна и детайлна нормативна уредба и осигуряване на финансова устойчивост при предоставяне на социалните помощи за хората с увреждания. Съгласно новата методика линията на бедност се определя от изследването „Статистика на доходите и условията на живот“ SILC за предишната година и се индексира с индекса на цените за малката по състав кошница на годишна база. С приемането на новия нормативен документ се създава устойчивост на политиката за финансова подкрепа за хората с увреждания, като се изключва възможността за понижаване размера на линията на бедност на страната. Това е в съответствие с провежданата политика на правителството за увеличаване на степента на защита на уязвимите групи от българските граждани. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания. Размерът на линията на бедност се определя ежегодно до 31 август с решение на Министерския съвет по предложение на министъра на труда и социалната политика. Правителството прие Секторна стратегия за развитие на електронното управление в Националния осигурителен институт (НОИ) - „е-осигуряване“ 2018-2023 г. и Пътна карта за изпълнението й. Документът отразява цялостната стратегия за развитие на информационните технологии на НОИ. Тя очертава технологичните приоритети на осигурителния институт и определя подхода и отговорностите за реализирането му като функционираща е-осигурителна институция към 2023 г. Основните цели на секторната политика за е-осигуряване произтичат от стратегическите цели на НОИ за периода 2018-2021 г. за предоставяне на висококачествени административни услуги и нарастване на потребителската удовлетвореност, както и за повишаване на организационната ефективност и информационната сигурност. Предвидени са и мерки за подобряване на контрола при управлението на финансовия ресурс на държавното обществено осигуряване и изпълнение на дейностите в НОИ. За постигане на целите на секторната стратегия е разработена Пътна карта с конкретни дейности, която дефинира обхвата, етапите, сроковете, очакваните резултати и необходимия бюджет за изпълнение на проектите за реализацията на заложените в нея приоритети. Министерският съвет прие Отчет за изпълнението на Плана за действие „Предприемачество 2020 – България“ за 2018 г. През изминалата година компетентните органи, отговорни за мерките в плана, са отчели пред министъра на икономиката изпълнение на 20 мерки в отговор на 12 препоръки на ЕК. С най-много мерки през 2018 г. е отчетено изпълнението на мерките в област „Образование и обучение в предприемачество в подкрепа на растежа и създаването на нови предприятия“. От 2016 г. в образователната система започна поетапното въвеждане на общообразователен учебен предмет технологии и предприемачество в задължителната общообразователна подготовка. В системата на висшето образование се наблюдава увеличаване на броя на висшите училища, които са разкрили центрове по предприемачество или планират да разкрият такива или имат звена, които изпълняват подобни функции. Към момента към висшите училища в България има функциониращи 16 центъра по предприемачество. Отчетените мерки в област „Създаване на благоприятна среда за растеж и развитие на предприятията“ отразяват напредък през 2018 г., главно чрез финансова подкрепа от Оперативните програми и Програмата за развитие на селските райони. Отчетени са както грантови схеми, така и мерки, подкрепени от финансовите инструменти чрез Фонд мениджър за финансови инструменти ЕАД. Правителството одобри искане за получаване на подкрепа по Програмата на Европейския съюз за подкрепа на структурни реформи (ППСР). Службата за подкрепа на структурни реформи (СПСР) към Генералния секретариат на Европейската комисия осигурява техническа помощ на държавите членки за институционални, административни и структурни реформи. СПСР предоставя съдействие на националните органи за мерки, насочени към реформиране на институциите, управлението, администрацията, икономическите и социалните сектори, в отговор на икономическите и социалните предизвикателства, с цел увеличаване на конкурентоспособността, растежа, заетостта и инвестициите. Предоставяната от Службата техническа подкрепа се финансира от създадената за целта Програма за подкрепа на структурни реформи. През 2018 г. България направи доброволен принос към финансовия пакет на Програмата в размер на 1,5 млн. евро. Финансирането е за сметка на техническата помощ по Оперативна програма „Добро управление“ (ОПДУ) в съответствие с чл. 11, ал. 2 от Регламент (ЕС) 2017/825 на Европейския парламент и на Съвета от 17 май 2017 г. Със средствата са финансирани три проекта по ОДПУ. След решението на правителството министърът на финансите ще внесе в СПСР искането за подкрепа, с което се предвижда оставащият ресурс по вноската да бъде използван за финансиране на втората фаза от проекта „Укрепване на административния капацитет на Национална агенция за приходите при мониторинга и контрола на електронната търговия (етап 2)“. С искането за подкрепа се адресира и специфична за страната ни препоръка на Съвета на ЕС. Съгласно процедурата, след одобряване на искането за подкрепа от страна на СПСР, Службата, съвместно с националните власти, ще изберат изпълнител на дейностите. Научните институти на Българската академия на науките, които имат акредитация по „Филология“, ще имат вече право наравно с висшите училища да командироват преподаватели по български език и литература в чуждестранни висши училища. Това предвижда изменение на ПМС № 44 от 14 март 2019 година. Прецизира се и изискването към кандидатите - те трябва да са със завършена най-малко магистърската степен в професионално направление „Филология“. На дългосрочно командированите преподаватели ще се предоставят средства освен за изплащане на командировъчни и основни трудови възнаграждения и средства за пътни разходи до мястото на командироване, медицинско застраховане, за служебно пътуване до Република България. Средства ще се отпускат от Министерството на образованието и науката по бюджетите на държавните висши училища и БАН, които имат сключено споразумение с Министерството. Предвиждат се и средства за осигуряване на учебна литература, помагала и материали, а също и разходи за транспорт за съответната академична година за един командирован преподавател в чуждестранно висше училище. Очаква се направените промени да допринесат за повишаване качеството на преподаването и интереса на чуждестранните студенти към българския език, литература и култура. Министерският съвет одобри позицията на страната ни по Дело С-427/19 на Съда на Европейския съюз, образувано по преюдициално запитване на Софийски районен съд по дело № 45834/2018. Страни по него са Застрахователно акционерно дружество (ЗАД) „Булстрад Виена Иншурънс Груп“ АД и Застрахователна компания (ЗК) „Олимпик“, дружество, регистрирано по законите на Република Кипър чрез ЗК „Олимпик - клон България“ КЧТ. Участието на Република България в съдебното производство цели да установи дали правните субекти в страната ще са задължени да се съобразят с правните последици, предвидени за производството по ликвидация, съгласно правото на Република Кипър, считано от момента, в който е назначен временен ликвидатор на ЗК „Олимпик“, въпреки че производството по неговата ликвидацията все още не е открито с акт на компетентния национален съд на Република Кипър. Ще бъде проучено и дали по силата на чл. 274 от Директива 2009/138/Е0 е допустимо спиране на съдебните производства, заведени пред националните съдилища в Република България срещу клона на застрахователя с отнет лиценз, в случай че това спиране е предвидено в националното право на Република Кипър като правна последица на решението за назначаване на временен ликвидатор на застрахователя с отнет лиценз. Преюдициалното запитване на Софийския районен съд е отправено по време, когато по отношение на „ЗК Олимпик“ все още не е открито производство по ликвидация. Съгласно официална информация, предоставена от Надзорния орган по застраховането в Република Кипър, на 23.08.2019 г. в Официалния вестник на Република Кипър е публикувано решението на съда в Никозия от 30.07.2019 г., с което се открива производството по ликвидация на ЗК „Олимпик“ и са назначени двама ликвидатори на застрахователното дружество - г-н Павлос Накузи и официалният синдик и ликвидатор на Република Кипър. Участието на Република България в съдебното производство по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз. България закрива почетното си консулство в Княжество Монако, реши Министерският съвет. Почетният ни консул Жан-Пол Картерон ще бъде освободен от своите функции на 1 октомври 2019 г. Той е изпратил писмо до МВнР, в което е уведомил за намерението си да напусне поста. Правителството одобри допълнителни разходи по бюджета на Министерството на икономиката за 2019 г. за финансиране дейността на Държавна агенция за метрологичен и технически надзор за контрол (ДАМТН) в областта на качеството на твърдите горива (въглища и брикети), предназначени за битово отопление. Със Закона за изменение и допълнение на Закона за чистотата на атмосферния въздух на метрологичната агенция бяха вменени изцяло нови функции - контрол върху изискванията за качество на твърдите горива, използвани за битово отопление. С допълнително предоставените средства по бюджета на ДАМТН ще се осигури необходимия квалифициран персонал, както и съответната материална база, технически средства и обзавеждане и необходимото оборудване за осъществяване на контролната дейност. Министерски съвет учреди безсрочен сервитут върху поземлени имоти в горска територия - публична държавна собственост. Те се намират в землището на гр. Шумен и са с обща площ 5,713 дка. Имотите се намират в района на дейност Североизточно държавно предприятие. Сервитутът се учредява за изграждане на трасе за външно кабелно електрозахранване на базова станция. На община Септември се прехвърля безвъзмездно правото на собственост върху имот - държавна собственост, който се намира на ул. „Четиридесет и четвърта“ № 33 в гр. Ветрен и представлява „Санаториум“, с площ 13 100 кв. м, ведно с построените върху него сгради. Общината ще използва имота за разкриване на Център за социална рехабилитация и интеграция за деца и пълнолетни лица с увреждания към община Септември. Предоставянето на услугата подкрепа на индивидуалното развитие, поддържане и придобиване на нови способности и самостоятелност на лица с различни по вид и степен на увреждане, както и подкрепа на лица от различни рискови групи, чрез целенасочени дейности, за интеграция и превенция на социалното изключване. На Община Самоков се прехвърля собствеността върху самостоятелен обект - държавна собственост, намиращ се на ул. „Македония“ № 34 в гр. Самоков. Той ще бъде използван от Общината за удовлетворяване на социални нужди, като ще бъде превърнат в Клуб на пенсионера. С друго свое решение правителството обяви имот - публична държавна собственост за частна държавна собственост. Имотът се намира в град Ямбол, ул. „Мир“ № 32 и е с площ 5 659 кв. м. заедно с построените в него три сгради с обща застроена площ 999 кв. м. Към момента се управлява от областния управител на Ямбол, но тъй като областната администрация разполага със самостоятелна сграда за дейността си няма необходимост от друга такава. Чрез смяната на статута на имота ще се създаде възможност той да бъде продаден по реда на Закона за приватизация и следприватизационен контрол с цел привличане на инвестиции и развитие на бизнеса в района. Министерският съвет разреши на румънския научно-изследователския кораб „Маре Нигрум“ да проведе океанографска експедиция в българските териториални води и в изключителната икономическа зона на България в Черно море между 27 септември и 6 октомври 2019 г. Експедицията е част от международния проект „АНЕМОНЕ“ за оценка на уязвимостта на черноморската екосистема от човешки действия. Проектът има за цел да подобри координацията при опазване на околната среда и намаляване на отпадъците в Черно море. В него участват България, Румъния, Украйна и Турция. Целта на експедицията е да се приложат методики, разработени по проекта, които ще позволят събиране на нови данни за околната среда в Черно море. Правителството одобри сключването на Споразумение за извършване на Преглед на инвестиционната политика между България и Организацията за икономическо сътрудничество и развитие (ОИСР). Осъществяването на Прегледа е задължителна стъпка по пътя на членството на България към ОИСР. Неговата цел е да мобилизира повече частни инвестиции, които да подпомогнат икономическия растеж и устойчивото развитие на страната ни. В допълнение, този акт би дал възможност на българската държава да почерпи опит от най-добрите икономики в света, което от своя страна ще съдейства на реформите във всички сектори на социално-икономическия живот на България и ще изпрати позитивно послание към инвеститорите за една стабилна и сигурна финансовата система. В резултат се очаква ускорено развитие на бизнес климата и подобряване на инвестиционната политика. Правителството одобри проект на Програма за сътрудничество в областта на образованието и науката между Министерството на образованието и науката на България и Министерството на човешките ресурси и Министерството на иновациите и технологиите на Унгария за периода 2019-2021 г. Програмата предвижда сътрудничество в областта на общообразователната система и висшето образование, и по-конкретно насърчаване на прякото сътрудничество между средните и висшите училища. Ще се подкрепят двустранните контакти, обменът на лектори и гост-преподаватели във висшите училища, занимаващи се с обучение по езика и културата на другата страна. В новия проект на програмата двете страни предвиждат да си разменят всяка година на реципрочна основа: До 5-ма студенти, изучаващи български респективно унгарски език за частичен срок на обучение с продължителност от един семестър (5 месеца), Докторанти, изследователи и преподаватели общо за 10 месеца, за не по-малко от един и не повече от 3 месеца, владеещи езика на страната-домакин или друг език по взаимна договореност и след покана от приемащото висше училище. До 6 души в летни езикови семинари. Българската страна ще приема унгарски гост-преподавател в Софийския университет „Свети Климент Охридски“ и унгарски лектор в Шуменския университет „Епископ Константин Преславски“. Унгарската страна ще приема български лектор в Университет „Лоранд Йотвьош“, Будапеща и Сегедския университет. Българската страна подкрепя участието на Българското републиканско самоуправление, както и действащите с неговата поддръжка Българско училище за роден език и Българската двуезична малцинствена детска градина в национални програми за подпомагане на българските общности зад граница за изучаване на български език. Програмата предвижда още и сътрудничество в областта на науката. По- конкретно това ще е финансиране според възможностите на двете страни на съвместни научноизследователски проекти, обмен на учени и експерти, които да бъдат включени в изпълнението на такива проекти; обмен на опит и публикации в областта на науката и технологиите, насърчаване на съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“. Страните подкрепят прякото сътрудничество и участието в двустранни и многостранни научни, технологични, изследователски и развойни програми и проекти, като например програма EUREKA. Правителството определи състава на делегацията, с която страната ни ще участва в редовните годишни срещи на Съветите на управителите на Групата на Световната банка и на Международния валутен фонд (МВФ). Заседанията ще се проведат в периода 18-20 октомври 2019 г. във Вашингтон. Българската делегация ще се води от министъра на финансите Владислав Горанов в качеството му на управител за Република България в организациите от Групата на Световната банка. В срещите ще участват и управителят на Българската народна банка (БНБ) и управител за България в МВФ Димитър Радев, подуправителят на БНБ и заместник-управител за страната в Световната банка Радослав Миленков, както и директорът на дирекция „Международни финансови институции“ на Министерството на финансите като временен заместник-управител за България в МВФ. В рамките на форума българските делегати ще се срещнат с висшите ръководни екипи на МВФ и на Световната банка, с представители на международни финансови институции, на инвестиционни и централни банки. Участието в годишните срещи на Съветите на управителите увеличава възможностите на България за разширяване и стабилизиране на международните контакти във финансовата сфера. Министерският съвет одобри резултатите от Седмата сесия на Междуправителствената българо-монголска смесена комисия за икономическо, търговско и научно-техническо сътрудничество, която се проведе на 24 и 25 юни в гр. Улан Батор, Монголия. По време на сесията бяха обсъдени въпроси свързани с търговско- икономическо сътрудничество, иновации, наука и образование, селско стопанство, култура, малки и средни предприятия, инвестиционно сътрудничество и други области от взаимен интерес. В рамките на сесията България беше представена като надежден търговско- икономически партньор на Монголия, в качеството си на страна-членка на ЕС, предлагаща отлични условия за бизнес и инвестиции. Потвърдена бе важната роля на Междуправителствената комисия, като механизъм за развитие на сътрудничеството между България и Монголия. Електронното управление изисква съгласуваност, оперативна съвместимост и системна интеграция на информационните ресурси на административните органи при устойчив модел за дългосрочно управление. Това се посочва в Отчета за състоянието и Годишен план за развитието и обновяването на информационните ресурси в администрацията и информационните ресурси на Единната електронна съобщителна мрежа на държавната администрация и за нуждите на националната сигурност. Правителството одобри документа, който очертава актуалното състояние в периода 1 август 2018 г.-31 юли 2019 година, както и основните постижения и насоки в политиката за реализация на електронното управление в България. В процес на прилагане е приетата нова Наредба за минималните изисквания за мрежова и информационна сигурност, според изискванията на Закона за киберсигурност. Разширени са функционалностите на хоризонталните системи на е-управлението. Администрацията премина изцяло към електронен обмен на документи, с което времето за регистрацията на един документ и връщането на отговор се съкрати неколкократно. Регистрирани са над 23 000 активни профили на администрациите, на физически и юридически лица в системата за сигурно електронно връчване. Напредък се отбелязва и в развитието на споделените ресурси на е-управлението. Сред тревожните тенденции, изведени в документа, са нарасналите заплахи за мрежовата и информационната сигурност - сигналите за нарушения във и от българското интернет пространство са се увеличили с една трета по статистически данни. Административните органи предприемат решителни действия за повишаване общото ниво на сигурност на техните ресурси поради нарастващия относителен дял на инциденти с увреждащо въздействие върху мрежовата и информационната сигурност. През 2018 и 2019 година са постигнати положителни резултати в развитието на хоризонталните системи и споделените ресурси на е-управлението. Напредък има и по отношение на усъвършенстването на стратегическата и правната рамка. Фокусът през следващите години се поставя върху използването на тези системи и ресурси, мерките за повишаване нивото на мрежовата и информационната сигурност чрез ефективното прилагане на изискванията на законодателството, както и - върху капацитета на човешките и информационно-комуникационните ресурси в областта на е-управлението. Министерският съвет одобри днес състава на българската делегация за участие в 74-та редовна сесия на Общото събрание на Организацията на обединените нации в Ню Йорк. Делегацията ще бъде водена от Президента на Република България Румен Радев. Заместник министър-председателят по правосъдната реформа и министър на външните работи Екатерина Захариева ще бъде член на делегацията. Министерският съвет прие допълнение на Правилника за прилагане на Закона за тютюна, тютюневите и свързаните с тях изделия. Целта е подзаконовата нормативна уредба да бъде приведена в съответствие със Закона. Предвижда се потребителските опаковки на тютюневите изделия, различни от цигарите и тютюна за ръчно свиване на цигари, да бъдат маркирани по подходящ начин, идентифициращ мястото и времето (датата) на производство на съответното изделие. Производителите, вносителите и лицата, които внасят от друга държава - членка на Европейския съюз, или от държава - страна по Споразумението за Европейското икономическо пространство, или от Конфедерация Швейцария тютюневи изделия, различни от цигарите и тютюна за ръчно свиване на цигари, следва да представят в Министерството на икономиката необходимата информация. Тя включва цифрите и/или буквите от кода, идентифициращи датата на производство. Тази информацията следва да бъде представена не по-късно от 14 дни преди пускането на пазара на съответното тютюнево изделие. Правителството прие Наредба за електронната платформа за продажба на имоти - частна държавна собственост и на имоти - собственост на търговски дружества с повече от 50 на сто държавно участие в капитала или търговски дружества, чиито дялове или акции са собственост на търговско дружество с повече от 50 на сто държавно участие в капитала. Създаването на електронна платформа за продажба на имоти - държавна собственост, ще осигури по-голяма прозрачност на извършваните продажби, а информацията ще достигне до по-широк кръг заинтересовани лица. Това от своя страна ще доведе до постигането на по-високи цели и ще улесни инвеститорите при инвестиционните им намерения. Не на последно място ще бъде постигната основната цел на електронното управление, а именно повишаване на удовлетвореността на гражданите и качеството на услугата, предоставяна от Агенцията за приватизация и следприватизационен контрол (АПСК) при продажна на имоти - държавна собственост чрез съкращаване на сроковете по процедурата и намаляване на административната тежест за гражданите и бизнеса. Правителството прие Наредба за формата, съдържанието, сроковете, реда и начина за представяне на информация по чл. 8, ал. 1 от Закона за финансовото управление и контрол в публичния сектор (ЗФУКПС). Към съществуващата Наредба, приета с ПМС № 233 от 4.09.2006 г., се добавя политиката за докладване и отчетност на състоянието и изпълнението на управленската отговорност в системите за финансово управление и контрол в организациите от публичния сектор. Всеки ръководител на организация - първостепенен разпоредител с бюджет, която попада в обхвата на чл. 2 от Закона за финансовото управление и контрол в публичния сектор, с изключение на Висшия съдебен съвет и Сметната палата, е длъжен ежегодно да докладва за състоянието на системите за финансово управление и контрол на министъра на финансите. С цел събирането на необходимата информация и изготвянето на годишен доклад е предвидено министърът на финансите, ежегодно до 1 декември, да утвърждава въпросник за състоянието на системите за финансово управление и контрол. Тъй като с промените в Закона за финансовото управление и контрол в публичния сектор, обнародвани в ДВ, бр. 13 от 12.02.2019 г., беше разширено приложното поле на закона, като към организациите от публичния сектор бяха включени търговските дружества, включително лечебните заведения с над 50 на сто държавно и/или общинско участие в капитала, както и техните дъщерни дружества, в Наредбата е указано изискването те също да докладват за състоянието на системите за финансово управление и контрол. В съответствие с държавната политика за въвеждане на електронното управление, в Наредбата има изискване подаването на тази информация да е по електронен път, чрез специализирания модул „Годишно докладване“ на Министерството на финансите. С това ще се намали административната тежест и ще се отговори на новите изисквания на обществото за осигуряване на леснодостъпни услуги. Другите промени, които се предвиждат в Наредбата, се отнасят до въвеждане на задължението за публикуване на указанията за годишното докладване на интернет страницата на Министерството на финансите, с което се цели осигуряване на публичност. Правителството прие изменения и допълнения в Наредбата за съществените изисквания и оценяване съответствието на играчките, която определя правилата за употреба на химични вещества в детските играчки. По искане на ЕК, Научният комитет по рисковете за здравето и околната среда изследва необходимостта от преразглеждане на границите на съдържание на хром (VI) в детски играчки или техни компоненти, по- специално по отношение на неговите потенциални канцерогенни ефекти. С оглед на това препоръча намаляване на настоящата гранична стойност за хром (VI) в остъргана от играчките материя, като например бои върху детските играчки, твърди и меки полимери, дърво, текстил и др. Проектът предвижда изискванията да започнат да се прилагат от 18 ноември 2019 г. Бъдещата мисия на Република България в Барселона, Кралство Испания ще бъде с ранг на Генерално консулство. Това прие днес Министерският съвет заедно с Постановление за одобряване на допълнителни разходи по бюджета на Министерството на външните работи за 2019 г. За финансовото обезпечаване генералното консулство Министерският съвет одобри допълнителни разходи по бюджета на МВнР за 2019 г. в размер до 178 508 лв. Правителството одобри позицията на България за редовното заседание на Съвета на Европейския съюз „Транспорт, телекомуникации и енергетика“, част „Енергетика“, което ще се проведе на 24 септември в Брюксел. Предвижда се енергийните министри да обменят мнения относно последващите действия след публикуването на съобщението на ЕК относно националните планове в областта на енергетиката и климата, както и конкретните препоръки към всяка държава членка. Ще бъде обсъдено също по какъв начин държавите членки биха постигнали климатична неутралност в енергийния сектор. Във формат „Транспорт“ Съвет на ЕС по транспорт, телекомуникации и енергетика ще проведе извънредно заседание на 20 септември в Брюксел. Министрите ще обсъдят намаляването на емисиите на парникови газове в транспорта. Друг акцент е преразглеждането на Директивата за евровинетката, която предвижда нова схема за пътно таксуване според принципа „потребителят и замърсителят плащат“. Съветът на ЕС по земеделие и рибарство ще проведе неформално заседание в периода 22-24 септември в Хелзинки. Ще бъде проведена дискусия по темата „Промяна на ролята на земеделските производители относно действията, свързани с климата - Насърчаване на устойчиво земеделие чрез поглъщане на въглерод от почвата“. Правителството одобри изменение на Решение на Министерския съвет с оглед сключването на Договори за предоставяне на безвъзмездна финансова помощ за частично възстановяване на направените от инвеститора задължителни осигурителни и здравни вноски за работниците и служителите, заели новите работни места. Договорите са свързани с осъществяването на сертифицирани инвестиционни проекти по Закона за насърчаване на инвестициите (ЗНИ) на десет дружества. Предоставената безвъзмездна финансова помощ в размер до 6.1 млн. лв. за периода 2019-2021 г. е за частично възстановяване за период до 12 месеца от разкриването на съответното работно място. Проектите са за разширяване на дейността на съществуващи и откриване на нови предприятия, локализирани основно в района на столицата, Индустриална зона Божурище, както и в градовете Пловдив и Костинброд. Планира се разкриването на 1398 нови работни места и извършването на инвестиции в размер на 80.9 млн. лв. Проектите се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. Проектите са на дружествата „Мултивак България Продакшън“ ЕООД, „Булпрос Консултинг“ АД, „Ролпласт Груп“ АД, „Интрама Протек“ ЕООД, „Кока Кола Юрпиън Партнърс Сървисис България” ЕООД, „Каргил България“ ЕАД, „Ъпнетикс“ ЕАД, „Експириън България“ ЕАД, „Кока Кола Хеленик Ай Ти Сървисиз“ ЕООД и „Бер- Хелла Термоконтрол“ ЕООД. Усъвършенстване на регламента за конкурсите и атестациите на съдии, прокурори и следователи и прецизиране на правилата за дисциплинарни производства срещу тях предвиждат промени в Закона за съдебната власт, приети от правителството. Законопроектът, предложен от Министерството на правосъдието и изработен от широк кръг експерти, цели преодоляване на формализма при прилагане на редица норми и оптимизиране на процедури. По отношение на атестирането се предлага създаване на помощни атестационни комисии при съдилищата, избирани „ad hoc“, редуциране на правомощията на действащите магистрати в състава на комисиите по атестирането и конкурсите, намаляване на видовете и редуциране на извънредните атестации. Внася се яснота относно критериите за определяне на наказания във връзка с дисциплинарните производства. При определяне на вида и размера на наказание за системно неспазване на сроковете в процесуалните закони, съответно действие или бездействие, което неоправдано забавя производството, следва да се вземат предвид и индивидуалната натовареност на привлечения към дисциплинарна отговорност магистрат както и натовареността на органа на съдебната власт, в който е извършено нарушението. Прецизирани са още разпоредбите относно давностните срокове за образуване на дисциплинарно производство, както и сроковете за разглеждане и произнасяне на съответните органи. Предлага се при изтичане на съответните давностни срокове, дисциплинарно производство да не се образува, а образуваното се прекратява. Оптимизира се и регламентът за разглеждането на заявления срещу забавено правосъдие, както и дейността по извършването на проверки на имуществените декларации и на проверки за почтеност и конфликт на интереси на съдии, прокурори и следователи. Измененията касаят още и разпоредбата на чл.230 от ЗСВ и отпадане на задължението за магистрати да декларират членството си в съсловни организации. Правителството прие Решение за одобряване на проект на Меморандум за разбирателство между българската Изпълнителна агенция за насърчаване на малките и средните предприятия (ИАНМСП) към министъра на икономиката и Агенция за насърчаване на търговията и инвестициите на Република Корея (KOTRA). Меморандумът ще подпомогне развитието на двустранното икономическо сътрудничество между Република България и Република Корея. Като признават стратегическото значение на развитието на малките и средните предприятия за повишаване на заетостта, икономическата и социалната стабилност, страните се договарят да подпомагат предприятията от съответните държави и да установят и поддържат различни форми на сътрудничество. В Меморандума се предвижда ИАНМСП и Агенцията за насърчаване на търговията и инвестициите на Корея да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията между двете държави. България и Корея поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. Българската и корейската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други. Партньорство между България и Република Корея в областта на развитието на малките и средните предприятия предвижда и проектът на Меморандум за разбирателство между ИАНМСП и Асоциацията на вносителите на Корея (KOIMA). Министерският съвет одобри също така Проект на Меморандум за разбирателство между Българската агенция за инвестиции (БАИ) Агенцията за насърчаване на търговията и инвестициите на Корея (KOTRA). Двете агенции са водени от убеждението, че чуждестранните инвестиции имат съществен принос за икономическото и социално развитие и на двете страни. Те отчитат, че предоставянето и разпространяването на точна и актуална инвестиционна информация има решаващо значение за подпомагане на инвеститорите при взимането на успешни бизнес решения. В тази връзка с предложения Меморандум за разбирателство, се потвърждават съществуващите отношения на сътрудничество и добросъседство. БАИ и KOTRA взаимно ще си сътрудничат и при осъществяването на дейности за насърчаване на инвестициите, всяка в съответствие с правомощията си, включващи подпомагане при реализацията на инвеститорски посещения, размяна на покани за бизнес форуми, търговски и инвестиционни изложения и други промоционални дейности. В Меморандума се предвижда агенциите да бъдат партньори в областта на привличането на инвестиции и реализация на нови проекти, като предоставят реални възможности и информация за разширяване на бизнес контактите между потенциални инвеститори от България и Република Корея. България и Република Корея ще си сътрудничат в развитието на пътния, железопътния, въздушния и комбинирания транспорт, предвижда проект на меморандум за разбирателство между двете страни. Документът бе одобрен днес от правителството. Меморандумът включва обмен на технологии и опит в областта на транспортна инфраструктура и безопасността, както и сътрудничество между транспортните организации с цел засилване на тяхната конкурентоспособност на местните и международни пазари.", "date": "2019.09.18", "title": "Вижте какво реши Министерският съвет днес"}
{"url": "https://www.24chasa.bg/novini/article/7661526", "text": "Лидерът на британската Пария на Брекзита Найджъл Фараж каза днес, че Великобритания и Европейският съюз изглеждат готови да преодолеят различията си и идния месец да подпишат ново споразумение за развод, което ще остави Обединеното кралство в капана на Европа, предаде Асошиейтед прес, предаде БТА. \"Да ни остави вътре в капан беше цел на Барние от самото начало\", заяви той, визирайки главния преговарящ на ЕС Мишел Барние. Според Фараж, ЕС се страхува, че \"Великобритания бяга от митническия съюз, бяга от правилата на единния пазар, и ние ставаме по-конкурентоспособни и по-богати извън Европейския съюз, отколкото вътре в него\". По повод пресконференцията в Люксембург в понеделник, на която британският премиер Борис Джонсън отказа да присъства, лидерът на Партията на Брекзита нарече министър-председателя на Люксембург Ксавие Бетел \"мижитурка\". Бетел имаше за цел \"да унижи ритуално британски премиер по най-изумителен начин\", коментира Фараж.", "date": "2019.09.18", "title": "Найджъл Фараж предупреди за готвена\n\"сделка капан\", против ново отлагане на Брекзит е"}
{"url": "https://www.24chasa.bg/novini/article/7661538", "text": "18-годишен младеж открадна кола в смолянския квартал \"Устово\" и след това катастрофира в бетонно стълбище. Младежът Н.Б. от село Чепинци, община Рудозем нарочил колата, паркирана пред заведение на ул.\"Пазарска\". 10 минути след това с въпросния автомобил настъпило ПТП. При движение с несъобразена скорост и употреба на алкохол - 1.42 промила, неправоспособният водач, губи контрол над автомобила и се блъска в бетонно стълбище отляво по посока на движението и се преобръща на платното за движение. </span></p><p><span>В следствие на катастрофата, водачът е с хематом и контузна рана на главата, нараняване на лявото ухо и охлузване на лява ръка. Оказана му е медицинска помощ в МБАЛ-Смолян и е назначено домашно лечение. Автомобилът е с деформации по цялото купе. Щетите са в процес на изясняване Местопроизшествието е посетено от дежурни оперативни групи при ОДМВР, РУ- Смолян и екип на сектор „Пътна полиция“. По случая са образувани две бързи производства. Работата по случая продължава.", "date": "2019.09.18", "title": "Правителството закрива почетното консулство в Монако"}
{"url": "https://www.24chasa.bg/novini/article/7661548", "text": "Румънският научно-изследователския кораб „Маре Нигрум“ ще проведе океанографска експедиция в българските териториални води и в изключителната икономическа зона на България в Черно море между 27 септември и 6 октомври - реши на заседаниeто си Министерският съвет. Експедицията е част от международния проект „АНЕМОНЕ“ за оценка на уязвимостта на черноморската екосистема от човешки действия. Проектът има за цел да подобри координацията при опазване на околната среда и намаляване на отпадъците в Черно море. В него участват България, Румъния, Украйна и Турция. Целта на експедицията е да се приложат методики, разработени по проекта, които ще позволят събиране на нови данни за околната среда в Черно море.", "date": "2019.09.18", "title": "Румънски кораб с научна експедиция в\nбългарските води на Черно море (Обновена)"}
{"url": "https://www.24chasa.bg/novini/article/7661549", "text": "Младен Маринов и главният секретар на МВР ще наблюдават учение за търсене и спасяване при авиационни произшествия, съобщиха от ведомството. Ежегодното съвместно учебно занятие ще проведат служители на ГД „Пожарна безопасност и защита на населението“ - МВР и на ГД „Гражданска въздухоплавателна администрация“ - МТИТС. Основната цел е подобряване на координацията и повишаване на подготовката за реакция на структурите, имащи отговорности за реагиране при авиационни произшествия. Участие в занятието ще вземат и съставни части от Единната спасителна система – МВР, МТИТС, МО, МЗ, Община Варна, БЧК и др. По предварителен сценарий екипите ще разиграват издирване, спасяване и евакуация на хора и изграждане на полеви център за оказване на първа медицинска помощ и психологична подкрепа на пострадалите; гасене на пожар в гориста местност; издирване и спасяване в и под вода; ограничаване и събиране на разлято гориво и хидравлично масло в морето. Демонстрациите започват в 10.00 часа. Те ще се провеждат на територията на плажна ивица на кв. „Аспарухово” южно от центъра на град Варна. Очаква се около 12.00 часа министър Маринов да даде кратко изявление за медиите. Веднага след това пред сградата на Втора РСПБЗН в кв. „Аспарухово“ е церемонията, на която ще присъства ръководството на МВР. На място могат да се видят новите условия, в които ще работят пожарникарите.", "date": "2019.09.18", "title": "Младен Маринов и главният секретар на МВР наблюдават спасяване при авиационни произшествия"}
{"url": "https://www.24chasa.bg/novini/article/7661557", "text": "Правителството прие Наредба за електронната платформа за продажба на имоти - частна държавна собственост и на имоти - собственост на търговски дружества с повече от 50 на сто държавно участие в капитала или търговски дружества, чиито дялове или акции са собственост на търговско дружество с повече от 50 на сто държавно участие в капитала. Създаването на електронна платформа за продажба на имоти - държавна собственост, ще осигури по-голяма прозрачност на извършваните продажби, а информацията ще достигне до по-широк кръг заинтересовани лица. Това от своя страна ще доведе до постигането на по-високи цели и ще улесни инвеститорите при инвестиционните им намерения. Не на последно място ще бъде постигната основната цел на електронното управление, а именно повишаване на удовлетвореността на гражданите и качеството на услугата, предоставяна от Агенцията за приватизация и следприватизационен контрол (АПСК) при продажна на имоти - държавна собственост чрез съкращаване на сроковете по процедурата и намаляване на административната тежест за гражданите и бизнеса.", "date": "2019.09.18", "title": "Създава се електронна платформа за продажба на имоти"}
{"url": "https://www.24chasa.bg/novini/article/7661032", "text": "Проверка под ръководството на Районната прокуратура в Кюстендил извършват в ромския квартал \"Изток\" в града няколко контролни институции, съобщиха от полицията. Проверките са започнали тази сутрин. В охраната на проверките участват екипи на Областната дирекция на МВР - Кюстендил., служители на дирекция \"Жандармерия\" и \"Общинска охрана\". Подобна акция имаше преди няколко месеца, когато в голяма част от проверените търговски обекти бяха открити нарушения.", "date": "2019.09.18", "title": "Контролни органи извършват проверки в ромския квартал в Кюстендил"}
{"url": "https://www.24chasa.bg/novini/article/7661052", "text": "Развитието на отношенията с Бразилия е дългосрочен приоритет на българската външна политика в региона на Латинска Америка. Това заяви президентът Румен Радев на „Дондуков“ 2 при награждаването на посланика на Бразилия у нас Ана Мария Сампайо Фернандес с орден „Мадарски конник“ първа степен. Дипломатът, чийто мандат в страната ни приключва, получи държавното отличие за нейните големи заслуги за укрепването и развитието на българо-бразилските отношения, съобщиха от прессекретариата на президента. По време на церемонията в Гербовата зала държавният глава Румен Радев отбеляза ролята на посланик Сампайо за развитие на традиционно приятелските отношения между България и Бразилия. Ценим особено активната работа на посланик Сампайо за активизиране на политическите контакти и за доброто взаимодействие по отношение на кандидатурите на двете страни за членство в Организацията за икономическо сътрудничество и развитие, посочи президентът. Държавният глава открои приноса на бразилския дипломат и за задълбочаване на търговско-икономическото сътрудничество между България и Бразилия, стокообменът за миналата година е нараснал с 80%. Развитие бележи и договорно-правната база между двете страни в областта на икономиката, търговията, науката и технологиите. Богатият професионален опит и активна работа на посланик Сампайо допринесоха безспорно за развитие на политическите отношения, на търговско-икономическото сътрудничество и за укрепване на деловите и културните връзки между нашите страни, отбеляза още държавният глава. Посланик Сампайо благодари за оказаната й чест и подчерта, че приема ордена като награда за отличните взаимоотношения между Бразилия и България през последните десетилетия. Дипломатът отбеляза ролята на България в поддържането и насърчаването на регионалния мир и просперитет. Общи са интересите на двете страни в областта на устойчивото развитие, правата на човека и международния мир. България е престижен магнит за бразилските професионални музиканти и студенти в областта на класическа музика, каза още дипломатът. На церемонията днес присъстваха представители на дипломатическия корпус у нас, на изпълнителната и законодателната власт.", "date": "2019.09.18", "title": "Радев връчи орден \"Мадарски конник\" - първа степен, на посланика на Бразилия (Снимки)"}
{"url": "https://www.24chasa.bg/novini/article/7660983", "text": "От 18 септември до 6 октомври 2019 г., всеки клиент на „ЧЕЗ Електро България“ АД, който е регистриран за получаване на електронна фактура, може да се включи в кампанията „Моята електронна фактура помага“. За да участва, клиентът трябва да хареса страницата на „ЧЕЗ Електро България“ АД във Фейсбук, да сподели поста на Кампанията и да напише в лично съобщение своя клиентски номер и имейл адреса, на който получава своята електронна фактура. Трима късметлии, изпълнили коректно посочените условия, ще спечелят лаптоп, мобилен телефон или смарт часовник. Имената на печелившите ще бъдат изтеглени на 11 октомври 2019 г. Правилата на кампанията „Моята електронна фактура помага“ са публикувани на корпоративния сайт . Електронната фактура е напълно безплатна услуга. След регистрацията клиентите могат да следят документите си както в електронния архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Над 430 000 клиенти на „ЧЕЗ Електро България“ АД вече оцениха удобството, сигурността и екологичните ползи на електронната фактура като с избора си спасиха от изсичане над 7 000 дървета и намалиха използването на хартия с близо 10 милиона листа годишно, с което всяка година спестяват 215 мегаватчаса електроенергия, необходима за производството им. Ежегодно „ЧЕЗ Електро България“ АД инвестира част от спестените от електронните фактури средства в реализирането на обществено значими проекти и инициативи, свързани с опазване на природата, популяризиране на енергийната ефективност, облагородяване околната среда. Поредната инициатива в изпълнение на тази политика на Дружеството е свързана с възстановяването на детска площадка в Благоевград през октомври.", "date": "2019.09.18", "title": "ЧЕЗ Електро стартира Фейсбук кампания „Моята електронна фактура помага“"}
{"url": "https://www.24chasa.bg/novini/article/7661067", "text": "Полицията в Сараево арестува днес алжирец, който нападна с нож полицейски патрул пред железопътната гара в босненската столица, съобщава информационният сайт Кликс, цитиран от БТА.  Сайтът допълва, че най-малко един човек е нападнал полицейския патрул. След нападението мъжът се опитал да избяга, но бил намерен и арестуван. У мигранта е намерен нож и след огледа ще станат известни обстоятелствата, при които се е стигнало до нападението. Няма ранени полицаи", "date": "2019.09.18", "title": "Мигрант нападна полицаи с нож в Сараево, арестуваха го"}
{"url": "https://www.24chasa.bg/novini/article/7661098", "text": "Над 15 000 подписа за отпадане на процедурата на съкратеното следствие и възможността за споразумение с прокуратурата при тежки умишлени престъпления внасят в деловодството на парламента близки на жертви на такива случаи. Подписката за промяна на Наказателно-процесуалния кодекс /НПК/ е инициирана от роднините на малката Кристин и жителите на с. Сотиря след жестокото й убийство на 15 август тази година, предаде БТА.  До момента са обработени 15 882 подписа от цялата страна и от чужбина, съобщиха инициаторите на подписката на брифинг в парламента заедно с депутати от БСП. Тук сме да поискаме промяна в закона - за доживотна присъда без право на замяна, без право на споразумение, посочи бабата на Кристин - Милка Георгиева. Тя призова всички партии \"да се хванат за ръце\", депутатите да не се делят по цветове, а да бъдат майки, бащи, баби и дядовци, и да изградят закона веднъж завинаги, така че да няма следващо дете, следващо убийство, да няма следващи убийци, които са на свобода. Ваня Министерска - майката на Дарина, която беше убита от мъжа си заедно с дъщеря си Никол, апелира всички партии и хора да се обединят и да гласуват отпадането на института на съкратеното съдебно следствие и да не се протака твърде дълго между първо и второ четене, както е станало с поправката, свързана с домашното насилие. От БСП подкрепиха подписката на близките за справедливост и за възмездие. \"Категорично ги подкрепяме без никакви партийно-политически алтернативи, агресия или използване на случая\", заяви на брифинга лидерът на БСП Корнелия Нинова.", "date": "2019.09.18", "title": "Близки на жертви на тежки престъпления внасят подписка в парламента за отпадане на съкратеното следствие"}
{"url": "https://www.24chasa.bg/novini/article/7661075", "text": "37-годишен мотоциклетист е в болница след катастрофа с лек автомобил в Златоград, съобщи Фокус, позовавайки се на полицията в Смолян. На 17.09.2019 г. около 17.20 ч. в Златоград лек автомобил фолксваген \"Пасат\" със смолянска регистрация, управляван от 49-годишния С.К. от Златоград, при извършване на завой на ляво към ул.\"Антим І\", отнема предимство на движещия се направо по ул.\"България\" мотоциклет Сузуки \"АН 400\" със смолянска регистрация, управляван от 37-годишен мъж от Златоград. При катастрофата е ранен водачът на мотоциклета. Той е с охлузни рани по ръцете, краката и областта на главата. Настанен е в МБАЛ-Кърджали за наблюдение, без опасност за живота. Произшествието е посетено от екип на сектор „Пътна полиция“ и е взето отношение по Закона за движение по пътищата.", "date": "2019.09.18", "title": "Кола рани моторист на завой и го прати в болница"}
{"url": "https://www.24chasa.bg/novini/article/7661105", "text": "Той е преподавател в УАСГ един от основателите на \"Група град\", които през годините бяха едни от най-големите ни критици, но винаги са участвали активно в работата за промяна на града с идеи и предложения, обясни кметът. Фандъкова постави три основни задачи, които ще имат архитектите през следващия мандат на Столичния общински съвет. Първата е да бъде приета споделената визия на града. \"Тя е почти готова и трябва да започне максимално бързо стегнато и организирано работата по Общия устройствен план, който да ни гарантира опазването на зелените пространства и планирането на новите територии, за да нямаме старите проблеми - презастрояване, собственост\", поиска Фандъкова. Да се довърши и приеме наредбата за градската среда и дизайн е втората основна задача на архитектите. Много бързо тя трябва да е факт, за да можем да подредим града и той да изглежда добре, каза още Фандъкова. Третата задача е да се направи новата структура, която да отговаря за инвестиционни проекти. Екипът трябва да следи и да отговаря за целия процес от проекта до завършването на завършването му. По този начин ще има по-добра организация и контрол, обясни кметът. \"Приех да взема участие в едно надграждане на града, който е един организъм и той живее. Градът трябва да се отвори към публичните пространства, а аз работя повече от 20 г. в тази посока и съм силно мотивиран да работя, за да има нови правила в града, които да контролират презастраховането и да направят публичните пространства приятни и приветливи\", обясни арх. Петков. Освен това ще работи и по нови механизми, за да направи града по-чист.", "date": "2019.09.18", "title": "Архитект Ивайло Петков е първото ново име в отбора на Фандъкова"}
{"url": "https://www.24chasa.bg/novini/article/7661108", "text": "От утре започва строежа на газопреносната инфраструктура от турско-българската до българо-сръбската граница, след като „Булгартрансгаз\" и саудитската компания „Аркад\" подписаха договор в Министерския съвет. Тя е част от така нар. Балкански поток. Тръбите са на 90% на пристанищата в България и от утре започват да ги разпръскват по трасетата. На 1 януари искаме да са готови 308 км, заяви премиерът Бойко Борисов. Стойността на договора е 1,102 млрд. евро. Срокът за пускане в ескплоатация е 615 календарни дни, а за 250 дена трябва да има готови тръби с 308 км дължина. Така газ ще се доставя към Сърбия и нататък през Унгария до Австрия, допълни Любомир Кръстев, шеф на „Булгартрансгаз\". От страна на „Консорциум Аркад\" договорът беше подписан от Хани Али Абдул Латиф Абдул Хали. Най-голямото предимство за България от подписването на споразумението ще бъде оставането на международната енергийна карта. „Ние печелим, че оставаме в газовата игра след спирането на Южен поток, който беше спрян заради корупцията и нарушени обществени поръчки на предишните управляващи. Заради корупцията всички газови потоци заобиколиха България Сега ще печелим от транзитни такси и съседите от Северна Македония, Гърция, Унгария ще имат алтернатива. Ако сравните каква беше цената на Южния поток и тази, има 1 млрд разлика надолу“, категоричен беше Борисов. Освен това печалбите на „Булгартрансгаз\" в следващите 20 години щяла да се увеличи двойно след завършването на изграждането на компресорните и газоизмервателните станции, които в момента се правят. Тръбите, с които ще се изгради инфраструктурата на Балкански поток, са руски, избрани от саудитската компания. По тази причина по време на подписването присъства и руският министър на промишлеността Денис Мантуров, който е в България заради българо-руската комисия за сътрудничество, която започна вчера във Варна. Енергийната тематика е голям блок за взаимодействие. Разчитаме да участваме и сме подали заявка за строежа на АЕЦ „Белене“, готови сме за международна кооперация и мислим, че това е оптимален вариант. Имаме интерес и за взаимна доставка на машини и техника, да купуваме фармацевтична продукция, тя формира ? от българския износ за миналата година. Искаме да доставяме тук нашата продукция на фармация, стопанско производство на машини, каза Мантуров.", "date": "2019.09.18", "title": "Борисов: От утре започва строежът на Балкански поток от саудитската компания „Аркад\" (Обновена)"}
{"url": "https://www.24chasa.bg/novini/article/7661135", "text": "Габровски криминалисти задържаха 40-годишен рецидивист от с.Скалско, участвал в 3 телефонни измами в региона, съобщи полицията. В резултат на процесуално-следствени действия и оперативно-издирвателни мероприятия, проведени във връзка с разследване на извършена в Габрово телефонна измама в размер на 3227 лева, криминалисти от полицейското управление и сектор „Противодействие на криминалната престъпност“ в областната дирекция са установили и задържали 40-годишен, осъждан за предходни прояви жител на село Скалско, за когото са налице данни, че е извършител на престъплението. Допълнително, в хода на наказателното производство е установено, че мъжът е съпричастен и с извършването на още две измами на обща стойност 9250 лева, осъществени на територията на РУ-Севлиево в периода 24-25 юли тази година. Спрямо лицето е наложена полицейска мярка за задържане за срок до 24 часа по реда на ЗМВР. След приключване на работата по цялостното документиране на случая, материалите ще бъдат изпратени в прокуратурата.", "date": "2019.09.18", "title": "Пипнаха 40-годишен \"ало\" измамник,\nприбрал близо 13 бона от жертви в Габровско"}
{"url": "https://www.24chasa.bg/novini/article/7661136", "text": "Скоро британският Върховен съд ще излезе с решаващо и безпрецедентно становище, от което зависи съществуването на краткото управление на премиера Борис Джонсън и което ще ожесточи още повече споровете около мъчителната тригодишна сага с Брекзит. Това е първият случай, когато от Върховния съд се иска да се произнесе по преустановяването на работата на парламента от британски лидер. Знак за сериозността на проблема е, че 11 от 12-те членове на съда изслушват юридическите оспорвания на решението на Джонсън да удължи почивката на парламента до 14 октомври. Ищците, както и много опозиционни депутати, обвиняват Джонсън, че лъже обществеността за причините за спирането на работата на парламента. Спазвайки парламентарния протокол, премиерът е помолил кралица Елизабет Втора да одобри удължаването на почивката на парламента, което означава, че той е обвинен и в заблуждаване на монарха. Джонсън каза, че иска да внесе управленската програма на правителството си на нова сесия на парламента. Критици обаче го обвиниха, че се опитва да ограничи парламентарния контрол с наближаването на крайния срок за излизане на Великобритания от ЕС, 31 октомври, който Джонсън се зарече да спази със или без споразумение. \"Никой човек със здрав разсъдък не повярва на посочената от Борис Джонсън причина за спиране на работата на парламента\", каза говорителят на опозиционната Лейбъристка партия по въпросите на Брекзит Киър Стармър. Макар че подкрепящи Брекзит депутати и други поддръжници на Джонсън да твърдят, че това е политически процес, председателката на Върховния съд Бренда Хейл подчерта вчера, че съдиите ще разгледат само правните аспекти на преустановяването на работата на парламента. Настанен във внушителна сграда в близост до парламента, Върховният съд е последната апелативна инстанция за всички граждански дела във Великобритания и за наказателни дела от Англия, Уелс и Северна Ирландия. Въпреки че само парламентът има правомощието да приема или отменя закони, съдът е върховен арбитър по всички спорове за юридически тълкувания. Съдът също може да поиска от парламента да преразгледа нормативен акт, ако смята, че някой нов закон влиза в конфликт със законодателство, което вече е в сила. \"Той разглежда дела с най-голямо обществено или конституционно значение, които засягат цялото население\", се казва на официалния сайт на съда. Малко съдебни казуси, ако изобщо има такива, са били по-важни от настоящия. Последният път, когато 11 съдии от Върховния съд са заседавали заедно, беше през януари 2017 г., когато съдът се произнесе в полза на Джина Милър - активистка, водеща кампания против Брекзит - която оспори намерението на предишния консервативен премиер Тереза Мей да започне процедурата по Брекзит без гласуване в парламента. Милър сезира английски съд заради решението на Джонсън да преустанови работата на парламента и след съдебно решение в полза на правителството обжалва във Върховния съд. От друга страна, най-висшият съд в Шотландия постанови, че това спиране на работата на парламента е \"незаконно, тъй като е имало за цел да осуети работата на парламента\". Шотландските съдии също заявиха, че според тях Джонсън се е стремил да издейства преустановяването на работата на парламента \"по потаен начин\". Джонсън обаче все така настоява, че спирането на работата на парламента ще му позволи да прокара програмата си за подобряване на здравните услуги, на работата на полицията и други \"приоритети за хората\". \"До момента парламентът се е провалил в изпълняването на волята на народа\", заяви той онлайн миналата седмица в отговор на въпрос дали правителството му е антидемократично и авторитарно. Джонсън имаше предвид референдума за Брекзит от 2016 г., на който 52 процента от избирателите гласуваха за напускане на ЕС. Британският премиер заяви, че \"парламентът ще има предостатъчно време да разгледа споразумението\", което той се надява да сключи на срещата на върха на ЕС на 17 и 18 октомври. (От БТА)", "date": "2019.09.18", "title": "Защо британският Върховен съд навлиза в непознати политически води?"}
{"url": "https://www.24chasa.bg/novini/article/7661149", "text": "Косовски албанец на 50 години бе арестуван вчера в албанското пристанище Дуръс, след като в автомобила му бяха намерени 11 кг хероин, съобщават албанските медии. Заподозреният, у когото е намерен хероинът, живял няколко години в Швейцария. При проверка на колата албанската полиция със специално обучено куче успяла да открие наркотиците, скрити в резервната гума и в специално направено скривалище. Намерени са 25 пакета, в които имало 11 кг наркотик, за който има подозрения, че е хероин, предаде БТА. Заподозреният е арестуван, а наркотикът конфискуван. Срещу албанеца ще започне съдебна процедура за търговия с наркотици. Смята се, че наркотикът е бил предназначен да премине транзитно и крайната му спирка е Италия.", "date": "2019.09.18", "title": "Косовски албанец е заловен с 11 кг хероин"}
{"url": "https://www.24chasa.bg/novini/article/7661167", "text": "Поводът е  . В него той нарича Веселинов лъжец, защото в интервю за \"24 часа\" от понеделник на въпрос по тезата на Сидеров, че името на \"Атака\" присъства зад името на парламентарната група и сега без атакистите в нея тя е нелегитимна, Веселинов казва: \"Това не е вярно. Може да се провери, и то още от времето, когато той беше председател. \"Атака\" никога не е фигурирала в името\". \"Истината е, че г-н Сидеров или много добре знае, че лъже, или има някакво раздвоение на личността, защото лично той е подписал всички документи, свързани с регистрацията на парламентарната група. А именно: Заяление до председателя на Народното събрание, депозирано в деловодството на парламента на 10.04.2017 г. Тогава е депозирано решение, че се образува парламентарна група на народните представители, избрани с регистрацията на коалиция \"Обединени патриоти - НФСБ, АТАКА, ВМРО\". Във втора точка пише, че името на парламентарната група е \"Обединени патриоти\", няма наставки, тирета или друго. Подписали са се Волен Сидеров, Валери Симеонов и Красимир Каракачанов. Тези подписи са на три документа и един протокол. Те са в деловодството на Народното събрание. Всеки един народен представител се е подписал - 27 на брой, под тези документи. В това отношение г-н Сидеров гръмогласно тръби лъжи, целейки да стане интересен за медиите, да се превърне във фокус на внимание с оглед на позавяхналата си политическа слава и да се включи в изборите за кмет. Съветвам го да не го прави на база на лъжи и измислени тези\", коментира Искрен Веселинов.", "date": "2019.09.18", "title": "Веселинов: \"Атака\" не фигурира в името на парламентарната група, Сидеров лично е подписвал документите"}
{"url": "https://www.24chasa.bg/novini/article/7661171", "text": "Въвеждайки отмяна на съкратеното следствие, общият ред ще продължи много дълго, това е изключително болезнена тема за пострадалите, много дълъг процес, ако липсват свидетели и експертизи, коментира пред журналисти председателят на парламентарната комисия по правни въпроси Анна Александрова от ГЕРБ, предава БТА. Поводът е подписката за отпадане на съкратеното съдебно следствие, която внасят в парламента близки на жертви на тежки престъпления. Те бяха подкрепени от БСП, които са предложили изменения в Наказателно-процесуалния кодекс за отпадане на съкратеното съдебно следствие в случаи на тежки телесни повреди и убийства. Анна Александрова отново представи мотивите за предложените от ГЕРБ промени в Наказателния кодекс за ограничаване на възможността за намаляване на присъдата при тежки престъпления. Управляващите предлагат да се запази институтът на съкратеното съдебно следствие, но присъдата да може да се намалява вместо с една трета - с една пета, като съдът да има право да решава за всеки конкретен случай дали да редуцира или замени присъдата с по-лека. Предстои обсъждане в правната комисия, да изслушаме всички експертни мнения на Министерството на правосъдието, на главния прокурор, на върховните касационни съдии, да чуем всички гледни точки, включително и на пострадалите, коментира Александрова.", "date": "2019.09.18", "title": "Анна Александрова: При отмяна на съкратеното следствие процесът ще продължи много дълго"}
{"url": "https://www.24chasa.bg/novini/article/7661190", "text": "Франция ще раздаде безплатно таблетки йод на 2,2 милиона души, живеещи в близост до ядрени електроцентрали, пише АФП, цитирана от  Целта е гражданите да могат да се предпазят по-добре в случай на инцидент. Освен това, ядреният регулатор на страната ASN обяви, че се разширява зоната за сигурност около АЕЦ. Досега за потенциално застрашена се смяташе зоната в радиус от 10 километра от централите. Поясът се разширява на 20 километра от 19-те АЕЦ в страната. Всички живеещи в тези райони, както и близо 200 000 институции, сред които училища, ще получат писмо в следващите дни, откъде да вземат таблетките с йод. Целта на таблетките е, при инцидент да бъдат поети в големи количества. Така щитовидната жлеза ще бъде наситена със стабилен йод и няма да поеме от изхвърляния в атмосферата радиоактивен йод, който би могъл по-късно да доведе до раково заболяване.", "date": "2019.09.18", "title": "Франция раздава таблетки йод на живеещите до АЕЦ"}
{"url": "https://www.24chasa.bg/novini/article/7661220", "text": "Ние предлагаме промени в Назателно-процесуалния кодекс, които могат да се прилагат и назад във времето, до влизането на делото в съд. Има предложение от колегите от ГЕРБ – за промени в Наказателния кодекс, който няма обратно действие. Ще има действие занапред - в момента, в който се публикува. Всички досегашни случаи няма да могат да бъдат засегнати. Не случайно призовавам за разум и да не си мерим партийните предложения. Предложението на ГЕРБ е да може и занапред да се намалява присъдата, но вместо с 1/3 – с 1/5. Така не правим нищо – тяхното предложение е всеки случай да се преценява от съда. Ние не сме съгласи с това – искаме в закона да има категорична забрана и всеки съд и прокурор да се съобразява с това – никакво съкратено производство, никакви споразумения, нито намаляване на присъдата при извършване на тези престъпления. Длъжни сме не само на тези хора, но и на другите случаи в България – те са събрали огромна подписка от цяла България. Не е само казусът „Сотиря“ - това са много човешки съдби, много мъка, много трагедия в тези семейства. Единственият правилен отговор е справедливост и възмездие. Ще имат нашата пълна подкрепа докрай.", "date": "2019.09.18", "title": "Нинова за случая \"Сотиря\": Внасяме 15 882 подписа за промени в Наказателно-процесуалния кодекс"}
{"url": "https://www.24chasa.bg/novini/article/7661222", "text": "„Грозно е да мерим важността на ресора на един еврокомисар само с пари. Ресорът на нашия еврокомисар безспорно е важен, но той е с лимитирани правомощия“. Това заяви пред БНТ евродепутатът от БСП/ПЕС Петър Витанов. Според него, образованието, културата, младежта и спорта са в сферата на националното законодателство и европейските мерки, дори и финансовите, имат по-скоро допълващ характер. Той обясни, че при разпределянето на ресорите е видно прегрупиране предвид предстоящото излизане на Великобритания от ЕС и оттеглянето на Меркел. По думите му, в тази ситуация Франция е новият двигател на ЕС. „Големите получиха това, което искаха, малките – по-малките неща. България взе остатъчния ресор“. Витанов наблега, че сякаш България няма профил и нашият комисар изпитва липса на експертна тежест - 20 от 27 комисари имат сериозен предишен управленски опит в своите страни – министри и министър- председатели. Социалистът подчерта, че комисарите- кандидати за втори мандат, са получили зам.-председателското място. Освен това са наложени свръхочаквания от министър-председателя, който твърдеше, че е отказал позицията Върховен представител по въпросите на външната политика и сигурността. „Най-малкото трябваше да очакваме зам.-председателско място“, категоричен бе той. Витанов заяви, че разговорите по пакета мобилност продължават. „Нашата основна цел е да се възползваме от правило 61, което да върне законодателните файлове в Европейската комисия“, коментира той. Евродепутатът подчерта, че целта не е да се блокира или забави процесът. \"Досиетата са далеч от първоначалните предложения на ЕК, няма и оценка на въздействие и не се знае какви ще са последиците- например от връщането на един празен камион по отношение на околната среда\", каза той. Витанов допълни, че не е калкулиран и ефектът по отношение на загубата на работни места или потенциалът за нова вълна от трудови мигранти. „Няма как да се вземе информирано решение без тази оценка. Това се опитваме да обясним на нашите колеги“, заяви той. Витанов подчерта, че решенията, които се взимат в ЕП, имат отражение върху нашето ежедневие. Като пример той посочи пакетът мобилност, който ще има съществено отражение върху българската икономика, българските превозвачи и транспортни работници, изграждането на инфраструктурата, която да гарантира свързаността между европейския Изток, Запад, Север и Юг, дигитализацията в сектора, намаляването на въглеродните емисии. Помолен да коментира случилото се с БНР, Витанов заяви, че не случайно сме на 111-то място по свобода на словото. Витанов акцентира, че това е само един от примерите за ограничаване на конституционни права в страната- сред които обвинението на изтъкнат журналист в шпионаж и спирането на микрофоните на медиите в присъствието на председателя на ЕК в България.", "date": "2019.09.18", "title": "Петър Витанов: Грозно е да мерим важността на ресора на един еврокомисар само с пари"}
{"url": "https://www.24chasa.bg/novini/article/7661195", "text": "Мария е болна от неизлечимата болест прогресивна мускулна атрофия. От 20 години е на легло, неподвижна, със 100% увреждания на цялото тяло. Движи единствено пръстите на ръцете си. Диша с апарат. \"Без апарат животът ми е същински ад. Сега се нуждая от друг апарат, подобен на моя, който трябва да се закупи от Америка, за да живея. Моля ви се да ми помогнете, мили и сърдечни хора. Аз вярвам, че има добри хора. Освен майка ми, си нямам никой. Тя се грижи за мен\", разказва пред \"24 часа\" Мария. Тя се нуждае от електрическа инвалидна количка, обикновената вече не й върши работа. Има голямо изкривяване на гръбначния стълб, от години не е излизала навън. \"Имам желание да изляза навън, да дишам чист въздух, да видя слънцето и природата, нуждая се от рехабилитация, но за огромно съжаление това е непосилно за нас. Майка й е личен асистент на 6 часа, получава 300 лв. заплата, а Мария получава 150 лв. пенсия, които са крайно недостатъчни. \"Моля, ви, в края на силите съм си, за да живея със само крайно необходими неща\", разказва още Мария. Апаратът, който й е крайно нужен, струва 13 000 лева без количката и рехабилитацията. Нужни са й 20 000 лева общо. \"Аз вярвам в Бог. Той ми дава сили да се боря. От детството си нищо не разбрах. Пораснах между 4 стени с грижите на мама, мечтая да излизам навън, но за огромно съжаление това за мен е крайно невъзможно. Не знам как изглежда слънцето, виждала съм го само по картинките. Боря се да живея и да дишам, не искам много, искам частица чист въздух\", разказва още Мария. СМЕТКА ЗА КАМПАНИЯТА: Мария Валентинова Алексова Обединена българска банка BG69UBBS88881000570257UBBS BGSF Тел.: 0896228188", "date": "2019.09.18", "title": "Да помогнем на Мария да диша сама"}
{"url": "https://www.24chasa.bg/novini/article/7661237", "text": "За това се разбра от негова публикация във фейсбук. Ето какво е написал в профила си в социалната мрежа:", "date": "2019.09.18", "title": "И разследващият журналист Марин Николов напусна Нова телевизия"}
{"url": "https://www.24chasa.bg/novini/article/7661201", "text": "Бизнесдамата Маринела Арабаджиева, която заедно със съпруга си Ветко и малкия си син Вълчо са обвинени за участие в престъпна група, се прибира в Пловдив. Специализираният съд я пусна под домашен арест, който тя трябва да изтърпява на домашния си адрес в родния си град заради влошено здравословно състояние. На практика от екстрадирането й от Барселона до момента тя през цялото време е била в болницата към затвора заради проблеми с кръвното налягане. Съдът обяви в определението си, че имало дни, в които тя е била с кръвно 70 на 40, като например 28 август, и също така други дни, в които кръвното й стигало до 190 на 100. Заради това е колабирала и й е прилошавало. Самите лекари в затворническата болница са казали, че престоят й в ареста е опасен за живота й и тя не трябва да бъде в килията.  По делото при закрити врата беше изслушана съдебно-медицинска експертиза на трима лекари. Съдът посочи в определението си, че обоснованото предположение, че тя е извършила престъплението, за което е обвинена, не е разколебано и може да повлияе на свидетели, излизайки от ареста. В същото време обаче проблемите й със здравето били изключително сериозни, поради което наложи домашен арест. На делото, както обикновено, присъстваха децата на Маринела Арабаджиева и други нейни близки. Определението може а бъде обжалвано пред апелативния спецсъд. Наблюдаващият прокурор Кирил Пейчинов съобщи, че ще протестира определението.", "date": "2019.09.18", "title": "Арабаджиева се прибира в Пловдив, кръвното й \"играе\" от 70/40 до 190/100"}
{"url": "https://www.24chasa.bg/novini/article/7661185", "text": "В момента България и Русия имат точни, прагматични и много делови отношения от взаимна изгода, обяви премиерът Бойко Борисов след брифинг с руския министър на промишлеността и търговията Денис Мантуров. И увери, че шпионският скандал не е повлиял на отношенията между двете страни. Шпионският скандал избухна преди няколко дни, когато шефът на движение \"Русофили\" Николай Малинов се сдоби с обвинение за шпионаж, а бившият генерал Леонид Решетников и руският бизнесмен Константин Малофеев получиха забрана да влизат в страната за срок от 10 години. Това, че отношенията не са се влошили, показвали Балкански поток и АЕЦ \" Белене\".", "date": "2019.09.18", "title": "Борисов за шпионския скандал: Отношенията ни с Русия не са влошени"}
{"url": "https://www.24chasa.bg/novini/article/7661265", "text": "Пожар е горял на борда на кораб по време на ремонт във военния завод „Флотски арсенал“ във Варна тази сутрин. Това потвърди за Радио  “ – Варна началникът на Регионалната дирекция по пожарна безопасност и защита на населението комисар Тихомир Тотев. По думите му след подаване на сигнала са изпратени на място два противопожарни екипа. На място се е оказало, че пожарът е ликвидиран от работници във фирмата. Леко пострадал е един работник. Той е бил обгазен. Не е имало опасност от разпространение на пламъците на борда. Пожарът е възникнал по време на работа. Причините за инцидента се разследват.", "date": "2019.09.18", "title": "Пожар е горял на борда на кораб във военния завод „Флотски арсенал“ във Варна"}
{"url": "https://www.24chasa.bg/novini/article/7661253", "text": "Човешка небрежност е причината за няколко пожара в Търговищко. От началото на седмицата има регистрирани възникнали пожари с материални загуби и в сухи треви. Заради това от противопожарната служба призовават гражданите за повече бдителност и спазване на правилата за пожарна безопасност, информират от ОД на МВР в Търговище. През изминалото денонощие служители на районните служби в областта са реагирали на два пожара с материални загуби, причинени от човешка небрежност при боравене с открит огън. Първият е бил в два навеса в частен двор в село Надарево. Предполагаемата причина е оставено незагасено огнище. Унищожена е 120 кв. м разгърната площ. Огнеборците в Попово са гасили пожар в стая на двуетажна необитаема къща в града. По първоначални данни самонастанил се бездомник е запалил огън да се сгрее, откъдето е и тръгнал пожарът. Няма пострадали. Други три пожара, възникнали в област Търговище поради небрежност при боравене с открит огън, са угасени без материални загуби.", "date": "2019.09.18", "title": "Човешка небрежност причинила няколко пожара в Търговищко"}
{"url": "https://www.24chasa.bg/novini/article/7661277", "text": "Адвокат на укриващия се в Русия американски изобличител Едуард Сноудън заяви, че руското правителство неуспешно се е опитало да вербува бившия служител на американското разузнаване, предаде ДПА, цитирана от БТА.  \"Щом Сноудън пристигна в Русия, хора от Федералната служба за сигурност се опитаха да го вербуват. Той обаче отказа\", каза адвокат Анатолий Кучерена, цитиран от руските агенции ТАСС и РИА Новости. Според Кучерена отказът на Сноудън да съдейства на руското разузнаване е причината молбата му за убежище да се разглежда толкова дълго време. Сноудън прекара повече от месец на терминал на московско летище през 2013 г., докато руските власти одобрят молбата му за убежище. Смята се, че оттогава той живее в Русия. Тази седмица Държавният департамент на САЩ внесе граждански иск срещу Сноудън, за да получи всички приходи от новоизлязлата му книга. В иска се подчертава, че ведомството не се стреми да спре публикуването или разпространението на мемоарната книга, в която отчасти става дума за работата на Сноудън за правителството на САЩ и разкриването на програмите му за следене. Правителството на САЩ отбелязва, че Сноудън е подписал споразумения за неразкриване на информация както с ЦРУ, така и с Агенцията за национална сигурност. В иска се заявява, че Сноудън не е поискал книгата му да се прегледа от тях преди публикуването й, както се изисква в тези споразумения.", "date": "2019.09.18", "title": "Русия неуспешно се е опитвала да вербува Едуард Сноудън"}
{"url": "https://www.24chasa.bg/novini/article/7661262", "text": "Представители на САЩ и Китай ще възобновят търговските преговори в края на седмицата, но всяко споразумение, което най-големите световни икономики биха постигнали се очаква да бъде повърхностно решение на проблема. Търговската война се задълбочи в политическа и идеологическа битка, която отива далеч отвъд митата, коментират търговски експерти, ръководители на компании и официални лица в двете страни. Малко вероятно е Китайската комунистическа партия да отстъпки пред исканията на САЩ Пекин фундаментално да промени начина, по който управлява икономиката си, а САЩ няма да се откажат да определят китайските компании като заплаха за националната сигурност. Преодоляването на конфликта между двете страни може да отнеме десетилетие, предупреди на 6-и септември икономическият съветник на Белия дом Лари Къдлоу. Юй Юндин, влиятелен бивш политически съветник в китайската централна банка каза пред Ройтерс, че Китай не бърза да постига споразумение. Президентите Доналд Тръмп и Си Цзинпин могат да постигнат временно споразумение през октомври, за да успокоят борсите и да обявят политическа победа след преговорите на по-ниско равнище тази седмица. Окончателно споразумение обаче е \"много малко вероятно да реши смислено въпроса с китайските структурни реформи\", за които настояват САЩ и други страни, каза Кели Мимън Хок, бивша служителка на службата на постоянния търговски представител на САЩ и управляващ партньор в консултантската компания McLarty Associates. Преговарящите не са постигнали забележим напредък по много пунктове от разминаванията между двете страни след провала на преговорите през май, казват запознати с разговорите. Пекин няма желание да засяга въпроса за начина, по който подкрепя държавните компании и субсидира техните продукти в предстоящите разговори, казват източници в Китай и САЩ. САЩ продължават да определят китайската технологична компания Huawei като опасност за националната сигурност и размахват заплахата за нови мита срещу Китай. \"Крайният резултат от преговорите трябва да бъде отпадането на всички мита,\" каза Хъ Вейвън, старши научен сътрудник в Института за финансови науки Chongyang към университета Renmin. \"Това е базовият вариант за Китай\", отбеляза Хъ Вейвън. Той не е оптимист за перспективите на разговорите. След провала на търговските преговори между двете най-големи световни икономики през май двете страни нарушиха обещания и си размениха публични обиди. \"Настроението е приповдигнато, но само един туит на Тръмп може да преобърне всичко,\" казват анализатори. \"Вкопчени са в тази неудобна прегръдка\", коментира Уилям Райнш, бивш високопоставен служител на министерството на търговията и научен сътрудник в Центъра за стратегически и международни изследвания. \"Двамата президенти подкопаха позициите на своите преговарящи и нито една от страните не може да разчита на това, което казва другата страна,\" допълни той. Твърдата позиция на Тръмп за Китай предизвика появата на нов начин на мислене за Пекин във Вашингтон въпреки непопулярността на много от другите му мерки. Конгресът на САЩ, който е жестоко разделен на партийна основа по повечето въпроси, е единен по въпроса за необходимостта от реформа на системата в Китай. Демократите, които се конкурират с Тръмп, едва ли ще поправя отношенията с Китай, ако спечелят Белия дом през 2020 година. В дебат на 12 септември кандидатите за президент на САЩ използваха изрази като корупция и кражба, обсъждайки китайските търговски практики. Имаше тектонично раздвижване, каза Уорън Маруяма, бивш главен юристконсулт към службата на постоянния търговски представител на САЩ и партньор в кантората Hogan Lovells. \"Старата идея, че Китай е по средата на икономически реформи за свободен пазар, които ще ги изведе на нашия път, на практика е мъртва,\" каза Маруяма. \"Има подкрепа и от двете партии за по-строга политика към Китай\", допълни той. Конгресмените реагират с няколко проектозакона, свързани с Китай, в Конгреса - законов акт, с който да се накаже Пекин за неспазване на човешките права на мюсюлманите в Синцзян и в подкрепа на протестиращите в Хонконг. Освен това Законът за пълномощията в областта на националната отбрана 2020 може да включва точки, насочени срещу Китай по въпроси, простиращи се от технологични трансфери до продажба на синтетични опиоиди. Тръмп се сблъсква с влошаване на икономиката и опасения за рецесия у дома, частично и заради митата, които въведе, но ключовите избирателни окръзи стоят зад него засега. Американските шефове на компании в Китай казват, че Пекин си е направил грешно сметката, ако си мисли, че търговската война ще подкопае политическата подкрепа за Тръмп. Във всеки случай търговската война стана причина бизнесът да се обедини в подкрепата си, каза високопоставен американски ръководител на компания в Китай. Проблемите са дълбоки и структурни, каза Крейг Алън, бивш високопоставен служител на американското министерство на търговията, който сега ръководи Бизнес съвета САЩ - Китай. Високотехнологичните сектори на страните могат да бъдат отделени за постоянно, допълни той, заради опасенията от китайски шпионаж, кибер хакерство и кражбата на интелектуална собственост. Китайската комунистическа партия също се сблъсква със забавяща се икономика на фона на подготовката за честванията на 1 октомври на 70-ата годишнина на нейното управление. Мнозина са на мнение, че непоследователният подход на Тръмп към търговската война тази година е осигурил на Си Цзинпин удобно краткосрочно прикритие, което му позволява да обяснява забавянето на икономиката с това, че Белият дом повиши митата, а не с вътрешната политика. При едно носталгично връщане към епохата на Мао Цзедун, Си Цзинпин каза пред ръководни политически кадри този месец, че трябва да има \"непоколебима борба\" срещу всяка опасност и предизвикателство към партийното ръководство, суверенитета на страната и сигурността, към всичко, което заплашва основните интереси на държавата. Инвестициите между Китай и САЩ спаднаха до най-ниското си шестмесечно равнище от пет години през първата половина на годината, сочи анализ на компанията за проучвания Rhodium Group. Преките чуждестранни инвестиции и рисковите капиталови сделки между двете страни са спаднали до 13 милиарда долара в разглеждания период, което е с 49 % по-малко спрямо първото полугодие на 2018 година. /БТА/", "date": "2019.09.18", "title": "Търговските преговори едва ли ще преодолеят разделението между САЩ и Китай"}
{"url": "https://www.24chasa.bg/novini/article/7661254", "text": "Днес много хора извън България се възхищават от нашето народно творчество и това се дължи на хората, които приеха за своя кауза да го изследват и популяризират и един от тях е Мартин Кейниг. Това каза държавният глава Румен Радев днес на церемония на „Дондуков“ 2, на която отличи американския учен и изследовател с почетния знак на Президента на Републиката. Отличието е за приноса на американския учен за съхранението и популяризирането на българското фолклорно изкуство, съобщават от прессекретариата на президента. По думите на държавния глава Мартин Кейниг не е просто авторитетен учен и изследовател, но и искрен, безкористен приятел на България и неин успешен посланик пред света. „Връченото от мен авторитетно отличие е признание на всички българи за неговата посветеност и неговата кауза, която високо ценим“, заяви още Румен Радев. Държавният глава изтъкна, че американският етнограф идва за първи път в България преди повече от 50 г. и до днес остава съпричастен с необятната вселена на българския дух, история и изкуство. Румен Радев припомни, че Мартин Кейниг е човекът открил Валя Балканска докато тя е още на 24 г. и записът, който прави в класната стая на едно селско училище, години по-късно се превръща в една от визитните картички на човечеството на сондата „Вояджър“. „Не само това – от тогава до днес г-н Кейниг организира множество изложби и у нас, и най-вече в чужбина, популяризиращи българския дух, българското народно творчество“, допълни президента. Под патронажа на вицепрезидента Илияна Йотова в София ще бъде представена изложбата на Мартин Кейниг „Ехо от Балканите. XX век: Портрети и звуци от България“. Изложбата се организира в партньорство с Националната художествена галерия и включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. От своя страна Мартин Кейниг благодари за подкрепата на президента и вицепрезидента, както и за възможността да опознае България. „Аз получих една необичайна възможност, която много високо ценя и която оказа въздействие върху целия ми живот и го промени изцяло“, заяви той и допълни, че дължи много на българските музиканти и певци, с които е работил и на техните роднини, които са го подкрепили в днешния му проект.", "date": "2019.09.18", "title": "Румен Радев: Мартин Кейниг е успешен посланик на България пред света (Снимки)"}
{"url": "https://www.24chasa.bg/novini/article/7661285", "text": "Правителството да гарантира поне две минимални заплати като възнаграждение за медицинските сестри, акушерки и фелдшерите. И да се разработи механизъм, който да задължи болниците и работодателите на медиците да дават парите, които държавата им отпуска, за заплати. За това ще продължат да настояват медицинските специалисти, които вече шести месец протестират, обявиха те в парламента след среща с представители на БСП. Обещаните от премиера Бойко Борисов 50 млн. лв. за заплати отдавна са преведени по болниците, но медицинските специалисти са категорични, че те не са отишли за техните възнаграждения. \"Това са средства, които са отпуснати на болниците, но няма механизъм, който да задължава болницата и работодателя, да ни бъдат изплатени като възнаграждение\", подчерта пред журналисти съпредседателят на Асоциацията на физиотерапевтите в България Бойка Анастасова. \"Механизмът, по който е изградена цялата ни здравна система е виновен, принципът, който ни принуждава да търгуваме със здравето на хората, принципът, който ни задължава и ни подтиска да се развиваме като специалисти - това са законите, нормативни актове и какво ли още не\", каза тя. Медицинските сестри показаха фиш от заплатата на своя колежка за месец юни, от който се вижда, че жената е получила 476 лв. за труда си. \"Ето го увеличението. Никакво увеличение няма!\", подчертават медицинските специалисти. \"Имаме пълно съвпадение по няколко въпроса, които ще предложим\", обясни пък лидерът на БСП Корнелия Нинова. \"Първото е болниците да не са търговски дружества. Срещнахме тяхното пълно разбиране. И миналата година го обсъждахме. Сега по време на бюджетната процедура и бюджета на НЗОК ще го внесем отново. Предложението ни е да има държавни, общински и частни болници. Но тези частни, които искат да останат търговски дружества, да се намери начин за финансиране - чрез частни фондове, допълнително осигуряване, застрахователни фондове и тн. Държавните и общински болници обаче да не бъдат търговски дружества и да се финансират от НЗОК\", каза тя. \"Обсъдихме и възнагражденията. Тяхното искане отдавна и обещание от правителството за увеличение на заплатите на две минимални не се случва. Затова ние пак в бюджетите ще внесем конкретните числа за увеличаване на заплатите. Най-тежък е въпросът за кадрите. За тях е изключително важно, че няма кой да ги наследи, колегите им заминават, няма млади, които да учат и тн. Тези милиони бяха обещани за заплати на медицинските сестри. Те не са стигнали до тях. Дадени са на болниците и те са ги разходвали за други техни нужди\", каза още Нинова.", "date": "2019.09.18", "title": "Адекватно заплащане и механизъм, който да го гарантира, поискаха медицинските специалисти"}
{"url": "https://www.24chasa.bg/novini/article/7661297", "text": "„С медицинските специалисти имаме пълно съвпадение по няколко въпроса, които ние, като народни представители, внасяме. Първо е нашето предложение - болниците да не са търговски дружества.\" Това заяви председателят на БСП Корнелия Нинова пред журналисти в парламента след среща с представители на организации на медицинските специалисти, съобщиха от пресцентъра на БСП. Нинова добави, че е редно да има държавни, общински и частни болници, но тези частни, които искат да останат търговски дружества, да намерят начин за финансиране от частни фондове, застрахователни дружества и други. „Държавните и общински болници обаче да не бъдат търговски дружества и да се финансират от Здравната каса“, категорична бе Нинова. Тя коментира още, че обещаното от правителството увеличение на заплатите на медицинските сестри не се случва и добави, че в бюджетната процедура социалистите ще предложат увеличение от две минимални заплати . Най-тежкият проблем остава този с кадрите. Подготовката на медицински сестри е изключително важна и е важно този въпрос да се решава, защото много от тях напускат или заминават в чужбина и няма кой да ги замени. Това е катастрофа в здравеопазването“, категорична бе Корнелия Нинова. Представителите на медицинските специалисти обясниха, че няма механизъм, който да задължи болниците отпуснатите от държавата средства да им бъдат изплатени като възнаграждения. „Този принцип ни принуждава и задължава да търгуваме със здравето на хората, потиска ни да се развиваме като специалисти и ни превръща в работници на норма“, обясниха те. Медицинските специалисти добавиха, че искат стартови заплати за професията, без да има значение дали работят в София или Девин, например. „Не искаме да зависим от клинични пътеки и благоволението на работодателите, на които ни прехвърля министър Кирил Ананиев“, категорични бяха медицинските сестри. Те коментираха, че в момента в съсловните организации на медицинските специалисти се извършва геноцид, а това че те изчезват и в болниците няма медицински сестри е заплаха за националната сигурност на България. „Много скоро може да се случи така, че болници да бъдат затваряни заради липса на медицински сестри. Няма какво да разговаряме обаче с министър Ананиев, защото сутринта му зададохме 5 въпроса и нямаме отговор на нито един от тях. Няколко пъти поискахме и среща с премиера Борисов, но явно други са хората, които са му приоритет, а ние не сме достатъчно значими“. На въпрос само към БСП ли се обръщат те отговориха, че са се обърнали към всички партии, но само БСП ги е приела и изслушала.", "date": "2019.09.18", "title": "Корнелия Нинова: Болниците не бива да са търговски дружества"}
{"url": "https://www.24chasa.bg/novini/article/7661317", "text": "Шофьорите да се движат с повишено внимание и съобразена скорост, като спазват указанията на \"Пътна полиция\".                                                                                                                                                                                                                                                                                                                                ", "date": "2019.09.18", "title": "При км 402 на \"Хемус\" изтеглят тежкотоварен автомобил"}
{"url": "https://www.24chasa.bg/novini/article/7661561", "text": "Усъвършенстване на регламента за конкурсите и атестациите на съдии, прокурори и следователи и прецизиране на правилата за дисциплинарни производства срещу тях предвиждат промени в Закона за съдебната власт, приети от правителството. Законопроектът, предложен от Министерството на правосъдието и изработен от широк кръг експерти, цели преодоляване на формализма при прилагане на редица норми и оптимизиране на процедури. По отношение на атестирането се предлага създаване на помощни атестационни комисии при съдилищата, избирани „ad hoc“, редуциране на правомощията на действащите магистрати в състава на комисиите по атестирането и конкурсите, намаляване на видовете и редуциране на извънредните атестации. Внася се яснота относно критериите за определяне на наказания във връзка с дисциплинарните производства. При определяне на вида и размера на наказание за системно неспазване на сроковете в процесуалните закони, съответно действие или бездействие, което неоправдано забавя производството, следва да се вземат предвид и индивидуалната натовареност на привлечения към дисциплинарна отговорност магистрат както и натовареността на органа на съдебната власт, в който е извършено нарушението. Прецизирани са още разпоредбите относно давностните срокове за образуване на дисциплинарно производство, както и сроковете за разглеждане и произнасяне на съответните органи. Предлага се при изтичане на съответните давностни срокове, дисциплинарно производство да не се образува, а образуваното се прекратява. Оптимизира се и регламентът за разглеждането на заявления срещу забавено правосъдие, както и дейността по извършването на проверки на имуществените декларации и на проверки за почтеност и конфликт на интереси на съдии, прокурори и следователи. Измененията касаят още и разпоредбата на чл.230 от ЗСВ и отпадане на задължението за магистрати да декларират членството си в съсловни организации.", "date": "2019.09.18", "title": "Усъвършенстват се правилата за конкурси и атестации на магистрати"}
{"url": "https://www.24chasa.bg/novini/article/7661560", "text": "Народни представители от Парламентарната комисия по регионална политика, благоустройство и местно самоуправление внесоха днес в деловодството на Народното събрание на Р България общ законопроект за изменение и допълнение на Закона за местното самоуправление и местната администрация. Това съобщиха от Комисията по регионална политика, благоустройство и местно самоуправление в Народното събрание. Целта на проекта е да бъде уреден правният статут на кметствата, в които няма да се провеждат избори за кметове поради наличието на население под установения в чл. 16, ал.1 от Закона за административно-териториалното устройство на Република България минимум от 350 души. Според внесените промени, в населените места - административен център на кметства, в които на изборите за общински съветници и за кметове на 27 октомври 2019 г. не са произведени избори за кметове на кметства, могат да се назначават кметски наместници при спазване на останалите изисквания на чл. 46а, ал. 1 от закона. След изтичане на мандата им кметовете на кметствата ще изпълняват временно функциите на кметски наместници до освобождаването им от новоизбрания кмет на общината. Измененията в Закона за местното самоуправление и местната администрация бяха разписани след среща на ръководството на Националното сдружение на общините в Р България (НСОРБ) и народните представители от Комисията по регионална политика, благоустройство и местно самоуправление миналата седмица. На срещата представителите на местните власти поставиха проблема с малките населени места, а депутатите от комисията поеха ангажимент за бързо решаване на проблема чрез законодателна промяна, по инициатива на председателя на комисията Искрен Веселинов. По данни на ЦИК, в общо 1222 кметства в страната няма да бъдат проведени местни избори за кметове през 2019 г. С предложените промени се дава възможността в тези населени места да се назначат кметски наместници в съответствие с утвърдената от общинския съвет структура и обща численост на администрацията, т.е. общинският съвет е органът, който ще определи в кои населени места могат да се назначават кметски наместници. Вносители на законопроекта са Искрен Веселинов (ПГ на „Обединени патриоти“), Александър Ненков (ПГ на ПП ГЕРБ), Емил Христов (ПГ на ПП ГЕРБ), Красимир Ципов (ПГ на ПП ГЕРБ) и Танер Али (ПГ на ДПС).", "date": "2019.09.18", "title": "Уреждат правния статут на кметствата, в които няма да има избори"}
{"url": "https://www.24chasa.bg/novini/article/7661567", "text": "Министерският съвет одобри днес състава на българската делегация за участие в 74-та редовна сесия на Общото събрание на Организацията на обединените нации в Ню Йорк, съобщи пресслужбата на МС. Делегацията ще бъде водена от Президента България Румен Радев. Заместник министър-председателят по правосъдната реформа и министър на външните работи Екатерина Захариева ще бъде член на делегацията.", "date": "2019.09.18", "title": "Румен Радев ще води българска делегация на събрание на ООН в Ню Йорк"}
{"url": "https://www.24chasa.bg/novini/article/7661569", "text": "Правителството прие Решение за одобряване на проект на Меморандум за разбирателство между българската Изпълнителна агенция за насърчаване на малките и средните предприятия (ИАНМСП) към министъра на икономиката и Агенция за насърчаване на търговията и инвестициите на Република Корея (KOTRA). Меморандумът ще подпомогне развитието на двустранното икономическо сътрудничество между Република България и Република Корея. Като признават стратегическото значение на развитието на малките и средните предприятия за повишаване на заетостта, икономическата и социалната стабилност, страните се договарят да подпомагат предприятията от съответните държави и да установят и поддържат различни форми на сътрудничество. В Меморандума се предвижда ИАНМСП и Агенцията за насърчаване на търговията и инвестициите на Корея да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията между двете държави. България и Корея поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. Българската и корейската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други. Партньорство между България и Република Корея в областта на развитието на малките и средните предприятия предвижда и проектът на Меморандум за разбирателство между ИАНМСП и Асоциацията на вносителите на Корея (KOIMA). Министерският съвет одобри също така Проект на Меморандум за разбирателство между Българската агенция за инвестиции (БАИ) Агенцията за насърчаване на търговията и инвестициите на Корея (KOTRA). Двете агенции са водени от убеждението, че чуждестранните инвестиции имат съществен принос за икономическото и социално развитие и на двете страни. Те отчитат, че предоставянето и разпространяването на точна и актуална инвестиционна информация има решаващо значение за подпомагане на инвеститорите при взимането на успешни бизнес решения. В тази връзка с предложения Меморандум за разбирателство, се потвърждават съществуващите отношения на сътрудничество и добросъседство. БАИ и KOTRA взаимно ще си сътрудничат и при осъществяването на дейности за насърчаване на инвестициите, всяка в съответствие с правомощията си, включващи подпомагане при реализацията на инвеститорски посещения, размяна на покани за бизнес форуми, търговски и инвестиционни изложения и други промоционални дейности. В Меморандума се предвижда агенциите да бъдат партньори в областта на привличането на инвестиции и реализация на нови проекти, като предоставят реални възможности и информация за разширяване на бизнес контактите между потенциални инвеститори от България и Република Корея. Правителството прие Решение за одобряване на проект на Меморандум за разбирателство между българската Изпълнителна агенция за насърчаване на малките и средните предприятия (ИАНМСП) към министъра на икономиката и Агенция за насърчаване на търговията и инвестициите на Република Корея (KOTRA). Меморандумът ще подпомогне развитието на двустранното икономическо сътрудничество между Република България и Република Корея. Като признават стратегическото значение на развитието на малките и средните предприятия за повишаване на заетостта, икономическата и социалната стабилност, страните се договарят да подпомагат предприятията от съответните държави и да установят и поддържат различни форми на сътрудничество. В Меморандума се предвижда ИАНМСП и Агенцията за насърчаване на търговията и инвестициите на Корея да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията между двете държави. България и Корея поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия. Българската и корейската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други. Партньорство между България и Република Корея в областта на развитието на малките и средните предприятия предвижда и проектът на Меморандум за разбирателство между ИАНМСП и Асоциацията на вносителите на Корея (KOIMA). Министерският съвет одобри също така Проект на Меморандум за разбирателство между Българската агенция за инвестиции (БАИ) Агенцията за насърчаване на търговията и инвестициите на Корея (KOTRA). Двете агенции са водени от убеждението, че чуждестранните инвестиции имат съществен принос за икономическото и социално развитие и на двете страни. Те отчитат, че предоставянето и разпространяването на точна и актуална инвестиционна информация има решаващо значение за подпомагане на инвеститорите при взимането на успешни бизнес решения. В тази връзка с предложения Меморандум за разбирателство, се потвърждават съществуващите отношения на сътрудничество и добросъседство. БАИ и KOTRA взаимно ще си сътрудничат и при осъществяването на дейности за насърчаване на инвестициите, всяка в съответствие с правомощията си, включващи подпомагане при реализацията на инвеститорски посещения, размяна на покани за бизнес форуми, търговски и инвестиционни изложения и други промоционални дейности. В Меморандума се предвижда агенциите да бъдат партньори в областта на привличането на инвестиции и реализация на нови проекти, като предоставят реални възможности и информация за разширяване на бизнес контактите между потенциални инвеститори от България и Република Корея. България и Република Корея ще си сътрудничат в развитието на пътния, железопътния, въздушния и комбинирания транспорт, предвижда проект на меморандум за разбирателство между двете страни. Документът бе одобрен днес от правителството. Меморандумът включва обмен на технологии и опит в областта на транспортна инфраструктура и безопасността, както и сътрудничество между транспортните организации с цел засилване на тяхната конкурентоспособност на местните и международни пазари.", "date": "2019.09.18", "title": "България и Република Корея ще си сътрудничат в развитието на транспорта и бизнеса"}
{"url": "https://www.24chasa.bg/novini/article/7657700", "text": "Образован, добре платен и ангажиран с идеите за зелен, красив, чист и проспериращ град. Най-често се включва в инициативи за своя квартал и вижда, че столицата се превръща в по-добро място за живеене. Така изглежда колективният портрет на столичанина според представително социологическо изследване, направено по поръчка на общинската инициатива “Визия за София”. То е от “Глобал Метрикс”. “Визия за София” стартира преди повече от 2 години, за да определи целите за дългосрочното развитие на София до 2050 г. с помощта на граждани, неправителствени организации, бизнес и политици. Очаква се през ноември новият общински съвет да приеме “Визия за София” и да започне подготовката на нов общ устройствен план на града. Кой участва в социологическото допитване? 55,4% са жени, а 44,6% -мъже. 23,7% от тях са на възраст над 60 г., 21,1% - 30-39 г., 18,7% - 20-29 г., 15,5% - 40-49 г., 14,9% - 50-59 г., и 6,1% - 15-19 г. Преобладават хората със средно и с висше образование - 42,1% и 41,7%. 35,1% от тях са служители, които не упражняват ръчен труд, 19,2% - пенсионери, с физически труд се занимават 13,8%, представителите на свободните професии са 11,7%, учащите - 8,8%. Над половината от участниците в анкетата - На изпълнителски позиции са 48,7%, на средна - 15,5%, а на висша - 6,7%. Друго социологическо проучване на “Визия за София” показа през май, че почти 100% от тези българи са силно удовлетворени, че живеят в столицата, въпреки проблемите и критичните точки. 57% смятат, че като цяло градът се развива към по-добро място за живеене. Гражданите са удовлетворени в най-голяма степен от търговската мрежа, публичния транспорт, възможностите за култура и образование. В сравнение с цялата страна в София живеят и работят Висшистите са почти двойно повече от тези в страната. В последното проучване 31,2% от запитаните отговарят, че доходът на семейството им, разделен на всеки член, е над 1001 лв. 22,4% посочват графата 801 - 1000 лв., 16,8% - 501-800 лв., а 11,8% - 401 - 600 лв. Масово столичани получават личен месечен доход между 751 и 1000 лв. - 18,2%, над 1501 лв. взимат 17,3%, под 500 лв. - 17,3%, а между 1001 и 1250 лв. - 15,1%. На въпрос дали използват градски транспорт, отговор “всеки ден” дават 42,7%. Двойно повече - или 84,7%, биха слезли от колите, ако той е по-бърз и с него по-лесно се придвижва човек до различни точки в града. Два-три пъти в седмицата с метро, автобус, трамвай или тролей пътуват 24,5%, а няколко пъти в месеца - 18%. На въпрос в какви дейности, свързани с града, са участвали, най-много - 20,4%, описват, че са се намесвали в решаване на проблеми в техния квартал. Столичанинът се вълнува най-много от това, което се случва там, където той живее. Затова и 40,7% отговарят, че биха се включили в разрешаването на казус в своя квартал. Внушителен е процентът на тези, които вече са узрели и са готови да изхвърлят разделно боклука си - 84,3% . Културата е сферата, събрала най-висок процент - 34,9%, на въпроса в подобряването на коя сфера от живота на София биха се включили. След нея столичани подреждат подобряването на околната среда - 23,3%, спорт и здравословен начин на живот - 22,7%, квартални общности - 18%, транспорт - 15,6%. В по-доброто опазване на културното наследство биха се включили 14,7%, на образованието - 14,2%, а на градската среда - 13,9%. Поляризирани са отговорите на въпроса дали биха били С “да” отговарят 31,2%, против са 27,5%, а тези, които не са сигурни, са 26,4%. Те са оценявали различни действия с оценки от 1 до 10. С най-висока степен на подкрепа са намеси, които засягат здравето или имат пряко отражение върху здравния статус на населението. Средната подкрепа на тази област е 8,66. Софиянци биха подкрепили по-добри условия за работа на медицинските лица, изграждане на зони за спорт и отдих за цялото семейство и др. нареждайки се сред най-важните според тях приоритетни области. Със средна оценка от 8,37 външният вид на града е сред първите 4 големи посоки за развитие. Най-важни според жителите на столицата са: редовна поддръжка и обогатяване на елементите на градската среда, озеленяване на публичните пространства и др. Сред по-противоречивите действия се открояват въвеждане на входна такса за преминаване на коли през центъра и стесняване на лентите за движение по главните улици, въвеждане на синя зона и в неделя и такса задръствания. Против въвеждането на синя зона през почивните дни са 21% от столичани, за 19% това не е важно, но за 60% то е много важно. Против въвеждането на входна такса за преминаване през центъра са 21%, за 29% това е слабо приоритетно, а за 50% от интервюираните това е много важно. Поляризирани са и мненията за въвеждане на такса задръстване - против са 18%, за 11% не е важно, но за 70% тази мярка е много важна - оценявайки я с оценки над 5, като 27% ѝ поставят най-високата оценка 10.", "date": "2019.09.18", "title": "Столичанинът: образован, добре платен, еко, загрижен за квартала си. Вижда, че градът става по-добро място за живеене"}
{"url": "https://www.24chasa.bg/novini/article/7661589", "text": "През второто тримесечие на 2019 г. местните администрации на територията на област Добрич са издали разрешителни за строеж на 32 жилищни сгради със 110 жилища в тях и с 9581 кв. м разгъната застроена площ и на 36 други сгради с 11 438 кв. м такава площ - съобщават от отдел „Статистически изследвания”-Добрич. Спрямо предходното тримесечие, броят на издадените разрешителни за строеж на жилищни сгради нараства с 60%,. Броят на издадените разрешителни за строеж на други сгради бележи ръст с 89.5%, а разгънатата им застроена площ - със 121%. В сравнение с второто тримесечие на 2018 г. броят на издадените разрешителни за строеж на нови жилищни сгради се запазва, а жилищата в тях и разгънатата им застроена площ нарастват съответно със 100 и 55.9%. Броят на издадените разрешителни за строеж на други сгради намалява с 20.0%, а общата им площ - с 38.3%. През второто тримесечие на 2019 г. в област Добрич е започнал строежът на 13 жилищни сгради с 32 жилища в тях и с 2856 кв. м разгъната застроена площ, и на 8 други сгради с 4242 кв. м такава площ. Спрямо предходното тримесечие броят на започнатите жилищни сгради, жилищата в тях и общата им застроена площ намаляват съответно с 45.8, 17.9 и 43.3%. При броя на започнатите други видове сгради е регистриран спад от 57.9%. В сравнение с второто тримесечие на 2018 г. броят на започнатите нови жилищни сгради, разгънатата им застроена площ и броят на жилищата в тях намаляват съответно с 38.1, 36.8 и 8.6%. Започнатите други видове сгради бележат спад с 65.2%, а разгънатата им обща застроена площ - със 79.3%.", "date": "2019.09.18", "title": "В област Добрич се строят 13 жилищни сгради с 32 апартамента"}
{"url": "https://www.24chasa.bg/novini/article/7661601", "text": "Договор за въвеждане на онлайн система за умно управление на отпадъците подписаха кметът на Монтана Златко Живков и старшият директор „Корпоративни продажби” на А1 Иван Иванов. „Надявам се тази система да оптимизира услугата за сметосъбиране максимално , заяви Живков. Върху 747 контейнера в различните зони на Монтана са поставени датчици. Чрез тях автоматично се отчита степента на запълване със смет. След натрупване на данните за изхвърлените количества, движението и работата на камионите за сметосъбиране ще бъдат приложени автоматизирани изчисления на маршрути и навигация. Очаква се от спестяването на ресурси да бъдат намалени разходите за извършване на услугата и да се въведе по-добър контрол, заяви още Живков. „На практика ще направим интеграция на данните от приходите от такса смет с тези, които отчита онлайн системата от умното сметосъбиране. След натрупването на определена статистика ще може да се направи съпоставка между това какви количества смет се натрупват от гражданите в различните райони и какви са приходите от такса смет в тези райони”, уточни заместник кметът на община Монтана Диман Георгиев. „Това е първата система за умно сметосъбиране, заяви Иван Иванов. В Северозапада бе изградена мрежа от нова технология, която гарантира сигурността и възможността за такъв тип решения. Това е една много сериозна крачка в бъдещето. Първо се въвежда контрол върху сметосъбирането като услуга и върху изразходваните средства от такса смет, второ се подобрява чистотата на града и трето се въвежда по-голяма прозрачност за хората. Допълнителният бонус за гражданите е, че предстои да бъде разработено безплатно онлайн приложение, което ще предлага информацията къде най-близо има незапълнен контейнер. Услугата за умно управление на отпадъци е подходяща за общини и сметосъбиращи компании. С помощта на датчици тя автоматично идентифицира степента на запълване на контейнерите за смет и количеството отпадъци, което се извозва. Системата предлага автоматизирани изчисления на маршрут и навигация, базирани на анализ на информация, както и отчет за сметосъбиране до клиентите. Използването ѝ спестява времеви ресурс, а във финансов аспект може да намали с до 70% разходите за сметосъбиране. Системата осигурява ползи и за гражданите, като информира сметоизвозващите компании в случай на запълване на контейнер преди планираното изхвърляне, както и осигурява алармиране в случай на пожар. А1 си партнира успешно с над половината общини у нас, като предлага пълно портфолио от телекомуникационни решения – гласови услуги, мобилен интернет, фиксирани услуги, ИКТ решения, услуги за сигурност и видеонаблюдение. Миналата година А1 демонстрира в Монтана и други възможности на Narrowband IoT, сред които решения зa кoнтpoл нa въздyxa, интeлигeнтнo осветление и умно паркиране. „А1 вече има няколко пилотни проекта за умен град и сме готови да внедрим решения, базирани на Narrowband-IoT мрежа с национално покритие. Основните предимства на технологията са свързани с по-ниски разходи за устройствата, по-добро покритие, по-дълъг живот на батериите, оптимизиран пренос на данни, висока сигурност на връзката. Това е технология, която ще подобри управлението на градските зони, ще даде по-добър контрол на общините и ще направи градовете по-чисти“, каза Иван Иванов, старши директор „Корпоративни продажби в А1 България“.", "date": "2019.09.18", "title": "Монтана въвежда умно управление на отпадъците"}
{"url": "https://www.24chasa.bg/novini/article/7661602", "text": "Затворен за движение е пътят от Силистра за Алфатар поради задимяване от пожари в стърнища и сухи треви, съобщиха от Областната дирекция на МВР в Силистра. Движението се отклонява от полицейски служители по околовръстния път на Силистра през селата Богорово и Войново за Алфатар. Пожарите са локализирани, но гасенето продължава.", "date": "2019.09.18", "title": "Пътят от Силистра за Алфатар е затворен заради задимяване от пожари в стърнища"}
{"url": "https://www.24chasa.bg/novini/article/7661622", "text": "Двама мъже, участвали в инцидент в столично заведение, се предадоха вчера в полицията. Това съобщиха от пресцентъра на МВР. От Софийска районна прокуратура им е наложена мярка за неотклонение \"парична гаранция\" от по 2000 лв. Те се издирваха за съпричастност към престъпление в софийско заведение, когато на 12 август вечерта група мъже нахлуха в обекта и нанесоха материални щети на част от мебелите и оборудването. В хода на процесуално-следствените действия са изготвени множество експертизи, има направени разпознавания и събрани свидетелски показания. Издирват се още двама от участниците в инцидента. Работата по случая продължава.", "date": "2019.09.18", "title": "МВР официално: Двама, разбили столично заведение през август, се предадоха в полицията"}
{"url": "https://www.24chasa.bg/novini/article/7661607", "text": "\"Създаваме четири индустриални зони. Голямата индустриална зона ще се намира в северните територии – \"Кремиковци“, \"Нови Искър“, \"Връбница“. Това е нашата надежда за привличане на стратегически инвеститор в нашия град. Това обяви кметът на София Йорданка Фандъкова, която участва във форум на тема \"Германските инвестиции в България 1990-2017. Германо-българските търговски отношения 2001-2018“, предава  Индустриални зони ще бъдат изградени и в \"Младост“, Надежда“ и \"Овча купел“, но те ще бъдат по-малки по размери. \"Територията , особено тази в \"Кремиковци“ е изключително привлекателна със своята транспортна свързаност – жп. транспорт, близост до летище, пътища. В нашите планове сме поели ангажимент да осигурим връзка с метро до тази зона – наземно, леко метро. Това е един процес, който започваме“, обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове. Фандъкова подчерта, че страната ни е предпочитана от чуждестранните инвеститори, заради инфраструктурата, хората и данъчната политика. Тя добави, че се работи и по промяна на методиката за определяне на такса смет, за да може бизнесът и гражданите да плащат справедливо за тази услуга. Наред с това, градоначалникът заяви, че германия е стратегически партньор за България и столицата и изрази надежда възможностите за партньорство да продължат да се разрастват. \"Поканихме 12 хотелски вериги, като сред тях има и германски. Бихме искали да продължим да развиваме града си като туристическа дестинация и по-точно като конгресен център“, заяви тя и добави, че през последните години София привлича все повече чуждестранни инвеститори. \"По данни на института за пазарна икономика София е привлякла 54% от инвестициите в България и произвежда 40% от БВП на страната. В икономиката на града, през последните години, най-голям ръст има ай ти сектора и аутсорсинга на бизнес услуги, ръстът там е близо с 200% за последните 10 години. В града ни са базирани над 92% от българските технологични компании и 72% от служителите са тук“, описа настоящата ситуация Фандъкова. От своя страна ръководителят на бюрото на фондация \"Конрад Аденауер“ в България Торстен Гайслер каза, че немските инвестиции у нас са на второ място и те съставляват 8.49% от всички, които се правят у нас. По негови думи София е пример за успех, с който управляващите могат да се гордеят. \"Чуждестранните инвестиции в България значително се покачиха откакто страната стана пълноправен член на ЕС. Заедно с повишаването на инвестициите се повишиха заплатите в страната и възможностите за развитие“, каза Гайслер. Фандъкова пък добави, че повечето инвестиции означават повече работни места и по-висок стандарт на живот. Стана ясно още, че откакто е създадена Столичната общинска агенция за приватизация и инвестиции общината води проактивна политика за привличане на инвестиции и не чакат инвеститорите да дойдат сами в нашия град, а се опитваме да ги привличат по различни линии. Тя обяви още, че предвижда въвеждането на специален ресор, който ще бъде ангажиран с дигитализирането и въвеждането и използването на технологиите на общината и добави, че плащането на данъци и такси вече се извършва по електронен път. \"Все още административното ни обслужване има нужда от повече удобства за бизнеса и повече прозрачност. Това е един от водещите приоритети за следващите години, върху който вече работим“, заяви тя и добави, че предстои да бъде въведена електронната система за таксуване в градския транспорт. По време на форума, в който се включиха различни представители на немския бизнес, главният архитект на София Здравко Здравков, зам.-председателят на Столичния общински съвет Николай Стойнев стана ясно, че от 1 ноември провеждането на обществени поръчки ще се извършва изцяло по електронен път.", "date": "2019.09.18", "title": "Фандъкова: Индустриални зони ще има в \"Младост“, Надежда“ и \"Овча купел“"}
{"url": "https://www.24chasa.bg/novini/article/7661623", "text": "Самолет на испанските военновъздушни сили се е разбил в морето в лагуната Мар Менор близо до град Мурсия, съобщава  . Машината принадлежи на Генералната въздушна академия и че е на борда му са се намирали обучаващ се пилот и инструктор. Местната спешна служба съобщи, че е имала дузина телефонни обаждания за инцидента. Това се случва по-малко от месец след поредния инцидент със самолет в района, довел до смъртта на пилот.", "date": "2019.09.18", "title": "Испански военен самолет се разби в морето близо до Мурсия, 2-ма загинаха"}
{"url": "https://www.24chasa.bg/novini/article/7661624", "text": "Банда изпращала пистолети, автоматични оръжия, бронежилетки и хероин от София до Англия, съобщи зам.-главният прокурор Иван Гешев на брифинг в зала 2 на Съдебната палата в столицата. Той посочи, че по групата от 6 души е работено съвместно с английските им колеги. Информацията за групата е добита в СДВР, а оттам предадена на ГДБОП и Специализираната прокуратура.  Групата е била задържана на 17 септември с 53 пистолета, сред тях са били \"Зиг Зауер\", \"Валтер\" и \"Марголин\". Всеки бил придружен с кутия от по 50 патрона в нея. Имало и автоматични оръжия, както и бронежилетки. Освен късоцевните нарезни и дългоцевните оръжия, групата била заловена и с над 70 кг хероин, каза директорът на ГДБОП главен комисар Ивайло Спиридонов. Той посочи, че има и голяма сума пари в групата. Единият от задържаните - британски гражданин,  бил обявен за издирване с европейска заповед за арест, но въпреки това бил прехванат от службите. \"Да се следи такъв човек е като да се дебне ранено животно\", посочи антимафиот номер едно. Шестима са задържаните - трима в Англия и трима в България, сочи главният секретар на МВР главен комисар Ивайло Иванов. В момента специализараният наказателен съд заседава по мярката на задържаните у нас, посочи административният ръководител на специализираата прокуратура Димитър Франтишек. Той добави че едновременно с брифинга у нас имало и такъв на Острова. Разследването ще се съсредоточи в това колко папки с оръжия са пристигнали, за какво са използвани, отговори на въпрос на 24 часа зам.главният прокурор Иван Гешев.", "date": "2019.09.18", "title": "Гешев: Разбихме банда, пращала по куриери пистолети и хероин в Англия (Видео, снимки)"}
{"url": "https://www.24chasa.bg/novini/article/7661146", "text": "Китайски инженери са разработили двигател с постоянни магнити за влакове, който позволява да развиват скорост до 400 км/ч., съобщиха от компанията CRRC Zhuzhou Electric Co., Ltd. Двигателят TQ-800 използва напълно затворена и насочена структура за охлаждане и може да се похвали с висока плътност на мощността, отлична адаптивност при ниски температури и ниски разходи за поддръжка, предава  . Успешното разработване на двигателя разбива на практика монопола на чуждите технологии в тази сфера и създава солидна база за модернизиране на железопътните технологии в Китай, се казва в съобщението на CRRC Zhuzhou Electric Co., Ltd. В момента максималната скорост, с която се движат китайските влакове-стрела от последно поколение „Фусин\", е 350 км/ч. В същото време, друга компания под шапката на шапката на железопътната корпорация CRRC – CRRC Zhuzhou Locomotive Co., Ltd. представи ключови компоненти на новите влакове тип „Маглев\", които трябва да развиват до 600 км/ч. По-рано, през месец май, от производствената линия на компанията в Циндао излезе първият прототип на тези влакове.", "date": "2019.09.18", "title": "Китай представи двигател с постоянни магнити за влакове, който ще им позволи да се движат с 400 км/ч"}
{"url": "https://www.24chasa.bg/novini/article/7661962", "text": "Главният преговарящ с ЕС за Брекзит Мишел Барние призова министър-председателят на Великобритания Борис Джонсън да спре да се „преструва“, че се опитва да постигне споразумение с Брюксел относно оттеглянето на страната от структурите на Европейския съюз, пише вестник The Independent. Изказването му идва след предложенията на Лондон, отправени към Брюксел, в които почти няма изменения на предишната сделка, която ЕС счете за неприемлива, в която Джонсън настоява за премахване на предпазната клауза за ирландската граница, предава  . Говорейки пред Европейския парламент, Барние обвини Джонсън в това, че само се преструва, че опитва да постигне някакво споразумение с Брюксел. „Почти три години след референдума (за Брекзит), не смятам, че трябва да прекарваме повече време в преструване, че наистина преговаряме. Смятам, че трябва решително да се движим напред.\" Той добави, че ЕС е „готов за всякакво предложение от страна на Великобритания и има желание да работи ден и нощ за да бъде постигнат прогрес. „Ако Обединеното кралство напусне без сделка, трябва да припомня, че всички въпроси няма просто да изчезнат. Те бяха регулирани в споразуменията по оттеглянето, покрити са, но все още остават. Дали говорим за мир в Ирландия, правата на гражданите, проблемите с бюджета, всички тези неща трябва да бъдат решени“, добави още Барние. „Никой не се опитва да избегне решението на мнозинството гласували във Великобритания да напуснат ЕС. Никой не се опитва да открадне Брекзит. Никой не се опитва да задържи Лондон против волята му в митническия съюз на ЕС или в единния пазар. Ваша отговорност е да напуснете“, каза Барние. Брюксел многократно отправя искане за алтернатива на предпазната клауза за ирландската граница, която Джонсън желае да премахне. До момента обаче няма конкретни предложения от страна на Лондон. Председателят на Европейската комисия Жан Клод Юнкер заяви на същия дебат в Европейския парламент, че е призовал Джонсън да предложи алтернатива на клаузата за границата на Северна Ирландия. „Казах на премиера Джонсън, че нямам емоционална връзка с клаузата, но все още стоя зад поставените от нея цели. Призовах премиера да направи предложение за функциониращи стъпки, които ще ни позволят да постигнем тези цели.“, каза Юнкер. Ги Верхофстад, депутат от европарламента от своя страна осъди временното прекратяване на дейността на парламента на Великобритания. „Юнкер и Доналд Туск могат да направят много неща, но поне не могат да затворят вратите на нашия парламент“, заяви той. „Ако евроскептиците искат да правят глупавите съпоставки със Съветския съюз отново, вече могат да сочат към Великобритания, вместо към Страсбург или Брюксел.“, продължи той.", "date": "2019.09.18", "title": "Мишел Барние за Борис Джонсън: Да спре да се преструва, че преговаря за сделка с Брюксел"}
{"url": "https://www.24chasa.bg/novini/article/7661971", "text": ", почина в болницата в областния град, съобщи за БТА директорът на лечебното заведение д-р Димитър Костов. Той припомни, че тя бе приета в МБАЛ - Шумен с множество травми на главата, гръдния кош и таза; била e и в кома, на апаратно дишане. Според очевидци, жената на възраст 25-30 години, тази сутрин е паднала от шестия етаж на сграда на шуменската улица \"Васил Друмев\" върху циментова площадка, до хранителен магазин.", "date": "2019.09.18", "title": "Жената, която се хвърли от шестия етаж в Шумен, е починала"}
{"url": "https://www.24chasa.bg/novini/article/7662012", "text": "Темповете на напредък в работата на Съвместната комисия по исторически и образователни въпроси между България и Република Северна Македония изостават драстично от развитието на процеса за европейска интеграция на югозападната ни съседка. Това заяви президентът Румен Радев на срещата си с българските представители в Съвместната мултидисциплинарна експертна комисия по исторически и образователни въпроси между България и Република Северна Македония. Държавният глава подчерта, че настъпващият месец октомври може да се окаже ключов в двустранните отношения, защото Съветът на ЕС може да вземе решение за започване на преговори за членство на Република Северна Македония, съобщиха от прессекретариата на президента. „Искам да ви благодаря за положените от вас значителни усилия за постигане на положителни резултати в изпълнение на Договора от август 2017 година. Напредъкът във вашата работа е основният критерий за неговото изпълнение“, обърна се президентът към участниците в комисията. Президентът добави, че последната среща на комисията обаче буди безпокойство. „Ако можете да гарантирате, че в рамките на оставащия един месец комисията ще реши всички спорни въпроси, включително събития, личности, корекции на учебници, на надписи в музеи и на паметни плочи, на позиции на обществените медии – то българското правителство може да продължи политиката си на безусловна на практика подкрепа за членството на Република Северна Македония в Европейския съюз“, заяви Румен Радев. Държавният глава подчерта, че ако такава гаранция не може да бъде дадена, следва правителството да предприеме екстрени мерки за изработване на нова национална позиция с ясни изисквания и критерии в защита на българския национален интерес, които да залегнат изрично в преговорната рамка за Република Северна Македония като задължително условие за членство. С тази нова позиция следва да бъде запознат и българският парламент. „Искам да подчертая изрично, че България трябва да продължи да подкрепя европейската интеграция на Република Северна Македония. Винаги съм настоявал ние да бъдем най-активните застъпници за тази кауза, но при ясни условия“, посочи още президентът и подчерта, че тази открита, коректна и конструктивна позиция: Ще бъде от полза за ЕС, защото няма да допусне нерешени междусъседски проблеми да се внасят в нашето европейско семейство и България ще покаже зрялост и отговорност за стабилността на съюза. Ще бъде от полза за самата Република Северна Македония, защото ще внесе ясни европейски критерии и устойчивост в процеса на нейното европейско приобщаване. Ще бъде от полза и за България, защото не може тази интеграция да става за сметка на употребата на българската история, език и идентичност като разменна монета. Българските представители запознаха държавния глава с постигнатото от комисията до момента, както и с предизвикателствата пред нейната работа.", "date": "2019.09.18", "title": "Радев: Следващият месец може да е ключов за отношенията ни със Северна Македония (Видео)"}
{"url": "https://www.24chasa.bg/novini/article/7662011", "text": "До момента са продадени над 6, 5 млн. електронни винетки на стойност повече от 325 млн. лв. За сравнение за цялата 2018 година приходите от винетки са 357 млн. лв. В летните месеци има съществен ръст в постъпленията от транзитния трафик и в резултат на завишения контрол. Това отчете проф. Олег Асенов, член на Управителния съвет на Агенция „Пътна инфраструктура“, на среща с Камарата на автобусните превозвачи в Асеновград, съобщиха от пресцентъра на Агенция „Пътна инфраструктура“. Средствата, събирани от електронни винетки и от тол такси, могат да се използват само за изграждане и реконструкция на пътища. В обществения съвет за въвеждане на тол системата към министъра на регионалното развитие и благоустройството решихме да направим обществен борд, който да решава всяка година за ремонта на кои пътни участъци ще се използват средствата от тол таксите, каза още проф. Асенов. На срещата с автобусните превозвачи днес бяха представени т.нар. тол калкулатор и особеностите при покупка на маршрутна карта, чрез изнесен демонстрационен център. Готови сме по предварителна заявка да направим изнесени демонстрационни центрове и в други региони за фирмите, които желаят да обучат служителите си, коментира проф. Олег Асенов. Интерес към обучения и разяснения за тол системата са проявили фирми от Ямбол, Сливен и Велико Търново. Демонстрацията днес беше по покана на председателя на Камарата на автобусните превозвачи Васил Пиронков. Тя е в продължение на диалога с транспортния бранш за постигане на консенсус по окончателните тарифи и обхват на пътищата, за които ще се плащат тол такси. Проф. Асенов подчерта, че в заложените около 6 000 км пътища, с които ще стартира търговското опериране на тол системата, третокласните пътища са сведени до минимум. Това са участъци около ГКПП и са част от международни транспортни коридори. Целта е да се обхване транзитният трафик на тежкотоварни превозни средства и няма да засегне междуселския автобусен превоз, отбеляза той. Следващата фаза е да работим върху механизмите за ценообразуването и да намерим консенсус по тарифите, добави проф. Асенов. От Камарата поискаха нулева ставка на тарифите за конкретните автобуси, с които се осъществяват превозите по редовните междуградски линии. Ние обслужваме 13 социални групи, ползващи различни преференции, аргументира се Васил Пиронков. Проф. Асенов посочи, че при покупката на маршрутни карти – тол услугата, която ще предлага Агенция “Пътна инфраструтура”, има възможност фирмите да заяват маршрутните си карти до 7 дни предварително и така да планират разходите си за седмица напред. Необходимо е само да си направят регистрация в системата с електронен адрес. Ако не се регистрират – маршрутната карта ще може да се купува до два дни предварително. Тол калкулаторът дава възможност на превозвачите да изчислят на база тестови тарифи и тестовия обхват на тол системата разходите си за типичните маршрути и типичните си превозни средства.", "date": "2019.09.18", "title": "Приходите от е-винетки до момента са над 325 млн.лв."}
{"url": "https://www.24chasa.bg/novini/article/7661968", "text": "Груповият лов на дива свиня може да бъде разрешен в зоните, засегнати от африканска чума по свинете. Промяната все още се обмисля. Мерките и указанията, които са за тези райони, ще претърпят градация. При всяко положение ще са по друг начин, категоричен бе зам.-министърът на земеделието Атанас Добрев. Той участва в дискусия с представители на ловните сдружения от цялата страна. “Ловците очакват да имат възможност включително и в заразените зони да ловуват активно”, коментира Васил Василев, председател на Съюза на ловците и риболовците. Той подчерта, че забраните за влизане в горските територии са наложени само на ловците, но не и на останалите присъстващи в горите. Ограниченията демотивирали ловците да извършват мерките, за които държавата разчита на тях.  \"Вярвам, че ще бъде намерен добрия баланс в рамките на настоящото откриване на груповия лов на дива свиня. Наистина да бъдат смекчени мерките, да бъдат съобразени изискванията, които Европейската комисия представя пред националните власти. Но от друга страна да се даде възможност на ловците да се включат активно в намаляването на популацията\", коментира Василев.  Той обясни обаче, че предстои дискусия и с научната общност, за да са научно обосновани мерките, които ще се предприемат. След дискусията ловците излязоха с декларация, в които ще поставят предложенията си към държавните институции.  Ето и исканията: 1. Да бъдат смекчени ограниченията за лова в зоните за сигурност, където има регистрирани случаи на АЧС, с оглед дружините да могат да изпълняват задълженията по намаляване популацията на дива свиня. 2. МЗХГ да планира осигуряване на необходимия финансов ресурс за обезпечаване на мерките, които трябва да се изпълняват от ловно-рибарските сдружения, понеже те в момента по същество изпълняват и държавни задачи. 3. Нужни са още законодателни промени, включително в Закона за защитените територии, за да се осигури законова възможност за претърсване и изнасяне на намерени мъртви диви свине в резерватите и включване на природозащитните организации в контролирането на популациите в Националните паркове. Необходима е и промяна на статута на свободно отглежданите свине от източнобалканската порода, за да могат да бъдат третирани като диви и съответно да подлежат на отстрел и така да не се превръщат в разпространители на заболяването. Предлага се още изменение на ППЗЛОД, с което приходите от вноската за стопанисване на дивеча да остават изцяло в ловно-рибарските сдружения, тъй като се очаква бюджетите на сдруженията да се свият заради по-малките приходи от разрешителните за групов лов на дива свиня, а с подобна промяна ще бъдат генерирани средства за стопанисване на останалите видове дивеч. 4. Ще бъде поискано държавата да възстанови премиите за отстрел на хищници, тъй като тези видове са сред основните преносители на заразата. 5. Както и през миналия ловен сезон изследването на пробите за трихинелоза да бъде безплатно или на символична цена в случай, че се предостави и проба за АЧС.", "date": "2019.09.18", "title": "Разрешават лова в заразени зони с чума?"}
{"url": "https://www.24chasa.bg/novini/article/7661707", "text": "Мистерия витае около смъртта на 25-годишния модел Титим Бел Норафанпипат, след като безжизненото ѝ тяло е намерено в асансьор на жилищна сграда в Банкок вторник сутринта, съобщава \"Дейли мейл\". Запис от камера в сградата показва как мъж пренася тялото на младата жена до асансьора, след което го оставя на пода и си тръгва. Тайландската полиция казва, че е прекалено рано да назове конкретен заподозрян. Изчакват се резултатите от аутопсията.  Върху тялото няма видими белези от рани. Мъж, разпитан от полицията, твърди, че е завел модела в дома си, тъй като тя била \"твърде пияна\", за да му каже адреса си. Двамата са били на едно и също събитие по работа.     Мъжът казал на полицаите, че момичето е припаднало преди той да научи къде живее, затова я оставил да спи в леглото му и се обадил на неин приятел, който да я прибере. В социалните мрежи същият отрича да я е наранил: \"Обещавам, че няма да избягам, защото съм невинен. Може би се държа лековато, но съм джентълмен... Ако ме чуваш, Бел, моля, разбери ме\". Бел има повече от 73 000 последователи в Инстаграм към момента на смъртта си. Феновете ѝ активно публикуват коментари в профила ѝ в социалната мрежа, за да отдадат почит към нея.", "date": "2019.09.18", "title": "Мистерия около смъртта на тайландски модел, тялото е открито в асансьор"}
{"url": "https://www.24chasa.bg/novini/article/7662050", "text": "Саудитска Арабия обяви, че производството на петрол ще бъде върнато към нормалните му нива до края на месец септември, предава AFP. Риад се опитва да възстанови ощетеният енергиен пазар след атаките над инфраструктурата на петролните находища на компанията „Сауди Арамко“, които намалиха продукцията на нефт на близкоизточната страна наполовина, предаде \" \". „През последните два дни щетите, които поеха (петролните рафинерии) и 50-те процента спад в продукцията ни бяха възстановени. Продукцията ще бъде нормализирана до края на септември“, заяви министъра на енергетиката на Саудитска Арабия принц Абдулазис Бин Салман. Той добави, че кралството ще достигне до 11 млн. барела произведен на ден петрол до края на септември и дори до 12 млн. до края на месец ноември.", "date": "2019.09.18", "title": "Саудитска Арабия: Производството на петрол ще бъде възстановено до края на септември"}
{"url": "https://www.24chasa.bg/novini/article/7662063", "text": "Американският президент Доналд Тръмп обяви, че назначава досегашния специален пратеник за освобождаването на заложници Робърт О'Брайън за свой съветник по националната сигурност на мястото на уволнения \"ястреб\" Джон Болтън, предаде Франс прес, цитирана от БТА. \"Радвам се да съобщя, че ще номинирам Робърт О'Брайън, който постигна големи успехи като специален президентски пратеник в Държавния департамент по освобождаването на заложници, за нов съветник по националната сигурност. Работил съм дълго и упорито с Робърт. Той ще свърши страхотна работа!\", написа Тръмп в Туитър. Президентът съобщи новината седмица след като отстрани от поста Джон Болтън, аргументирайки се с разногласия по отношение на външната политика, припомня Асошиейтед прес. О'Брайън е специален пратеник на Тръмп по въпросите, свързани със заложници, от май 2018 г. Той отдавна работи във външнополитическите кръгове на Републиканската партия, отбелязва Ройтерс. О'Брайън е адвокат от Лос Анджелис, работил по много важни съдебни дела. Бил е съветник по външната политика в няколко президентски кампании на Републиканската партия и е заемал различни длъжности в Държавния департамент, включително в представителството на САЩ в Общото събрание на ООН през 2005 г. - когато е работил заедно с Болтън. Тръмп разгледа няколко кандидатури за приемник Болтън, когото уволни заради разногласия по политиката към Северна Корея и Венецуела. Болтън беше третият съветник на Тръмп по националната сигурност. През март 2018 г. той смени на поста Хърбърт Макмастър. Преди това председател на Съвета за национална сигурност беше Майкъл Флин, който беше уволнен малко след като пое поста и по-късно се призна за виновен по обвинения, че е излъгал ФБР.", "date": "2019.09.18", "title": "Тръмп назначава Робърт О'Брайън за свой съветник на мястото на Джон Болтън"}
{"url": "https://www.24chasa.bg/novini/article/7662081", "text": "Общонационална стачка на екипажите на морския транспорт в Гърция е обявена за 24 септември 2019 г. Началото на стачните действия е обявено за 6.00 ч. на 24 септември, а за край - 6.00 ч. на 25 септември. Очаква се стачката да засегне и фериботните връзки в страната, съобщават от пресцентъра на Министерство на външните работи. От външно министерство препоръчват на българските граждани, пребиваващи или пътуващи до Гърция, да се информират предварително за разписанията на морския транспорт и възможните алтернативни връзки с друг вид транспорт, както и да следят местните медии за най-актуална информация. Съгражданите ни могат да се информират за предстоящи и настоящи стачни действия на сайта: http://apergia.gr, който е наличен само на гръцки език. При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520.", "date": "2019.09.18", "title": "Морският транспорт в Гърция ще стачкува на 24 септември"}
{"url": "https://www.24chasa.bg/novini/article/7662085", "text": "8 противопожарни автомобила, допълнителни служители и доброволци се борят с огромен пожар, тръгнал от сухи треви и стигнал до гората край Каменар. Сигнал до телефон 112 е подаден в 16,15 часа. Пожарът все още не е локализиран. Обхванал е гората, както и няколко постройки, които са били в близост. По данни на варненската полицията в момента едновременно горят още 4 пожара край Варна, обхванали горски площи. Няма данни за пострадали хора.", "date": "2019.09.18", "title": "Огромен пожар в сухи треви подпали гората край Каменар (Снимки)"}
