{"url": "https://www.24chasa.bg/novini/article/8127736", "text": "Появата в три страни - Германия, Виетнам и Япония - случаи на предаване на новия коронавирус от човек на човек, буди тревога и ще бъде обсъдена от експертите, които ще се съберат да преценят дали да обявят глобална извънредна ситуация. Това заяви днес Световната здравна организация (СЗО), цитирана от Ройтерс. Бях силно окуражен и впечатлен от голямата осведоменост на китайския президент за епидемията и личните му усилия в борбата с нея. За мен това е истинско лидерство, каза генералният директор на СЗО Тедрос Аданом Гебрейесус на пресконференция в Женева след завръщането си от Китай и среща с президента Си Цзинпин. Шефът на СЗО каза, че международният екип, който е договорено да бъде изпратен в Китай, ще се състои от служители на СЗО и страните трябва да постигнат двустранни договорки за изпращане на свои експерти. Тедрос каза, чe иска реформа на съществуващата система за обявяване на извънредни ситуации, като се премине към тристепенна система, предава БТА. СЗО похвали Китай за усилията му за справяне с епидемията на новия коронавирус и изрази оптимизъм, че заразата може да бъде спряна. \"В момента сме изправени пред решаващ момент в този процес. Смятаме, че веригите на разпространение може да бъдат прекъснати\", каза Майкъл Райън, изпълнителен директор на Програмата за извънредни здравни ситуации към СЗО, който придружаваше генералния директор на организацията при пътуването му в Китай тази седмица. \"Те взимат извънредни мерки, изправени пред извънредно предизвикателство\", каза Райън за Китай. Утре базираната в Женева СЗО свиква своята Комисията за извънредните ситуации, за трети път за една седмица, за да прецени дали сегашният епидемичен взрив на новия коронавирус налага обявяване на глобална извънредна ситуация, отбелязва Ройтерс. Решението за обявяването й беше отхвърляно вече два пъти от 16-те експерти в комисията. Райън заяви, че епидемията остава съсредоточена в град Ухан и в провинция Хубей, но \"данните се актуализират и се променят с всеки час\", отбелязва Асошиейтед прес. Той каза още, че много от заразените не са в тежко състояние и че делът на случаите с фатален изход е около два процента. Делът на смъртните случаи в резултата на Тежкия остър респираторен синдром (ТОРС) - щам, сходен с новия коронавирус - беше към 10 процента, посочва АП.", "date": "2020.01.29", "title": "СЗО: Предаването на коронавируса\nот човек на човек извън Китай буди тревоги"}
{"url": "https://www.24chasa.bg/novini/article/8126806", "text": "Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противното. Tова се посочва в позиция на \"Нове Холдинг\" АД. \"Свидетели сме на синхронизирани действия между официални държавни институции, представители на управляващите и частните интереси на бивши партньори, а именно Боян и Цветомир Найденови – собственици на казина и съдружници в наши фирми. И до момента г-н Божков и юридическия му екип не са получили никакви официални документи, нито са били уведомени по какъвто и да било официален начин за повдигнатите срещу него обвинения\", пишат от Холдинга. \"С досегашните си действия, става очевидно, че държавата влиза в ролята на “бухалка” и за целта не се пестят средства – от измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици\". \"Различни институции са правили различни проверки на всички лотарийни игри през годините и ние винаги сме съдействали на властите. Приветстваме всяка проверка и сме предоставяли всяка изискана от нас информация без забавяне. Нещо повече – нашите компании са свързани директно с НАП и цялата информация пристига при тях онлайн в реално време\", се казва още в позицията. \"Отново ще напомним, че Агенцията за държавна и финансова инспекция установи, че няма нарушение на закона при плащаните от нас такси. Ние сме спазили буквата на закона и нямаме неплатени задължения към държавата. Това потвърждава и финансовия министър и цялото министерство на финансите чрез подписаните лично от тях месечни отчетни справки в продължение на години\". \"Припомняме, че известните вече поправки в Закона за хазарта са приети от ГЕРБ и са мотивирани от финансовия министър Владислав Горанов през 2014 г. Комисията по хазарта е на подчинение на финансовото министерство и през целия период, който формално се разследва, министър на финансите е бил Владислав Горанов. Свидетели сме на безпрецедентен опит да бъде унищожен работещ бизнес, който през годините е внесъл в държавата под формата на данъци, такси и платен лиценз стотици милиони. Очевидно някой иска да сложи ръка на футболен клуб „Левски“, точно в момента, в който клуба бе спасен от фалит и върви към стабилизация и финансова независимост\". \"България е европейска държава, а безцеремонното погазване на закони и правила от страна на институциите е явен знак и пореден пример, че гражданите и компаниите във всеки един момент могат да бъдат ограбени и репресирани\", обобщават от Холдинга.", "date": "2020.01.29", "title": "\"Нове Холдинг\": Целта е принудително да бъде отнет законен бизнес"}
{"url": "https://www.24chasa.bg/novini/article/8126844", "text": "Европейските авиокомпании могат да започнат отново да летят над някои части от Ирак и Иран, съобщи днес Европейската агенция за авиационна безопасност (ЕАСА). Това става три седмици след като  , в обстановката на размяна на враждебни действия с американските сили в Ирак, предаде Ройтерс. След заседание на група на ЕС за оценка на авиационния риск ЕАСА обяви, че отменя временните препоръки изобщо да не се лети над двете държави. Агенцията обаче повтори предишна своя препоръка авиокомпаниите да избягват да летят в иранското въздушно пространство на височина по-ниска от 7620 м, а над Ирак да използват само два въздушни коридора.", "date": "2020.01.29", "title": "Подновяват полетите на европейските авиокомпании над части от Иран и Ирак"}
{"url": "https://www.24chasa.bg/novini/article/8126868", "text": "Хеликоптерът на сръбския президент Александър Вучич, с който той трябваше да се върне в Белград от посещение в босненската Република Сръбска, бе принуден да се върне обратно заради лошите атмосферни условия, предаде Танюг. \"Кратка почивка с върховна цицвара /качамак с каймак/!\", написа Вучич в Инстаграм, предава БТА. В приложеното кратко видео той разказва, че заради лошото време хеликоптерът се е върнал край Мърконич град и сега ядат качамак и другия известен специалитет в този край - кисело мляко. \"Така че се наслаждаваме на нашите сръбски специалитети\", казва Вучич във видеото. Сръбският президент бе днес на посещение в градовете Дървар и Мърконич град в босненската Република Сръбска. Той бе придружен от сръбския член на колективното босненско председателство Милорад Додик.", "date": "2020.01.29", "title": "Хеликоптерът на Вучич не можа да се прибере от Босна заради лошо време"}
{"url": "https://www.24chasa.bg/novini/article/8126864", "text": "„Саудитска Арабия е наш ценен партньор, както по линия на многостранната дипломация, така и в областта на икономиката, инвестициите, сигурността, борбата с тероризма и радикализацията. България е един от най добрите приятели на Саудитска Арабия в ЕС. Тази година отбелязваме 25 г. от установяването на дипломатически отношения между страните ни и се надяваме да използваме юбилея за опознаване едни с други“. Това заяви вицепремиерът и министър на външните работи Екатерина Захариева пред министъра на външните работи на Кралство Саудитска Арабия принц Фейсал бин Фархан бин Абдуллах ал Сауд по време на среща в министерството на външните работи на 29 януари 2020 г., съобщиха от пресцентъра на Министерството на външните работи. Основни теми на разговора между двамата външни министри бяха възможностите за задълбочаване на установения политически диалог, сътрудничеството в сферата на сигурността, борбата с тероризма, както и въпроси свързани с развитието на отношенията в областта на икономиката и инвестициите. Министър Захариева подчерта, че след посещението на министър-председателя Бойко Борисов в Рияд през ноември 2017 г. страните ни са установили контакти на всички нива. „През последните две години бяха проведени българско-саудитски бизнес форуми в Рияд и София, които вече дават резултати и сме убедени, че трябва да продължат. Единодушни сме, че трябва усилено да работим за увеличаване на стокообмена между двете страни още повече, че досегашните резултати говорят за голям потенциал в икономическите ни отношения“, каза Екатерина Захариева. Екатерина Захариева изтъкна пред своя колега, че за периода януари-октомври 2019 г. двустранната търговия достига ръст от около 49% спрямо същия период на 2018 г.: „Въпреки, че българският износ е нараснал с около 90 % спрямо същия период за 2018 г., по наша обща оценка тези резултати са крайно недостатъчни за възможностите ни. Разбрахме се, че основен приоритет за страните ни е да започнем работата на Съвместна междуправителствена комисия за икономическо сътрудничество, колкото може по-скоро“. Двамата първи дипломати обсъдиха още възможностите за насърчаване на инвестициите и бизнес контактите между двете страни. „Виждаме големи възможности за саудитски инвестиции в България - в информационните и комуникационните технологии, инфраструктурата, селското стопанство, туризма. Отлични перспективи дават и съществуващите индустриални зони у нас“, добави вицепремиерът. Екатерина Захариева даде положителна оценка на плановете за икономическа диверсификация на Кралство Саудитска Арабия. Тя отбеляза, че българските фирми са заинтересовани да участват в изпълнението на нови инженерни и строителни проекти в страната. „Като транзитен център на енергийните потоци от Централна Азия и Близкия изток към Европа България се стреми към засилване на диалога между страните производители, транзитните страни и страните - потребители на енергийни ресурси. „Булгартрансгаз” и консорциумът „Аркад” от Саудитска Арабия подписаха договор за доставка на тръби за изграждането на „Балкански поток“, съществуват възможности и за обмен на експерти и обучение на енергийни специалисти между двете страни“, заяви министър Захариева. По отношение на туризма двамата министри се съгласиха, че липсата на директна самолетна линия между двете страни е основна пречка за неговото развитие. Двамата първи дипломати обсъдиха още ситуацията в Близкия изток. Те се обединиха около мнението, че всички конфликти трябва да се разрешат по мирен път на масата за преговори. Посещението на принц Фейсал бин Фархан бин Абдуллах ал Сауд е втора визита на саудитски външен министър у нас след тази на Адел ал Джубейр на 20-21 февруари 2018 г. и негово първо посещение в София в качеството му на външен министър. Република България и Кралство Саудитска Арабия имат установени дипломатически отношения от 1995 г. До 2017 г. нямаше българско дипломатическо представителство в Рияд. На 5 декември 2018 г Димитър Абаджиев бе назначен за първият български посланик в саудитската столица. Официално той встъпи в длъжност на 17 март 2019 г. Възможностите за задълбочаване на сътрудничеството в сферата на сигурността, борбата с тероризма, икономиката и инвестициите обсъдиха днес и председателят на парламента Цвета Караянчева и външният министър на Кралство Саудитска Арабия принц Фейсал бин Фархан Ал Сауд. Това съобщиха от пресцентъра на Народното събрание. На разговора беше изразена волята на двете страни за продължаване на установения политически диалог и по-нататъшно изграждане на взаимно доверие. Беше изразена готовност за развитие на партньорството в сферата на инвестициите, земеделието, високотехнологичните отрасли, енергетиката и туризма. Председателят на Народното събрание Цвета Караянчева заяви, че България желае да задълбочава отношенията си с Кралство Саудитска Арабия и с всички страни от Съвета за сътрудничество на арабските държави от Залива. Кралство Саудитска Арабия е извънредно важен и желан партньор за България, подчерта тя. Председателят на парламента оцени високо последователните стъпки на саудитските власти, насочени към засилване на двустранните отношения с България. Вярваме, че предприеманите от двете страни усилия за активизиране на сътрудничеството в различни области са в интерес на двата приятелски народа, заяви Цвета Караянчева. По думите й пред българо-саудитските отношения съществуват широки възможности и перспективи. Функционирането на посолства в София и Рияд вече дава положителни резултати и създава допълнителни условия за значително улесняване на двустранния диалог и търговско-икономическото сътрудничество, посочи тя. Председателят на Народното събрание отбеляза, че България притежава уникални природни условия и запазена околна среда и се развива като четирисезонна туристическа дестинация. Цвета Караянчева посочи, че страната ни е заинтересована да си сътрудничи със Саудитска Арабия и в сферата на туристическия обмен. Според нея на преден план стои въпросът за осигуряване на пряка въздушна връзка между двете страни. Външният министър на Кралство Саудитска Арабия принц Фейсал бин Фархан Ал Сауд заяви от своя страна, че вече е имал възможност да се увери в красотата на България. Имаме интереси в областта на туризма и работим за двустранно споразумение за пряка въздушна линия между двете страни, което би насърчило развитието на туризма между нас, отбеляза той. България и Кралство Саудитска Арабия играят важна роля в своите региони и имат сходни виждания и позиции по множество международни въпроси, отбеляза председателят на Народното събрание. Заинтересовани сме да развиваме сътрудничеството в областите от взаимен интерес поради геополитическата важност и взаимносвързаност на нашите региони, посочи Цвета Караянчева. В срещата участваха председателят на Комисията по външна политика Джема Грозданова и председателят на Комисията по културата и медиите Вежди Рашидов.", "date": "2020.01.29", "title": "Захариева: Саудитска Арабия е наш ценен партньор"}
{"url": "https://www.24chasa.bg/novini/article/8126953", "text": "България работи за изграждането на многостранно споразумение с Кралство Саудитска Арабия за развитие на нашите отношения в области като икономика, инвестиции, инфраструктура, селско стопанство, туризъм, високи технологии и иновации. Това заяви президентът Румен Радев, който се срещна с външния министър на Кралство Саудитска Арабия принц Файсал бин Фархан Ал Сауд, предава БТА. Кралство Саудитска Арабия е наш важен партньор в региона на Близкия Изток, отбеляза президентът и посочи, че фактът, че в рамките на две години за втори път министър на външните работи на Кралство Саудитска Арабия посещава България е важен знак, че има обща воля за задълбочаване на политическото сътрудничество и развиване на връзките в редица важни области. Общите ни усилия в областта на борбата с тероризма и сигурността имат важен принос за укрепването на стабилността в региона на Балканите и на Близкия изток, каза още Румен Радев.", "date": "2020.01.29", "title": "Радев: Работим за многостранно споразумение със Саудитска Арабия"}
{"url": "https://www.24chasa.bg/novini/article/8126938", "text": "Германският водещ превозвач „Луфтханза“ заяви, че отменя всичките си полети за континентален Китай заради смъртоносния коронавирус до 9 февруари, включително тези, извършвани от дъщерните дружества „Суис“ и „Австрийски авиолини“, предава AFP Всеки от превозвачите ще лети до съответните си дестинации в Китай \"още един последен път\", за да предостави на пътниците и екипажа \"възможност да се върнат в Германия, Швейцария и Австрия\", съобщи една от най-големите европейски авиокомпании – „Луфтханза груп“, допълва \"Фокус\". По-рано  . От компанията заявиха, че решението влиза в сила незабавно, пише Би Би Си. Вирусът причини смъртта на повече от 130 души, като в същото време хиляди, основно в Китай, бяха заразени.", "date": "2020.01.29", "title": "\"Луфтханза\" спира полетите си до Китай заради коронавируса"}
{"url": "https://www.24chasa.bg/novini/article/8126976", "text": "С тези думи министърът на правосъдието Данаил Кирилов се обърна към служителите на Главна дирекция „Изпълнение на наказанията“(ГДИН), които днес отбелязват своя професионален празник. Това съобщиха от Министерството на правосъдието.  29 януари е празникът на работещите в системата на затворите, арестите и пробационните служби в страната. По-рано днес министър Кирилов бе домакин на церемонията по подписването на три договора между Министерството на правосъдието, като Програмен оператор по Норвежкия финансов механизъм 2014-2021 (НФМ 2014-2021), Програма „Правосъдие“ и ГДИН, като бенефициент по следните предефинирани проекти: „Осигуряване на сигурна и безопасна материална среда в затворите и арестите“; „Повишаване на капацитета на персонала, изграждане на пилотен затвор, свързан с учебен център и подобряване на рехабилитацията на лишените от свобода“; „Засилване прилагането на алтернативните мерки на лишаването от свобода“. Те ще се изпълняват в партньорство с организации от норвежката система за изпълнение на наказанията – регионални корекционни и пробационни служби и Академията към Норвежката Корекционна Служба. Средствата се предоставят безвъзмездно от Норвежкия финансов механизъм 2014-2021 (НФМ 2014-2021), Програма „Правосъдие“. Договорите бяха подписани от проф. Николай Проданов, заместник-министър на правосъдието и ръководител на Програмния оператор и от главен комисар Ивайло Йорданов, главен директор на ГДИН.", "date": "2020.01.29", "title": "Министър Кирилов към служителите в затворите: Пазете честта на професията"}
{"url": "https://www.24chasa.bg/novini/article/8127024", "text": "Немислимо е Турция да обърне гръб на региона на Западните Балкани, с който има обща история и география и с който дели една и съща съдба, заяви турският президент Реджеп Тайип Ердоган, цитиран от Танюг. \"За съжаление, през 90-те години бяхме свидетели на болезнени събития на Балканите, които раниха сърцата на всички нас. Макар че мина четвърт век, болката от Сребреница е още жива\", каза Ердоган в интервю за сараевския седмичник \"Став\", предава БТА. Турският президент изтъкна, че все пак, независимо от всички неволи, които преживяха Западните Балкани, те са извлекли поуки от историята и през последните 25 години са постигнали много сериозен напредък по пътя към стабилността, сигурността и мира. Турция подкрепя страните от региона в този процес и се отнася към тях с уважение и съпричастност, каза Ердоган.", "date": "2020.01.29", "title": "Ердоган: Немислимо е Турция да обърне гръб на Западните Балкани"}
{"url": "https://www.24chasa.bg/novini/article/8127037", "text": "Руската телевизия RT съобщи днес, че нейна журналистка в Сирия е била тежко ранена в Маарет ан Нуман - стратегически град, превзет от силите на сирийското правителство след седмици на бомбардировки, предаде Франс прес. Според комюнике, публикувано на страницата на Russia Today в \"Телеграм\", Шабруни и екипът й заснемали оръжейни складове, останали след изтеглянето на бунтовниците от Маарет ан Нуман. По първоначална информация един от снарядите се е взривил. Според шофьора на Уафа тя е жива и е прехвърлена от болницата в Хан Шейхун в правителствената болница в Хама, посочи RT и допълни, че Шабруни е получила сериозни наранявания, предава БТА. Сирийските правителствени сили съобщиха днес, че са превзели Маарет ан Нуман - вторият по големина град в провинция Идлиб, който години наред беше един от центровете на \"революцията\" преди бомбардировките на сирийските войски и руските сили да го превърнат в призрачен град, отбелязва АФП.", "date": "2020.01.29", "title": "Журналистка на руската телевизия RT е\nтежко ранена в Сирия"}
{"url": "https://www.24chasa.bg/novini/article/8127012", "text": "Не мога да кажа дали Нено Димов е единствения виновен или дали изобщо е виновен - това го казват прокуратурата и съда. Това каза пред БНТ министърът на икономиката Емил Караниколов.  Той заяви, че не счита да има вина по казуса \"Перник\". \" \"ВиК Холдингът е бързото решение и първата крачка, но трябва да създадем система за мониторинг, да инвестираме в науката  - има специалисти, но друг е въпросът дали сме ги използвали по-най-добрия начин. Виждаме как хората са управлявали водите - хората по-добре са познавали природата, а ние сме го изгубили това\", уточни икономическият министър.  \"В момента икономиката на държавата позволява да се инвестират пари. Виждал съм и големи дружества, които фалират - така фалират и държавните, въпросът е до мениджмънта. Всички мениджъри вече ще се избират с конкурси, както и ще бъдат с мандат\".  И следващите правителства ще бъдат от криза на криза - това са ангажиментите на управляващите, да реагират адекватно на тях\", обобщи Караниколов.", "date": "2020.01.29", "title": "Караниколов: Арестите няма да докарат вода в Перник"}
{"url": "https://www.24chasa.bg/novini/article/8126752", "text": "Министър-председателят Бойко Борисов проведе среща с Негово Височество принц Фейсал бин Фархан Ал Сауд, министър на външните работи на Кралство Саудитска Арабия. „Ценим взаимоотношенията си с България, за нас страната е много важен партньор в рамките на Европейския съюз“, заяви министърът на външните работи на Кралство Саудитска Арабия. Българският премиер го приветства с добре дошъл и отправи своите благопожелание към краля и към престолонаследника на Кралство Саудитска Арабия. Това съобщиха от правителствената пресслужба.  Премиерът Борисов и Негово Височество принц Фейсал бин Фархан Ал Сауд отделиха специално внимание на доброто енергийно сътрудничество между двете страни. Министър-председателят Борисов изрази задоволство от участието на Обединение „Консорциум Аркад“ по строителните дейности за разширението на газопреносната инфраструктура на „Булгартрансгаз“ ЕАД от българо-турската граница до българо-сръбската граница. „Така имаме голяма възможност и за диверсификация, и за това България отново да се върне на газовата карта като регионален център за газоразпределение на Балканите“, обърна се премиерът Борисов към външния министър. В рамките на срещата двамата обсъдиха задълбочаване на установения политически диалог и на доброто сътрудничество в сферите на икономиката и инвестициите, сигурността, борбата с тероризма, високотехнологичните отрасли, енергетиката, земеделието и туризма. „Саудитска Арабия е много важен партньор за България“, акцентира премиерът Борисов по време на срещата. Той даде висока оценка на ролята и влиянието на Кралството в регионален и глобален план и отбеляза желанието на държавата ни за развитие на взаимноизгодни отношения в области от стратегическа важност за двете страни. „България подкрепя Кралство Саудитска Арабия по приоритетите на неговата програма за председателство на Г-20 през тази година“, изтъкна българският министър-председател Бойко Борисов. Той добави, че двете страни споделят сходни виждания и позиции по множество международни въпроси. „В този контекст сме заинтересовани да развиваме сътрудничество в области от общ интерес поради геополитическа важност и взаимосвързаност на нашите региони“, добави премиерът Бойко Борисов. По време на срещата той посочи, че свидетелство за категоричната воля за издигане равнището на връзките между двете държави, е вече функциониращото посолство на България в Рияд. Неговата работа дава положителни резултати и създава допълнителни условия за значително улесняване на двустранния диалог и търговско-икономическото сътрудничество. „Посещението Ви е символичен знак и към саудитския бизнес за по-нататъшно ползотворно партньорство в редица сектори“, обърна се премиерът Бойко Борисов към външния министър на Кралството. Доказателство за напредъка в отношенията е ръстът на двустранната търговия с 49% през периода януари-октомври 2019 г. Спрямо същия период на 2018-а като достига 93,3 млн. Щатски долари. Очертани бяха и добрите възможности за увеличаване на българския износ за Кралството. В рамките на срещата министър-председателят Борисов отправи и покана към престолонаследника Негово Кралско Височество принц Мохамед Бин Салман Ал Сауд да посети страната ни, за да бъдат обсъдени още по-задълбочено пътищата за допълнително активизиране на двустранното сътрудничество.", "date": "2020.01.29", "title": "Борисов пред саудитския министър: Може да се върнем на газовата карта като център"}
{"url": "https://www.24chasa.bg/novini/article/8127095", "text": "В Таджикистан почина столетницата Фатима Мирзокулова, за която се предполага, че е родена през деветнадесети век и е на 127 г, съобщи в. \"Дейли мейл\". Според паспорта й тя е родена на 13 март 1893 г. на територията на днешен Таджикистан. Не се съобщава за други документи, които да потвърждават възрастта й. Ако датата на раждане от паспорта й е точна, Фатима Мирзокулова е била най-възрастната жена в света. През по-голямата част от живота си Фатима е работела в колхоз и е отглеждала памук. Обичала работата си и продължила да работи и след пенсионирането. Фатима имала 8 деца и повече от 200 внуци, правнуци и праправнуци, предава БТА. През 2018 г. жената разказала пред изданието \"Оупън Ейша\", че първият й съпруг, баща на най-големият й син и две от дъщерите й, е загинал през Втората световна война. През 1951 г. Фатима се омъжила повторно. Тя била на 58 г., а съпругът й - на 72 г. Родили им се пет деца, като най-малкият й син се родил, когато Фатима била на 66 г. Една от дъщерите й разказала пред изданието, че когато била на 30 г., Фатима няколко години учила във вечерно училище. Тя не четяла книги, не се интересувала от политика и нервите й винаги били здрави. По официални данни най-възрастният човек в света е японката Кане Танака, която е на 117 г.", "date": "2020.01.29", "title": "Таджикистанка почина на 127 години"}
{"url": "https://www.24chasa.bg/novini/article/8127131", "text": "Президентът на Франция Еманюел Макрон обвини днес турския си колега Реджеп Тайип Ердоган, че е нарушил обещанието, дадено на международната конференция за Либия в Берлин, след като турски военни кораби и сирийски бойци са пристигнали в Либия, предаде агенция Ройтерс. Искам да изразя моето безпокойство във връзка с поведението на Турция в момента, което е в пълно противоречие с ангажимента, който президентът Ердоган пое на Берлинската конференция, каза Макрон на пресконференция с гръцкия премиер Кириакос Мицотакис. Преди седмица Обединените арабски емирства, Египет и Русия, които подкрепят либийския командир Халифа Хафтар, и Турция, която подкрепя правителството в Триполи, се договориха с представители на западни държави в Берлин да настояват за трайно примирие в северноафриканската страна и спазване на оръжейното ембарго, допълни БТА. Но, оттогава насам сраженията се засилиха, като Либийската национална армия на Халифа Хафтар опитва да отвори нов фронт, насочвайки силите си към град Мисрата в западната част на страната. Снимки в социални медии, които обаче не са проверени от Ройтерс, показват днес турски военни кораби край бреговете на Либия. Макрон потвърди присъствието на турските кораби и обвини Анкара, че нарушава либийския суверенитет и застрашава европейската и западноафриканската сигурност. Видяхме пред последните дни турски военни кораби, придружени от сирийски наемници, да пристигат на либийска земя. Това е категорично и сериозно нарушение на онова, което бе договорено в Берлин. Това е нарушено обещание, каза Макрон. Без да ги назовава, ООН посочи на 25 януари, че няколко държави, които подкрепят противниковите лагери в Либия, са нарушили оръжейното ембарго в периода след Берлинската конференция. ООН посочи, че товарни самолети, пълни с модерни оръжия, бронирани автомобили, съветници и бойци, са пристигнали на летища в източна и западна Либия, което създава риск от подновяване на сраженията. Макрон не спомена за нарушения от други страни, освен от Турция, отбелязва Ройтерс. Париж е бил обвиняван в миналото в оказване на политическа подкрепа на Хафтар чрез предоставяне на военна помощ за борба с ислямистки групировки. Франция отрича да подкрепя Хафтар. Либия е без стабилна централна власт от свалянето на Муамар Кадафи през 2011 г., припомня Ройтерс.", "date": "2020.01.29", "title": "Макрон обвини Ердоган в неспазване на дадената дума за Либия"}
{"url": "https://www.24chasa.bg/novini/article/8127158", "text": "„Ако приемем за чиста монета, сигурно сега са открили някакво страшно престъпление. Нали знаете, че този закон го създадоха те – отмениха точка на Кадиев, която го забраняваше и го гласуваха с точка която го разрешава“, коментира още бизнесменът относно промените в Закона за хазарта, откъдето тръгна сагата с него и с облагането на частната \"Национална лотария\". Божков подчерта, че само в неговите офиси са правени обиски, докато подобни проверки не е имало при бившите му съдружници братя Найденови, които сега са в силно обтегнати отношения с него. Днес от прокуратурата обявиха,  . Самият той определи обвиненията като „несериозни“.", "date": "2020.01.29", "title": "Васил Божков: Не мисля да давам отпор на държавата"}
{"url": "https://www.24chasa.bg/novini/article/8127219", "text": "В Черна гора има 66 души с депозити над един милион евро в черногорски банки, съобщава в. \"Побиеда\", позовавайки се на данни на централната банка. Най-големият депозит на физическо лице в момента е 17,9 милиона евро. Банката не съобщава самоличността му, но отбелязва, че не е черногорски гражданин, предава БТА. Шейсет и трима от милионерите имат от 1 до 5 милиона евро, двама имат депозити от 5 до 10 милиона, а един - над 10 милиона. Статистиката показва, че броят на милионерите в Черна гора намалява. През септември миналата година над един милион са имали 71 физически лица, а най-големият депозит е възлизал на 31,9 милиона евро. Девет месеца по-рано е имало 77 души с над един милион евро в черногорски банки, а най-солидната сметка е била 50,3 милиона и този път парите са били на черногорски гражданин.", "date": "2020.01.29", "title": "Намалява броят на милионерите в Черна гора"}
{"url": "https://www.24chasa.bg/novini/article/8126670", "text": "“Главният прокурор го каза това? Никой не ми се е обадил”. Това заяви за   Васил Божков във връзка с  Васил Божков бе учуден, че срещу него са повдигнати обвинения, той попита за какво са му повдигнати. “Не знам, ако съм обявен за издирване, за какво да ме издирват, като могат да ми се обадят”. На въпрос дали ще се върне в България, Божков отговори, че е на разположение. „Аз съм си на разположение, няма никакви проблеми. Не знам за какво е издирването, мен никой не ме е търсил”, подчерта още Божков. Има си телефони, какво значи “обявен за издирване”, каза още Божков. „Аз съм съществувал в България въпреки политиката. Явно този път твърдо са решили да ме премахнат. Можеха да кажат човешки и да им дам бизнеса и да не се занимавам повече с бизнес. 30 години не са малко“. Това каза пред   бизнесменът Васил Божков. Той каза още, че от медиите разбира, че е издирван: „Никой не ме е търсил, не знам за никакви повдигнати обвинения. Да каже (главният прокурор Иван Гешев – бел. ред.), ако иска публично, ако иска по телефона или с призовка – кога, къде да се явя и аз ще се явя точно на момента там. Има си законов ред, пращат се призовки или по телефона. Ако иска г-н Гешев, публично да каже и аз ще се явя веднага“. Бизнесменът отрече някога да е кадрувал в Комисията по хазарта, като добави, че дори не познавал членовете на комисията.", "date": "2020.01.29", "title": "Васил Божков учуден, че е обвинен: Не знам за какво ме издирват, като могат да ми се обадят"}
{"url": "https://www.24chasa.bg/novini/article/8126693", "text": "Гръцкото правителство иска да използва плаваща преграда, за да попречи на мигрантите да достигат до гръцките острови от намиращия се наблизо турски бряг, съобщава Асошиейтед прес. Министерството на отбраната покани частни фирми да участват в търг за доставката на 2,7-километра плаваща ограда в рамките на три месеца, според информация, публикувана в сайт за държавни поръчки. Не се съобщават подробности за това кога ще бъде инсталирана оградата. Нарастването на броя на мигрантите, пристигащи по море на остров Лесбос и други източни гръцки острови, доведе до сериозно пренаселване на бежанските лагери, предаде БТА. Мрежестата бариера ще се издига на 50 сантиметра над нивото на водата и ще бъде снабдена с мигащи светлини. Министерството на отбраната изчислява стойността на проекта на 500 000 евро, като в сумата са включени четири години поддръжка. Гръцкото десноцентристко правителство, което встъпи в длъжност преди шест месеца, обеща да заеме по-твърда позиция спрямо мигрантската криза и планира да създаде центрове за задържане на мигрантите, на които им е отказано убежище, за да ускори депортацията им обратно в Турция.", "date": "2020.01.29", "title": "Гърция спира мигрантите с плаваща преграда"}
{"url": "https://www.24chasa.bg/novini/article/8126715", "text": "В 17:20 протестиращите потеглиха от Орлов мост и движението бе възстановено.  Протестът започна зад гърба на паметника на Цар Освободител, но към 12:20 организаторите му внезапно решиха да се преместят от към страната на парламента, като блокираха движението по бул. Цар Освободител. Около 1000 човека събраха на пл. Народно събрание на протест срещу политиките на правителството. По пътя към Министерски съвет броят на протестиращите се увеличи и до около 2500 човека. Към 14.15 часа множеството се отправи обратно към парламента. Протестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет. Вчера след среща с финансовия министър Владислав Горанов представителите на хотелиерите, ресторантьорите и Сдружението на заведенията в България отмениха планирания за днес протест, като излязоха с декларация, че се съгласяват Наредба 18, която трябваше да влезе в сила от 31 януари тази година, да бъде отложена за 6 месеца, както и да бъдат обсъдени спорните текстове в нея.", "date": "2020.01.29", "title": "Протестиращите освободиха движението при Орлов мост"}
{"url": "https://www.24chasa.bg/novini/article/8126756", "text": "Трима от четиримата български граждани, които се намират в момента в Ухан, са изявили желание да напуснат Китай. Това заяви днес министърът на външните работи Екатерина Захариева след срещата си с министъра на външните работи на Саудитска Арабия. Четвъртият е преценил, че няма нужда в момента да бъде изведен, и е заявил писмено, че предпочита да остане там, посочи Захариева и допълни, че поддържат връзка с всички българи там, те се чувстват добре и нямат признаци на заболяване, предава БТА. Тя отбеляза, че в събота се очаква да бъде извършено извеждането на европейските граждани от територията на Ухан. Вероятно самолети ще бъдат изпратени от Франция, Германия и Великобритания, които имат най-много свои граждани в изолирания китайски град. Най-вероятно ще има възможност всички европейски граждани да бъдат качени в самолетите, поясни министърът. В постоянен контакт сме с посолствата и с външните министерства в Берлин, Париж и Лондон, както и с техните мисии в Пекин, каза още Захариева.", "date": "2020.01.29", "title": "Захариева: Трима от българите в Ухан искат да напуснат Китай, четвъртият - не"}
{"url": "https://www.24chasa.bg/novini/article/8126772", "text": "В очакване на гласуването в Европейския парламент на сделката за Брекзит, евродепутати се сбогуват с техните британски колеги с тъга и сълзи, отбелязва Франс прес. \"Това е един тъжен ден за нашия парламент\", заяви председателят на Европейския парламент Давид Сасоли по време на кратка церемония по сбогуване с британските евродепутати, организирана от неговата парламентарна група \"Социалисти и демократи\". \"В такъв ден като този, трябва да останем още по-единни\", допълни той. Лидерката на групата на \"Социалистите и демократите\" в ЕП, испанката Ираче Гарсия пък дори не сдържаше сълзите си при сбогуването с британските си колеги, предава БТА. Денят започна обаче с победоносни изказвания. На пресконференция в сградата на ЕП британецът Найджъл Фарадж, лидер на Партията на Брекзит и отявлен противник на ЕС от десетилетия, изрази задоволство, че е \"изиграл злодея в сагата с Брекзита\". Той сравни излизането на Обединеното кралство от ЕС със скъсването на Хенри Осми с римския папа през 1534 г. Гласуването в ЕП ще е в 19 ч. по Гринуич.", "date": "2020.01.29", "title": "Тъга и сълзи в ЕП преди гласуването на сделката за Брекзит"}
{"url": "https://www.24chasa.bg/novini/article/8126759", "text": "Върховният касационен съд е потвърдил решение на Апелативен съд - София, с което на Н.Т., бивш Директор на Областна дирекция „Земеделие“ - гр. Видин, е бил признат за виновен за извършено от него престъпление по чл. 283а, пр. 2, т. 1, вр. чл. 282, ал. 1, вр. чл. 26, ал. 1 от НК, съобщиха от прокуратурата. Той е бил обвинен от Окръжна прокуратура – Видин за престъпление по служба, във връзка с извършени от него, в качеството му на длъжностно лице, продажби на земеделски земи - държавна собственост, представляващи бивши стопански дворове в множество села в област Видин. С действията си Т. превишил властта и правата си с цел да набави имотна облага за конкретно лице. Разликата между действителната цена на имотите и цените, по които продал земите възлиза на 2 126 548 лева. Н.Т. е осъден на три години „лишаване от свобода“, с четиригодишен изпитателен срок, глоба в размер на 5000 лева и лишаване от право да заема длъжност в държавна или общинска администрация през следващите четири години. Решението на Върховния касационен съд е окончателно и не подлежи на обжалване.", "date": "2020.01.29", "title": "Условна присъда за бивш земеделски шеф, ощетил държавата с над 2 млн. лева"}
{"url": "https://www.24chasa.bg/novini/article/8126793", "text": "\"Днес Европарламентът гласува сделката за излизане на Великобритания от ЕС. С това се слага край на дълъг процес на пазарлъци и вътрешнополитически кавги и се поставя началото на нов, вероятно още по-дълъг период, с още от същото\". Това написа в официалния си фейсбук профил евродепутатът Сергей Станишев \"Докато консерваторите на Острова секат възпоменателни монети и готвят празненства, истинските потърпевши от тази политическа рулетка остават милиони британски и европейски граждани. Очакват ни безброй неясноти, риск от загуба на работни места, нови административни (а защо не и физически) прегради за преминаване на Ламанша, по-висока цена за обучение, по-лоши условия за търговия, влошено сътрудничество в областта на сигурността и много други\". \"Но историята не свършва тук. В ЕП Групата на социалистите каза „довиждане“, вместо „сбогом“ на колегите от лейбъристката партия. За съжаление, както отбеляза днес Франс Тимерманс, има събития в историята, които започват по много прозаичен начин – като вътрешнопартийни борби, но завършват с последици, засягащи цели поколения. Убеден съм, че каквито и споразумения да договорим, печеливши от Брекзит няма да има – ЕС и Великобритания ще понесат щети\", пише още той. \"Уверих Групата на социалистите, че лейбъристите остават неразделна част от семейството на ПЕС. Битката за по-справедливо, по-устойчиво и по-демократично бъдеще продължава от двете страни на Ламанша. Само Лейбъристката партия може да даде надежда и да поведе това ново поколение, което отказа да последва сляпо фалшивите аргументи на популистите и заля улиците на Лондон. Именно младите хора, които се чувстват не само британци, но и европейци, са повод за оптимизъм. Те виждат ЕС като възможност, а не като заплаха. Като партньор, а не конкурент. Поколение, която вдъхнови #Европа с вярата си в европейския проект и ценности\". \"Популистката илюзия за възраждане на някакво световно „величие“, „суверенитет“ и „независимост“ ще се разбие първо в задушаващата прегръдка на Америка на Тръмп, а след това в динамичния глобален свят на глобални проблеми, в който нито една държава не е достатъчно голяма, за да се справи сама\", обяснява Станишев. \"Вярвам, че някой ден на Острова отново ще се убедят, че заедно можем повече. Дотогава европейските социалисти ще работят за запазване на сътрудничеството ни във всички възможни области, особено по отношение на правата на гражданите. Лейбъристите решиха да не скачат в територията на националния егоизъм и понесоха тежък удар на последните парламентарни избори. Но модерното ляво гради мостове там, където други днес доволно изкопаха окопи. А ние ще работим цената да не е прекалено тежка. И за двете страни\".", "date": "2020.01.29", "title": "Станишев за Брекзит: И ЕС, и Великобритания ще понесат щети"}
{"url": "https://www.24chasa.bg/novini/article/8127216", "text": "Британската медийна корпорация Би Би Си обяви, че съкращава 450 работни места в рамките на план за модернизиране, който ще позволи на компанията да се адаптира към новите нужди на своята аудитория и да привлече нови потребители, както и да спести средства, предадоха световните агенции. Повечето от съкращенията ще бъдат в новинарското подразделение на корпорацията Би Би Си нюз. Би Би Си ще съкрати също позиции, които се дублират в различните й медии и ще инвестира повече в цифровите информационни технологии. Ще има нова версия и на приложението Би Би Си нюз. Промените предвиждат все повече журналисти да бъдат базирани извън Лондон. Според Фран Ънсуърт промените, по-специално тези, които ще бъдат извършени в Би Би Си нюз, ще позволят икономисването на значителни суми. Ънсуърт обаче увери, че те ще бъдат направени така, че медийната организация да продължи да бъде най-надеждната в света, посочва Франс прес. Съгласно плана на Би Би Си ще има реорганизация на нюзрума, което ще доведе до спестяване на 80 милиона паунда (около 95 милиона евро) до 2022 г., отбелязват ДПА и Франс прес. Реорганизацията на нюзрума ще бъде такава, че той ще заработи по модел, в който фокусът ще е насочен по-скоро към новините, отколкото върху програмите или дискусионните платформи, допълва ДПА. Ройтерс посочва, че при тази реорганизация персоналът ще бъде зачислен да отговаря за отделни новини, а няма да е зачислен към индивидуални програми,съобщава БТА. В Би Би Си нюз сега работят около 6000 души, включително 1700 извън Обединеното кралство. Засега не се съобщава колко от тях са журналисти, допълва Ройтерс. Корпорацията Би Би Си разчита основно на приходите от годишна потребителска такса, която е 154,50 паунда (178 евро). От юни тази такса се премахва за хората над 75 години и корпорацията търси начини да компенсира това. Британският премиер Борис Джонсън, разгневен от начина, по който корпорацията отразяваше изявите му по време на предизборната кампания за изборите на 12 декември, се обяви за намаляване на годишната потребителска на Би Би Си, както и на глобите, налагани на онези, които не я плащат. Това постави под въпрос финансирането за медийната корпорация, в която работят общо над 22 000 души, отбелязва Франс прес. На 20 януари генералният директор на Би Би Си Тони Хол съобщи, че подава оставка, като изтъкна, че го прави в интерес на организацията, припомня Франс прес. Според британски медии това предсрочно напускане на Хол е ядосало \"Даунинг стрийт\". То позволява неговият наследник да бъде определен от настоящия президент на организацията Дейвид Клементи, а не от приемника на Клементи, който трябва да бъде назначен от управляващите.", "date": "2020.01.29", "title": "Би Би Си съкращава 450 позиции като част\nот плана си за модернизиране"}
{"url": "https://www.24chasa.bg/novini/article/8127391", "text": "Премиерът на германската провинция Бавария Маркус Зьодер защити санкциите на ЕС срещу Русия днес при първата си среща с руския президент Владимир Путин, предаде ДПА. \"Санкциите ще останат, докато не се променят условията за тях\", заяви след срещата в Кремъл Зьодер, който оглавява правителството в промишлената провинция в Южна Германия от началото на 2018 г. Стъпките за прекратяване на конфликта в Източна Украйна, от които зависят санкциите, са недостатъчни според Зьодер, предава БТА. Баварският премиер определи продължилия около час и половина разговор с руския президент като много приятелски, от взаимен интерес и за двете страни. Путин покани Зьодер в Кремъл с оглед на това, че през последната година Русия и Германия се стремят към по-тесни икономически връзки, отбелязва ДПА. Баварският политик е начело на консервативния Християнсоциален съюз, сестринската партия на Християндемократическия съюз на канцлера Ангела Меркел. Зьодер заяви, че нееднократно е повдигнал въпроса за убийството миналата година на грузински гражданин в Берлин, престъпление, в което германските власти подозират, че може да е замесена руската държава. Германия изгони двама руски дипломати, заявявайки, че Русия не сътрудничи достатъчно на разследването. В отговор Москва също изгони двама германски дипломати. След като Зьодер повдигнал въпроса, Путин само кимнал с глава. Русия трябва да покаже уважение към суверенитета на Германия, подчерта Зьодер. За грузинеца се предполага, че е воювал на страната на чеченските бунтовници срещу руската държава. Германската федерална прокуратура подозира, че власти в Русия, и по-специално в южната руска република Чечения, е наредила убийството.", "date": "2020.01.29", "title": "Баварският премиер защити санкциите срещу Русия на първата си среща с Путин"}
{"url": "https://www.24chasa.bg/novini/article/8127254", "text": "Валутният курс да може да се променя само след ратификация от парламента, за да не се взема такова решение от двама души - финансовия министър и управителя на БНБ. Това заръча премиерът Бойко Борисов в началото на заседанието на кабинета в сряда. Министър-председателят нареди на министъра на финансите Владислав Горанов да се срещне с шефа на БНБ Димитър Радев, председателя на бюджетната комисия Менда Стоянова и представители на партиите в парламента, за да договорят текст в Закона за БНБ. Той трябва да гарантира, че сегашната законова защита на фиксирания курс няма да отпадне. Поводът за изказването на премиера бяха внесените в петък промени в закона от Менда Стоянова. “Опозицията се опитва да насажда страхове. Тези хора търсят единствено да си играят със страховете на хората”, добави Борисов, тъй като чул “чудовищни неща” по темата. Той обясни, че искаме да влезем в механизма ЕРМ 2, тъй като това гарантирало, че дори и да стане грешка и БСП да дойде на власт, няма да падат други банки. Освен това, “ако си в еврозоната, не може да си от държавите на втора скорост”. В общото европейско семейство има общ портфейл, общи финанси и се знае кой колко харчи, защо и какво е гарантирано с това харчене, поясни Борисов. И добави: “Всички искат да знаят в общия банков съюз какво е положението на българските банки. Това е целта”. Финансовият министър Горанов веднага изпълни разпореждането на премиера и проведе среща в парламента. След нея стана ясно, че всички политически сили са дали подкрепа за еврозоната. И се обединили около мнението, че до въвеждането на еврото в България ще бъде запазен сегашният курс на лева.", "date": "2020.01.29", "title": "Борисов: Курсът на лева да се сменя само след ратификация на парламента (Обзор)"}
{"url": "https://www.24chasa.bg/novini/article/8127256", "text": "Европейският парламент одобри тази вечер с 621 гласа \"за\", 49 \"против\" и 13 въздържали се споразумението за оттеглянето на Великобритания от ЕС. В пленарната зала председателят на ЕП Давид Сасоли подписа документа, с който парламентарната процедура се изчерпва, предава БТА. Сасоли съобщи, че утре предстои Европейският съвет да одобри споразумението, за да може то да влезе в сила в полунощ на 1 февруари централноевропейско време. Той благодари на британските евродепутати за приноса към институцията. След гласуването повечето евродепутати станаха на крака, хванаха се за ръце и изпяха шотландската песен Auld Lang Syne, известна на френски със заглавието \"Това е само довиждане\", а на български изпята от група \"Тоника\" (\"За старата любов\"). Камерите показаха отблизо много разплакани лица. На 31 януари предстои знамената на Великобритания в ЕП да бъдат свалени, а едно от тях ще бъде предадено на Музея на европейската история. С напускането на британските представители броят на евродепутатите става 705.", "date": "2020.01.29", "title": "ЕП одобрява Обединеното кралство да напусне ЕС на 1 февруари (Обновена)"}
{"url": "https://www.24chasa.bg/novini/article/8127196", "text": "От 3000 до 6 хил. лв. глоба за едноличен търговец или юридическо лице, което продава храни с изтекъл срок на годност. За физически лица санкцията е между 1000 и 1500 лв., а при повторно нарушение - 3 хил. лв. Това предвижда проект на нов Закон за управление на агрохранителната верига, който беше приет от Министерския съвет в сряда. Целта му е да се гарантира защита на здравето и интересите на потребителите. Наказания ще има и за всички търговци, които пуснат на пазара месо от животни, които не са изследвани предварително - в размер от 3 до 5 хил. лв., а при повторно нарушение - до 8 хил. лв. До 100 хил. лв. пък ще плащат фирми, извършващи дейност в нерегистриран обект за производство, преработка и търговия с храни. Ако собственикът откаже достъп на проверяващи лица да обекта, ще получи глоба между 2 и 5 хил. лв., а при последващо нарушение - до 10 хил. лв. При усложнена епизоотична обстановка министърът на земеделието одобрява списък с кланиците, в които трябва да се извърши санитарно клане. При неспазване на това разпореждане се налага глоба от 5 до 8 хил. лв. Неотложно клане на животни трябва да се извършва само под контрола на официален ветеринар или инспектор. В противен случай за юридически лица или еднолични търговци ще има имуществена санкция от 10 до 15 хил. лв. Създаването на нов закон е необходимо, тъй като в момента отделните елементи на агрохранителната верига са регламентирани в няколко отделни закона. Така се регламентират органите, които провеждат политика в областта - министрите на земеделието, здравеопазването, икономиката и околната среда. Официален контрол могат да осъществяват министерствата на здравеопазването и икономиката, както и КЗП, БАБХ, регионалните инспекции по околната среда и др. Определени са и органите, които могат да правят оценка на риска върху елементите на агрохранителната верига. Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига. Планове за управление при кризи се одобряват от министрите, когато се отнасят за храните и фуражите.", "date": "2020.01.29", "title": "6000 лв. глоба за храни с изтекъл срок на годност"}
{"url": "https://www.24chasa.bg/novini/article/8127473", "text": "Компанията на Уорън Бъфет Berkshire Hathaway продава вестникарския си бизнес на издателя Lee Enterprises за 140 млн. долара, съобщава The Wall Street Journal. Сделката е показателна, че милиардерът възприема този си бизнес като неустойчив, съобщава  . Бъфет от години казва, че вестникарският бизнес на Berkshire Hathaway се свива по-бързо от очакваното. В средата на 2018 г. Berkshire нае Lee да управлявало всичките му вестници с изключение на Buffalo News. Продажбата, обявена в сряда, включва Buffalo News заедно с десетките вестници, които Lee вече управлява за Berkshire, заявиха от компанията купувач. Berkshire е известна с това, че почти никога не продава бизнесите си. В ръководството за акционерите на сайта на Berkshire пише: „Независимо от цената, ние изобщо нямаме интерес да продаваме добър бизнес, който Berkshire притежава“. Като част от сделката Berkshire ще отпусне заем на Lee в размер на 576 млн. долара с лихва от 9% на годишна база. Купувачът ще използва парите, за да плати за придобиването, да рефинансира съществуващ дълг в размер на 400 млн. долара, превръщайки Berkshire в единствения си кредитор. След сделката Lee Enterprises ще управлява 81 ежедневника спрямо досегашните над 50. От Lee очакват сделката незабавно да увеличи печалбите. Вестниците на Berkshire вече са свили значително броят на служителите си. Във вестникарското подразделение на холдинга, заедно с Buffalo News, в края на 2018 г. за били заети 3685 души спрямо 4337 година по-рано. Решението на Бъфет да излезе от вестникарския бизнес подчертава разширяващото се разделение в медиите в САЩ между малкото големи национални играчи, включително The Wall Street Journal, New York Times и Washington Post, и по-малките вестници. Сделката между Berkshire и Lee се очаква да бъде финализирана в средата на март. От Lee обявиха още, че са сключили 10-годишно споразумение за наем на офиси за медийната група при първоначална цена от 8 млн. долара годишно.", "date": "2020.01.29", "title": "Уорън Бъфет продава вестникарския си бизнес"}
{"url": "https://www.24chasa.bg/novini/article/8127493", "text": "Пожар гори на шестия етаж на многоетажна жилищна сграда в Уестсайд, Лос Анджелис в сряда сутринта. Пожарникари са пристигнали на мястото, забелязани са хора, които скачат от прозорците, пише bg-voice.  Огънят е избухнал малко след 8:30 часа.  Броят на пострадалите засега не е уточнен. Пожар гори на шестия етаж на многоетажна жилищна сграда в Уестсайд, Лос Анджелис в сряда сутринта. Пожарникари са пристигнали на мястото, забелязани са хора, които скачат от прозорците. Огънят е избухнал малко след 8:30 ч. в блок 11700 на булевард West Wilshire в квартал Sawtelle, съобщава пожарната служба в Лос Анджелис. Броят на пострадалите засега не е уточнен. Един мъж беше забелязан да пълзи по фасадата на 25-етажната сграда, след като изпълзя през прозореца, от който излизат пламъци. По-късно той бе спасен от пожарникар, който се приближи до него от върха стълба, закрепена върху камион. Около 335 пожарникари се борят с пламъците, подкрепени от четири спасителни вертолета на противопожарната служба в града. Хеликоптерите успяха да евакуират хора, изпълзели до покрива на сградата. Причината за пожара засега не е известна. Oчаквайте подробности.", "date": "2020.01.29", "title": "Сграда гори в Лос Анджелис, хора скачат от прозорците (Видео)"}
{"url": "https://www.24chasa.bg/novini/article/8127507", "text": "Финландия съобщи за първи регистриран в страната случай на зараза с новия коронавирус, предадоха световните агенции. Става дума за китайски пътник, пристигнал от Ухан. Той е поставен в изолация в болница в Лапландия, в северната част на страната. Още 15 души, за които се предполага, че са били в контакт с него, са под наблюдение, предаде Ройтерс. Директорът на Програмата за извънредни здравни ситуации към Световната здравна организация Майкъл Райън призова целия свят да действа за справяне с новия коронавирус, предаде Франс прес. За утре се свиква ново заседание на Комитета за действие при извънредни ситуации към СЗО, допълва Франс прес. На заседанието ще се определи дали епидемията от коронавируса, появил се в Китай, представлява \"извънредно положение за общественото здраве от международен мащаб\", предадоха световните агенции, предава БТА. Фондът за децата към ООН (УНИЦЕФ) обяви днес, че е изпратил 6 тона помощи за Ухан, включително маски и защитни екипи за медицинския персонал, борещ се с епидемията от пневмония, предизвикана от новия коронавирус, предаде Франс прес. Предвидени са още пратки в идните дни и седмици. Все повече авиокомпании обявяват, че анулират полети до Китай заради коронавируса. Сред тях е германската \"Луфтханза\", предаде Ройтерс. Тя преустановява своите полети, както и полетите на авиокомании \"Суис\" и \"Остриън еърлайнс\" до и от Китай до 9 февруари. Компанията ще продължи да лети до Хонконг, но ще спре да приема по оперативни причини резервации за полети до континентален Китай до края на февруари. 206 японци бяха евакуирани днес от Ухан и пристигнаха в Токио, където 12 от тях ще бъдат приети в болница, без при тях засега да е потвърден случай на зараза, предаде Франс прес. Великобритания очаква около 200 британци да се качат на чартърен полет от Ухан утре, предаде Ройтерс. Американската верига заведения за бързо хранене \"Макдоналдс\" обяви днес, че е затворила няколкостотин свои ресторанта в китайската провинция Хубей, предаде Франс прес.", "date": "2020.01.29", "title": "Китайски пътник донесе коронавируса във Финландия"}
{"url": "https://www.24chasa.bg/novini/article/8127314", "text": "Политици от БСП, агитки на ПП “Възраждане”, Мая Манолова със сподвижниците си от “Изправи се.БГ” и футболни ултраси се опитаха да си присвоят в сряда браншов протест срещу изискванията на наредбата за касовите апарати на финансовото министерство. Протестът се превърна в шествие от Народното събрание до Министерския съвет и обратно и завърши с тричасова блокада на Орлов мост. Заявката за протест пред парламента между 12 и 17 часа е била подадена в общината от Асоциацията на заведенията. Тя настоява за промяната наредбата и за намаляване на ДДС върху храните в заведенията на 5%. Късно вечерта във вторник при финансовия министър Владислав Горанов се състоя среща с основните браншови организации в туризма и бе решено влизането в сила на наредбата да се отложи с 6 месеца. Същата вечер председателят на Асоциацията на заведенията Ричард Алибегов каза пред “24 часа”, че организацията отменя свикания протест, но той не можел да гарантира, че всички структури от страната ще разберат навреме. В сряда в 11,30 ч пред парламента започнаха да се събират хора от туристическия бранш, които бяха издигнали плакати с надписи “Наредба 18 - убиец на малкия бизнес”, “Велинград е за 5% ДДС върху храните” и други подобни. Множеството беше към 500-600 човека. Малко след 12 часа няколко души с мегафони призоваха всички да минат напред и хората се озоваха пред кордон от полицаи и жандармеристи, викайки “Оставка” и “Мафия”. Появиха се знамена на ПП “Възраждане”, а след малко дойдоха бившият омбудсман и неуспял кандитат за кмет на София Мая Манолова и депутатите от БСП Александър Симов и Явор Божанков. В множеството се мерна и Теодор Николов - човекът, който м.г. заплаши със смърт във фейсбук премиера Бойко Борисов и бе арестуван от полицията. В същото време Алибегов заяви, че няма нищо общо с този протест. Основният спикер бе Росен Миленов - участник в протести от името на най-различни организации. Той говореше по широк кръг от теми - от наредбата за касовите апарати през демографския срив, състоянието на икономиката, бедността, засягайки и екологията. Непрекъснато призоваваше хората да викат “Оставка” и “Мафия”, като ги предупреждаваше да не допускат провокации. Около 12,30 ч протестиращите потеглиха към Министерския съвет. Там ги чакаше същият плътен кордон от полиция и жандармерия. След около един час скандирания и трошене на касови апарати, които носеха със себе си, потеглиха обратно към парламента, но организаторите призоваха всички да отидат да блокират Орлов мост. Тъй като по пътя множеството намаля до около 200-300 души, протестиращите се разделиха на две групи - едната отиде да блокира кръстовището пред Ректората, а другата - Орлов мост.", "date": "2020.01.29", "title": "БСП, “Възраждане” и Мая Манолова  опитаха да си присвоят протест на ресторантьори за касовите апарати (обзор)"}
{"url": "https://www.24chasa.bg/novini/article/8125438", "text": "Домакинства и малкия бизнес с най-голямо потребление първи да излязат на свободния пазар на ток и това да бъде първата стъпка към свободния пазар на клиентите ниско напрежение. Това е предложение на ЕВН, заявиха Калина Трифонова, зам.-председател на УС на компанията и Гочо Чемширов, член на УС на \"Електроразпределение Юг\". Прагът, над който клиентите ниско напрежение да нямат право да са на регулирания пазар да е 100 мегаватчаса потребление на година. Това би освободило от регулирана цена към 12-13% от потреблението на ток  на ниско напрежение, тоест от малкия бизнес и домакинствата. За ЕВН това са 3200 обекта, или 2239 клиента. Паралелно с излизането на свободния пазар на големите потребители да върви и либерализацията на част от потреблението на ток на всички домакинства и на малкия бизнес. Моделите, които досега се обсъждаха е процент от потреблението - 10, 20 или 30% на година, да се купува от електроснабдителните дружества от пазара, а не на регулирани цени.  Някои държави са избрали освобождаване на пазара по 10% за 10 г., други за 5 години по 20%, трети - за три години в стъпки 30-30-40%. Тези проценти са осъждат и за българския модел. За втората паралелна стъпка обаче няма време. За да се случи какъвто и да е модел на либерализация на пазара за клиентите ниско напрежение, то до края на февруари трябва да са готови законовите промени. На този етап обаче те са на ниво разговори и предложения.  От ЕВН казват, че през февруари по закон, те, заедно с ЧЕЗ и \"Енерго-Про\", са задължени да оповестят прогноза за цени от 1 юли.  А за да се случи поетапната либерализация би трябвало първата стъпка да са промените в Закона за енергетиката, а втората - пътна карта за отваряне на пазара, която да бъде приета в началото или най-късно в средата на март. Причината е, че НЕК, централите, които имат квоти да осигуряват ток за регулирания пазар, и електроразпределителните дружества трябва да имат яснота колко клиенти ще бъдат с регулирани цени на тока, за да могат да направят предложенията си за цени от 1 юли и да ги подадат в КЕВР. Трифонова казва, че поетапното освобождаване на пазара за битовите потребители  е сериозен процес, последната либерализация е била през 2013 г., когато на свободния пазар излязоха фирмите, които са на средно напрежение. Но това е бизнес, който има опит, за разлика от домакинствата. За на няма стресови ситуации с клиентите - най-вече домакинства, трябва сериозна разяснителна кампания, каквато беше по време на преминаването от аналогова към цифрова телевизия.     ", "date": "2020.01.29", "title": "Първи на свободния пазар на ток да излязат домакинствата и малкия бизнес с най-голямо потребление"}
{"url": "https://www.24chasa.bg/novini/article/8125791", "text": "Президентите на Израел и Германия изразиха днес загрижеността си от завръщането в Европа на \"старите демони\" на антисемитизма, 75 години след освобождаването на концлагера Аушвиц, предаде Франс прес. \"Грозният и краен антисемитизъм витае над цяла Европа, от крайно дясно до крайно ляво\", каза Реувен Ривлин в изказване пред германските депутати в Бундестага, по повод деня на възпоменание на жертвите на нацизма. \"Днес демоните от миналото са в Европа \", добави израелският държавен глава. Макар да каза, че понастоящем не вижда риск от повторение на изтребването на евреи, извършено от нацистите, Ривлин призова към борба със \"зачатъка на нов антисемитизъм\", който се подхранва с говорене за \"чистота на расата\" и за \"национализъм\". Германският президент Франк-Валтер Щайнмайер също застъпи тази теза пред Бундестага като изрази тревога от завръщането на \"злите духове\" на антисемитизма и расизма в неговата страна. \"Бих искал да мога да кажа убедено, особено пред нашия гост от Израел (президента Ривлин), че \"ние, германците\", сме си научили урока. Но как да кажа това, докато омразата и брожението се разпространяват, а отровата на национализма отново прониква в дебатите, дори и тук\", каза Щайнмайер в присъствието на депутати от германската крайна десница.", "date": "2020.01.29", "title": "Ривлин и Щайнмайер: Антисемитизмът витае над цяла Европа"}
{"url": "https://www.24chasa.bg/novini/article/8125824", "text": "Малко германско селце се готви да стане новият географски център на Евросъюза, предаде ДПА. Малкото баварско селце Гадхайм ще придобие новия си статут, след като в полунощ в петък, 31 януари, излизането на Великобритания от съюза стане факт. За около 80-те жители на селцето, намиращо се в баварския регион Долна Франкония, вълнението от това, че ще се превърне в новия географски център на ЕС, обаче леко се е изпарило. Причината за това е дълго продължилия процес на раздялата между Брюксел и Лондон. Въпреки всичко в полунощ в петък то най-накрая ще се сдобие с новия си специален статут, пише БТА. Точните координати на селцето според Националния географски институт на Франция, който изчислява географския център на ЕС, са 9 градуса, 54 минути, 7 секунди източна дължина и 49 градуса, 50 минути, 35 секунди северна ширина. Гадхайм отдавна се готви за новия си статут след Брекзит; преди няколко месеца в селцето издигнали знамето на съюза. През 2017 г. жителите му качили сатирично видео в Ютюб, в което рекламират селото си като бъдещ център на евроактивност. В клипчето те дори призовават Шотландия да не организира втори референдум за независимост, за да не остава в ЕС, тъй като това щяло да лиши Гадхайм от специалния му статут. Във видеото жителите на Гадхайм също така се шегуват, че в отдалеченото селце има достатъчно място, за да приеме много от международните инвестиционни банки, които щели да \"напуснат Лондон и да прехвърлят централите си в новия център на ЕС\".", "date": "2020.01.29", "title": "Малко баварско селце се готви да стане новият географски център на ЕС (Видео)"}
{"url": "https://www.24chasa.bg/novini/article/8125844", "text": "Турският президент Реджеп Тайип Ердоган заяви днес, че САЩ трябва или да предадат на Турция придобитите от нея изтребители пето поколение Ф-35, или да й върнат парите за тях, предаде ТАСС. Ердоган каза пред журналисти на борда на самолета на връщане от тридневна обиколка в Африка, че САЩ са приели Турция за партньор при създаването на изтребителите и са купили от нея множество компоненти за самолетите. \"Те ни предадоха пет броя /изтребители/. По-късно възникнаха проблеми, беше взето решение да не ни ги изпращат /в Турция/. Или да ни върнат парите за тази работа, или да ни дадат самолетите\", каза Ердоган, цитиран от телевизия НТВ. При това президентът подчерта, че Турция е способна да си намери заместители на американските изтребители от някоя друга страна или пък да организира производство на свои собствени самолети. Той припомни, че Анкара разработва нов изтребител от пето поколение TF-X /Turkish Fighter - X/, който бе представен през септември миналата година, предава БТА. Турският лидер отново потвърди, че Турция няма намерение да се отказва от руските зенитно-ракетни системи С-400, като нарече договора за покупката им \"свършена работа\". През септември 2017 г. Русия съобщи за сключен с Турция договор за доставка на С-400 на стойност 2,5 милиарда долара. Първите доставки започнаха през юли 2019 г. САЩ и НАТО се обявиха против покупката на руски системи от страна на Турция и Белият дом съобщи, че решението на Турция за С-400 прави невъзможно по-нататъшното й участие в програмата за създаването на американски изтребители Ф-35.", "date": "2020.01.29", "title": "Ердоган: САЩ да ни дадат изтребителите Ф-35 или да върнат парите за тях"}
{"url": "https://www.24chasa.bg/novini/article/8125890", "text": "Китайският президент Си Цзинпин заяви днес, че предотвратяването и възпирането на разпространението на новия коронавирус си остава комплексна и неотменима задача, предаде Ройтерс. 132 души са починали от новия вирус, а близо 6000 са се заразили, по последни данни на китайските власти. Същевременно стотици хиляди хора в Южна Корея, Малайзия и Франция се подписаха под онлайн петиции за забрана на китайски пътници да влизат в техните страни, предаде ДПА. В Южна Корея под петицията са се подписали 578 000 души. Тя беше качена в сайта на президентството миналата седмица и в нея се призовава за временна забрана на достъпа на китайци до страната, за да се попречи на разпространението на коронавируса. Южна Корея планира да евакуира 700 свои граждани от китайския град Ухан. В Малайзия под сходна петиция са се подписали 400 000 души. В документа китайците са набедени, че водят нехигиеничен начин на живот, който е предизвикал разпространението на болестта. Малайзия регистрира 7 случаи на зараза с коронавируса, пише БТА. Не се съобщава колко души са се подписали под сходна петиция във Франция, но жители от азиатско потекло се оплакват от дискриминация, откакто избухна епидемията. Франция миналата седмица стана първата европейска страна, в която бяха регистрирани случаи на зараза с новия коронавирус. Днес стана ясно, че британците, които са евакуирани от Ухан, ще останат 14 дни в изолация като предпазна мярка, предадоха световните агенции, като се позоваха на британското правителство. В САЩ пък самолет, евакуирал 201 американски граждани от Ухан, получи разрешение да продължи към крайната си дестинация - Южна Калифория, след като преди това пътниците бяха подложени на медицински тестове в Анкоридж в Аляска, където машината спря за презареждане, предаде Асошиейтед прес. Самолетът сега ще кацне във военновъздушната база Марч в Ривърсайд в Калифорния вместо на международното летище в Онтарио, както беше по разписание. До момента на кацането пътниците ще бъдат подлагани на още изследвания. Италия подготвя полет за евакуиране на своите граждани от Ухан, предаде Ройтерс, като се позова на италианското външно министерство. Представител на ведомството каза, че има около 50 италианци в Ухан, които са изолирани там в опит да се предотврати разпространението на вируса. Германия в скоро време ще започне евакуацията на своите граждани от Ухан, допълва Ройтерс. Очаква се те да бъдат превозени от Ухан до Франкфурт, след като властите на провинция Хесен дадат съгласие за това, заяви германският министър на здравеопазването Йенс Шпан. Планира се завърналите се да бъдат поставени под карантина. Днес Обединените арабски емирства потвърдиха първи случаи на зараза с новия вирус, предаде АП. Лекарите полагат грижи за четири души от едно и също китайско семейство, които са пристигнали от Ухан. Кувейт днес призова гражданите си да не пътува до китайския град Шанхай заради коронавируса, предаде Ройтерс. В Австралия китайският национален отбор по футбол доброволно се съгласи да бъде поставен под карантина в хотел в град Бризбейн, тъй като е транзитирал през Ухан, предаде Франс прес. Отборът е в Австралия за квалификационна елиминация за Олимпийските игри. Компанията ИКЕА обяви, че затваря половината от 30-те си магазина в Китай, за да избегне разпространението на вируса, предаде Ройтерс. В Русия президентът Владимир Путин обсъди на специално съвещания ситуацията с новия коронавирус и мерките за предотвратяване на неговото проникване в страната, предаде ТАСС. На срещата вицепремиерът Татяна Голикова каза, че засега случаи на зараза в Русия няма, но риск от проникване има. Под наблюдение са били 139 души, но у нито един от тях не е бил открит новият коронавирус. Путин пък поръча да се сведат до минимум човешките загуби от разпространението на пневмонията, предизвиквана от новия коронавирус.", "date": "2020.01.29", "title": "3 държави с онлайн петиции за забрана на китайски пътници"}
{"url": "https://www.24chasa.bg/novini/article/8125958", "text": "Така нареченият мирен план за Близкия изток на американския президент Доналд Тръмп пренебрегва правата на палестинците и опитва да легитимира израелската окупация, заяви днес турският президент Реджеп Тайип Ердоган, цитиран от Анадолската агенция. Отговаряйки на въпроси на журналисти на връщане от африканската му обиколка, Ердоган каза, че планът не служи на мира в региона и на разрешаването на конфликта. Планът игнорира правата на палестинците и опитва да легитимира израелската окупация, подчерта турският президент. Ерусалим е свещен за мюсюлманите, а т. нар. мирен план на Тръмп, предлагащ Ерусалим да бъде оставен на Израел, никога няма да бъде приет, допълни Ердоган, цитиран от БТА. Говорителят на управляващата Партия на справедливостта и развитието Йомер Челик пък заяви, че предложението на президента Тръмп за разрешаване на палестинско-израелския проблем се явява план за поробване на палестинците, предаде ТАСС. Този план няма нищо общо с мирно решение. Той изключва от сметките законните искания на палестинците. Това е изключително план за поробване, заяви Челик, цитиран от \"Хабер тюрк\". Говорителят на управляващата партия в Турция отбеляза, че т. нар. \"споразумение на века\" опитва да легитимира израелското присъствие в окупирани палестински земи, а да се говори за сигурност в контекста на този план, е безсмислено. Планът е произраелски и съдържа само окупационни механизми. В това предложение няма нищо ново, посочи още Йомер Челик.", "date": "2020.01.29", "title": "Турция: Планът на Тръмп пренебрегва\nправата на палестинците"}
{"url": "https://www.24chasa.bg/novini/article/8125962", "text": "Докато ЕС се готви да се сбогува с Великобритания, едно селце в Германия се готви да се сбогува с кмета си шотландец, предаде ДПА. Иън Макнаб е заемал неплатената длъжност на кмет на село Брунсмарк в провинция Шлезвиг-Холщайн в продължение на 12 години, но това приключва в петък в 23 ч. по Гринуич. Тогава влиза в сила Брекзитът и 70-годишният шотландец престава да е гражданин на ЕС, което прави невъзможно кандидатирането му на политическа изборна длъжност във вече 27-членния евросъюз, предава БТА. Макнаб заяви, че много се е радвал да е кмет на селцето с население 160 души и съжалява, че трябва да напусне поста. Той добави, че ще остане в Брунсмарк, където живее от близо 30 години и ръководи малка компютърна фирма. Във Франция пък над 700 британци, които досега бяха общински съветници в редица общини в страната повече няма да могат да се кандидатират след изтичането на сегашния им мандат, предаде Франс прес. Във френски общински съвети заседават общо 757 британци, или около 30 процента от чужденците сред общинските съветници. Те са осезаемо повече от белгийците (544 общински съветници) и португалците (357 общински съветници). Пребиваващите във Франция британци можеха да гласуват и да се кандидатират за общински съветници в качеството си на граждани на страна членка на ЕС. Кметското място обаче по закон остава запазено за френските граждани. След като Великобритания излезе от ЕС, британците повече няма да могат да се кандидатират за нов мандат, освен ако имат гражданство на някоя страна от ЕС.", "date": "2020.01.29", "title": "След Брекзит: Германски кмет губи поста си, защото е британец"}
{"url": "https://www.24chasa.bg/novini/article/8125995", "text": "Най-голямата туристическа работодателска организация - Националният борд по туризъм изпрати благодарствено писмо до премиера Борисов заради отлагане на влизането в сила на Наредба Н-18 за касовите апарати. \"Проведената вчера среща по покана на Министъра на финансите г-н Владислав Горанов с ръководството на НАП беше много конструктивна и даде възможност на туристическия бизнес да представи своите аргументи и съображения\", пише още в благодарствения адрес. Благодарствено писмо до премиера е изпратено и от името на Българската хотелиерска и ресторантьорска организация. В него те благодарят за постигнатия резултат от срещата с Владислав Горанов. \"Същевременно, за пореден път се дистанцираме от опитите нашите икономически искания да се политизират и ескалират в улични протести\", пишат още в писмото си от организацията. Вчера Горанов се срещна с представители на туристическия бранш, които бяха заплашили правителството с протести. Наредбата трябваше да влезе в сила на 31 януари, но това се отложи с 6 месеца. За това съобщи Владислав Горанов след продължилата близо 3 часа среща с представители на туристическия бранш в Министерството на финансите. В първите месеци от отлагането на наредбата ще се инициират дискусии с експертите от браншовите организации и НАП, за да се постигне изясняване на неяснотите, за които туристическият бизнес претендира.", "date": "2020.01.29", "title": "Туристическият бранш благодари на Борисов за отлагането на Наредба Н-18"}
{"url": "https://www.24chasa.bg/novini/article/8125963", "text": "Започва обществено обсъждане за обявяването на две нови защитени зони в района на Рила планина. На интернет страницата на МОСВ днес са публикувани проектозаповедите за обявяване на две защитени зони от екологична мрежа „Натура 2000“, които обхващат ниските части на Рила. Едната зона е „Рила буфер” и е определена за опазване на дивите птици, другата – „Ниска Рила”, определена за опазване на природните местообитания и на дивата флора и фауна. Защитените зони попадат в териториалния обхват на община Благоевград, община Белица, община Разлог, община Симитли, община Якоруда, област Благоевград, община Бобошево, община Дупница, община Рила, община Сапарева баня, област Кюстендил, община Белово, община Велинград, област Пазарджик, община Долна баня, община Костенец, община Самоков, Софийска област. Проектозаповедите са изготвени съгласно разпоредбите на чл. 12, ал. 1 от Закона за биологичното разнообразие и в съответствие със законовите разпоредби пълният текст на всяка от тях и съпътстващата ги информация са публикувани тук и са на разположение в административните сгради на Регионалните инспекции по околната среда и водите в Благоевград, Перник, София и Пазарджик. В едномесечен срок заинтересованите лица могат да представят на министъра на околната среда и водите мотивирани писмени становища, възражения и предложения по посочените режими в проектите на заповедите.", "date": "2020.01.29", "title": "Започва обществено обсъждане за две нови защитени зони в Рила планина"}
{"url": "https://www.24chasa.bg/novini/article/8126056", "text": "Парламентът обсъди на първо четене Законопроекта за ратифициране на Всеобхватното икономическо и търговско споразумение между Канада и Европейския съюз и неговите държави членки, по-известно като СЕТА. Малко преди края на заседанието от ГЕРБ поискаха удължаване на работното време до гласуване на точката, но от БСП настояха за прегласуване на предложението и предшестваща поименна проверка. След спор в пленарна зала по процедурата, работното време беше удължено до изчерпване на дебатите, а гласуването на споразумението остана за утре. Споразумението предвижда пълно премахване на митата за 99 на сто от тарифните номера до 7 години, опростяване на митнически правила и процедури, както и правила за произход, чрез които се улеснява износът в Канада. В по-голямата си част споразумението вече се прилага временно от 21 септември 2017 г., освен разпоредбите, свързани със защита на инвестициите, уреждането на спорове между инвеститор и държава, и разпоредби по отношение на защитата на интелектуалната собственост, заетостта и опазването на околната среда, които попадат под национална компетентност на държавите - членки на ЕС. Разпоредбите, оставащи извън временното прилагане на СЕТА, ще влязат в сила след ратифицирането му от Народното събрание. От \"БСП за България\", \"Обединени патриоти\" и \"Атака\" се обявиха \"против\" ратификацията на споразумението. Петър Кънев от \"БСП за България\" посочи, че Германия и Франция вече четири години не са ратифицирали споразумението. Дайте да изчакаме, къде бързаме, попита той и призова за отлагане на ратификацията. Колегата му Румен Гечев се противопостави на гласуването на споразумението на две четения в едно заседание. Според него подписването на този договор, само с Канада, не представлява икономически интерес за ЕС и за България. По думите му, Канада печели в пъти повече отколкото ЕС. Нямаме пълни гаранции за ГМО и фракинга, отбеляза той. Гечев посочи също, че съдебните спорове с канадски фирми, които оперират в България, няма да се решават тук. По думите му това притеснява бизнеса в Европа. Красимир Богданов \"Обединени патриоти\" посочи, че повече от 40 хиляди компании от САЩ, регистрирани в Канада ще получат достъп до пазара на ЕС. Откриват се възможности за засилване на вноса на ГМО продукти, коментира той. Богданов отбеляза, че чрез наднационален съд чужди инвеститори ще имат право да съдят европейските държави, ако преценят, че нови закони или промени в настоящите намаляват печалбата им. СЕТА защитава големия транснационален капитал, а не българските производители, посочи той. Застрашаването на безопасността на храните, ограничаването на националния суверенитет, много неясни аргументи и бъдещи правни последици за страната ни, ни задължават от ВМРО като български патриоти да гласуваме против ратификацията на споразумението, заяви Богданов. \"Виждам какви са нагласите у нас - споразумението да мине, но се надявам други държави да спрат това вредно за целия ЕС споразумение\", коментира независимият депутат от \"Атака\" Павел Шопов. Малко утешение за нас от \"Атака\" е отпадането на визите с Канада, добави той. Джема Грозданова /ГЕРБ/ посочи, че част от споразумението вече е в сила от септември 2017 г. и според всички статистики стокообменът между България и Канада за тези близо две години се е увеличил с 29 процента. По думите й споразумението създава конкретни икономически възможности за България при минимален риск, с по-обстойни правила при защита на националния интерес. Чухме много въпросителни за ГМО продуктите, за шистовия газ и за това, че ще бъде накърнен нашият суверенитет. Бих определила тези заключения като грешни и смятам, че не е добре осмислено това, което пише в споразумението, то наистина е много голямо като обем, каза Грозданова. След като чух и двете страни на залата - и лявата, и дясната, мисля, че отново се появява един повече геополитически проблем, а не толкова икономически, коментира тя. Румен Гечев я репликира, че са избрани тук да защитават български интереси. \"Вашият проблем е, че вие никога не сте казали \"не\" на предложение, идващо от Вашингтон\", коментира той.", "date": "2020.01.29", "title": "Депутатите спориха по ратификацията на СЕТА, гласуването предстои утре"}
{"url": "https://www.24chasa.bg/novini/article/8126081", "text": "Във всеки областен град да има център за подготовка на децата за дигиталните технологии и иновациите. Той да бъде развиван от държавата, а учениците да го посещават безплатно. Това предложение лансира президентът Румен Радев на среща със студенти от Техническия университет в Габрово. Той посочи, че по 5 показателя в изследване на ЕК за дигитална конкурентноспособност сме на последно място в ЕС. \"Индустрията вече е дигитална, затова са нужни неотложни мерки. Трябва образованието да стане национален стратегически приоритет. Предприетите мерки от правителството са в правилна посока, но недостатъчни като обхват, иновативност и най-вече като финансиране\", подчерта държавният глава в лекцията си \"България и технологиите на бъдещето - реални перспективи за сътрудничество и развитие\". \"Трябва да си отговорим на въпроса дали си поставяме амбициите да развиваме конкурентноспособност и да се включим в икономиката на бъдещето, или амбициите ни ще се задоволят до това - страна, разпределител на газ\", каза Радев. Той подчерта, че по-бързо трябва да се разработи национална индустриална стратегия. Той настоя за повишаване разходите на държавата за научно-изследователска и развойна дейност, които сега са 0.7% от БВП. Според него е жизненоважно да развиваме образователната и научната инфраструктура.\"Аз мисля, че България има огромен потенциал да се развива в тази област. Трябва ясно да се откроят задълженията на държавата \", каза президентът. Пред студентите той съобщи, че ЕК се ангажира с финансиране на Международния институт за устойчиви технологии в Югоизточна Европа. \"Около 10 държави от нашия регион се обединяват да изградят такъв институт, в който да има именно високи технологии с насоченост да удовлетворяват нуждите на хората, на първо място в медицината. След това да бъде обвързан и с физически изследвания и то на много високо ниво, и да работи в тясна колаборация с ЦЕРН\", обясни Радев. \"Въпросът е коя от всички тези балкански държави ще бъде основният център на този институт. Трябва да положим усилия и да убедим, че ние като база, инфраструктура, като научен потенциал сме изключително привлекателно място той да бъде реализиран тук и това трябва да стане с общи усилия\", подчерта държавният глава.", "date": "2020.01.29", "title": "Радев предлага: Център за дигитални технологии и иновации във всеки областен град"}
{"url": "https://www.24chasa.bg/novini/article/8126120", "text": "Регионалният премиер на Каталуня Ким Тора обяви днес предстоящото свикване на предсрочни избори в испанската автономна област заради кризата, избухнала между двете големи сепаратистки партии, които управляват този регион на Испания, предаде Франс прес. \"Този законодателен орган няма бъдеще. Двамата съюзници в правителството обмислят пътя към независимостта по начин, довел до влошаване на взаимното доверие\", заяви сепаратисткият лидер от централата на каталунското регионално правителство, предава БТА. Тора обаче посочи, че бюджетът на региона трябва да бъде одобрен, преди той да \"обяви датата на изборите\". Одобряването на бюджета трябва да отнеме около два месеца. Каталуня не е приемала бюджет от 2017 г. Свикването на предсрочни избори в богатия североизточен испански регион е резултат от разрив, възникнал в понеделник между \"Заедно за Каталуня\" - партията на Тора и неговия предшественик Карлес Пучдемон, и \"Републиканска левица на Каталуня-Суверенитет\". \"Републиканската левица\" изостави Ким Тора и \"Заедно за Каталуня\", които настояваха да не се подчини на заповедта на избирателната комисия каталунският лидер да бъде лишен от място в регионалното събрание, след като през декември беше осъден 18 месеца да не заема изборна длъжност. Съюзници в регионалното правителство от 2016 г., двете партии се борят за надмощие в движението за отделяне от Испания. Неочакваното съобщение на Тора беше направено малко преди началото на преговори между централното правителство и каталунското правителство за \"политическия конфликт\" в Каталуня, които може да имат непредвидими последици върху стратегията за разведряване, подета от премиера на социалистическото правителство Педро Санчес. \"Републиканската левица\" си издейства тези преговори в замяна на подкрепа за поредното идване на власт на Санчес в началото на месеца, ход, който беше приет зле от \"Заедно за Каталуня\", посочва АФП. Мандатът на Тора трябваше да приключи през 2021 г., но в понеделник парламентът го лиши от правомощия като регионален законодател, след съдебно решение, тласнало двете каталунски сепаратистки партии до ръба на разпад. Тора трябва да се срещне със Санчес на 6 февруари в Барселона, за да уточнят дневния ред на преговори за политическата ситуация в региона, съобщи Ройтерс.", "date": "2020.01.29", "title": "Ким Тора: В Каталуня ще има предсрочни\nрегионални избори"}
{"url": "https://www.24chasa.bg/novini/article/8126146", "text": "Ефектът от приложените мерки във връзка с епидемията от коронавирус 2019-nCoV в Китай ще започне да се появява около 8 февруари, като се очаква спад на заболеваемостта. Прогнозата е направена от водещия епидемиолог на Центъра за контрол и превенция на заболяванията на Китай Зен Хуан в интервю за в. \"Женмин жибао\". „Заболяването има инкубационен период, но ако броим от 23 януари (когато беше въведена карантината в Ухан - ТАСС), то до около 15-ия ден от първия месец от лунния календар (8 февруари - приблизително ТАСС), вече може да се очакват ясни резултати \", каза той в отговор на зададен въпрос, цитиран от . Според последните данни общият брой пациенти с пневмония, причинена от новия тип коронавирус 2019-nCoV, достигна 6 хиляди. Броят на смъртните случаи е 132.", "date": "2020.01.29", "title": "Китайски експерт: Очаква се спад в разпространението на вируса около 8.02."}
{"url": "https://www.24chasa.bg/novini/article/8126122", "text": "Общинските съветници в Букурещ одобриха днес проект за отпускане на 5000 еко ваучера на стойност 9000 леи (1883 евро) всеки в замяна на предаване за унищожаване на стар автомобил, съобщава Аджерпрес. В началото на заседанието кметът на Букурещ Габриела Фиря отбеляза, че мярката е насочена основно към лицата, които имат постоянен адрес в централната част на Букурещ и притежават силно замърсяващи стари автомобили. Тя уточни, че ваучерите ще може да бъдат използвани за покупка на по-благоприятни за околната среда автомобили или пък на домакински електроуреди. Кметът добави, че приоритет за получаване на ваучерите ще имат жителите от централната част на града, но ако няма достатъчно желаещи, от тях ще може да се възползват и жители на други квартали, предаде БТА. Фиря отбеляза, че това е втори етап от програмата за стимулиране на премахването на силно замърсяващите автомобили от трафика на Букурещ, като в първия етап от програмата миналата година са били раздадени 4000 такива ваучери от предвидените 5000. Аджерпрес отбелязва, че на днешното заседание Габриела Фиря и съветниците от опозиционната Социалдемократическа партия са дошли със санитарни халати и защитни маски, обяснявайки, че се пазят от \"правителствените вируси\". \"Пазим се от правителствените вируси. Много недоволства, малко отпуснати средства, малко пенсии. Задлъжняване на страната за следващите 30 години\", посочи Фиря. Също така тя изтъкна, че са регистрирани 1905 случая на грип само в държавни училища в Букурещ, но в сайта на правителството са посочени само 92 случая. \"Обезпокоителен е фактът, че не приемат насериозно този проблем. Не става въпрос да плашим населението, но не може и да стоим със скръстени ръце\", подчерта Фиря.", "date": "2020.01.29", "title": "Букурещ отпуска 5 хил. ваучера на жителите, унищожили старите си коли"}
{"url": "https://www.24chasa.bg/novini/article/8126316", "text": "Към момента Васил Божков е обвиняем по 7 обвинения - ръководител на организирана престъпна група, принуда, данъчни престъпления, опит за подкуп на длъжностно лице, подбудителство към престъпление по служба - и е обявен за общодържавно и международно издирване, тъй като същият е напуснал границите на страната. Нямам разрешение да коментирам подробности. Нашата работа е, когато констатираме нарушения, да повдигнем обвинения и да изправим конкретните извършители пред българския съд. Ще положим всички усилия той да бъде доведен пред българския съд. Той е поредният олигарх, който бяга от България. Това заяви главният прокурор Иван Гешев по адрес на Васил Божков. Факт е, че е извън страната. Не съм сигурен точно къде се намира, но ще го приберем, каза още той. \"Това, което е в медиите, не са СРС-та, а са извадки, за които има разрешение от наблюдаващите прокурори. Работата на прокуратурата е да спазва закона. Прокуратурата и главният прокурор не влизат в лични битки. И такива действия прокуратурата предприема спрямо всички лица. Нямаме никакви притеснения да ангажираме наказателна отговорност, когато са налице доказателства спрямо всяко едно лице в България, без да има значение каква позиция заема, коментира Гешев по казуса с изнесения разговор между президента Румен Радев и командира на ВВС ген.-майор Цанко Стойков. Докато аз съм главен прокурор, прокуратурата ще направи всичко необходимо, което не е свършено много време. Искаме този криминален преход да свърши. Не може плюсовете да са само за едни - за богатите, време е всеки да плати цената за това, което прави. Ние не преследваме само богати хора, но всеки трябва да си спазва задълженията, добави той. Не може да дължиш 555 млн. лева от лотарийни игри за една година на държавата - това са 100 лева към всяка пенсия, каза Гешев. От думите на главния прокурор стана ясно, че са задържани общи 16 души в акцията на Спецпрокуратурата и МВР, като 8 от тях са от Комисията по хазарта, включително нейният председател Александър Георгиев. Те са с полицейски арест за 24 часа и тепърва наблюдаващият прокурор ще реши на кого да повдигне обвинения.", "date": "2020.01.29", "title": "Гешев: 7 обвинения за Васил Божков, обявен е за международно издирване"}
{"url": "https://www.24chasa.bg/novini/article/8126337", "text": "Пощенският оператор в Китай уведомява, че с цел предотвратяване на риска от по-нататъшно предаване и разпространение на новия коронавирус (2019-nCoV), Китайското правителство е възложило на пощенския оператор в страната всички пратки за град Ухан и транзитно преминаващи през сортировъчния център в града да бъдат дезинфекцирани. Това съобщиха на сайта си \"Български пощи\" ЕАД. За международни пратки, предназначени за провинция Хубей (пощенски кодове 430000–449999), пощенският оператор ще се свързва с получателите по телефон за уточняване предпочитанията им за доставка. Пратката може да бъде временно съхранявана в пощенски служби, да бъде предоставена за доставка от пощенска служба или доставена до доставъчни шкафове или чрез други методи на доставка без директен контакт между служител и клиент. Тези стъпки ще доведат до забавяне на обработката и доставката на входящите международни пратки, като в някои случаи няма да бъде възможно да се представи писмено доказателство за доставката. Моля подателите на пратки за Китай да имат предвид новите обстоятелства във връзка с доставката на пратките в провинция Хубей. Пощенският оператор в Макао, Китай, от своя страна уведомява, че с цел намаляване до минимум разпространението на новия коронавирус правителството на Макао е освободило от работа на 30 и 31 януари 2020 г. всички държавни служители. Пощенските услуги ще бъдат преустановени през тези два дни. Клиентите ще бъдат уведомени при нормализиране на ситуацията, съобщиха още от \"Български пощи\"..", "date": "2020.01.29", "title": "Има забавяне в обработката и промени в доставката на пратки в Китай"}
{"url": "https://www.24chasa.bg/novini/article/8124998", "text": "Министерският съвет прие решение за утвърждаване на годишните разчети на сметката за средствата от Европейския съюз на Държавен фонд \"Земеделие\" за 2020 г., съобщи пресслужбата на кабинета. Планирани са общо 2 898,8 млн. лева за финансиране на директните плащания на площ, пазарните мерки, Програмата за развитие на селските райони (ПРСР) и Програмата за морско дело и рибарство. От тях 2 633,1 млн. лева са за сметка на ЕС и 265,7 млн. лева са от националния бюджет, посочиха от МС. За развитие на селските райони са предвидени 843,5 млн. лв. Основно плащанията ще се насочени по мярка 4 \"Инвестиции в материални активи\", мярка 6 \"Развитие на стопанството и стопанската дейност\", мярка 7 \"Основни услуги и обновяване на селата в селските райони\" и мярка 19 ЛИДЕР. По линия на директните плащания от ПРСР са заложени 298,9 млн. лв., които ще обхващат направленията агроекология и климат, биологично земеделие и Натура 2000, допълни правителствената пресслужба. По схемата за единно плащане на площ, както и за обвързани с производството плащания за животни, плодове, зеленчуци и други са определени 1 567,4 млн. лв. По Програмата за морско дело и рибарство 2014-2020 г. са разчетени 61 млн. лв. За пазарни мерки, включително за Националната програма по пчеларство, схема \"Училищен плод\", схема \"Училищно мляко\", Националната програма за подпомагане на лозаро-винарския сектор, преструктуриране на лозовите масиви, промоционални програми и други схеми са предвидени 128 млн. лв., се посочва в съобщението.", "date": "2020.01.29", "title": "Одобрени са разчетите за средствата от ЕС на фонд \"Земеделие\" за 2020 г."}
{"url": "https://www.24chasa.bg/novini/article/8125002", "text": "Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига. Необходимостта от създаването на този нормативен акт се обуславя от факта, че към момента отделните елементи на агрохранителната верига са регламентирани поотделно в няколко закона.", "date": "2020.01.29", "title": "Кабинетът прие нов закон за по-строг контрол на агрохранителната верига"}
{"url": "https://www.24chasa.bg/novini/article/8125001", "text": "Министерският съвет измени договора за концесия за морски плаж \"Слънчев ден\", община Варна, съобщи прeсцентърът на кабинета. С промените се продължава договора с правоприемника на досегашния концесионер. Процедурата е наложена предвид извършеното преобразуване на дружеството - концесионер, което промени правната си форма. В този случай се създаде ново дружество, явяващо се правоприемник на старото.", "date": "2020.01.29", "title": "Министерският съвет измени договора за концесия за плаж \"Слънчев ден\""}
{"url": "https://www.24chasa.bg/novini/article/8125028", "text": "Турският президент Реджеп Тайип Ердоган заяви, че Русия не се придържа към споразуменията от Сочи и Астана за северозападната сирийска провинция Идлиб, съобщи телевизия НТВ, цитирана от Ройтерс. Възобновените бомбардировки от страна на подкрепяните от Русия сирийски правителствени сили в Идлиб предизвикаха опасения за нова бежанска вълна от зоната, където живеят около 3 милиона души. Ердоган направи тези коментари пред журналисти в самолета си на връщане от Сенегал. Той също така заяви, че Турция е казала на Русия, че Анкара вече губи търпение по отношение на бомбардировките и добави, че страната е готова да направи каквото е необходимо, предава БТА. Руското външно министерство отхвърли обвиненията на турския президент. \"Русия се придържа строго към изпълнението на поетите ангажименти\", се казва в позиция на министерството, цитирана от ТАСС.", "date": "2020.01.29", "title": "Ердоган: Русия не се придържа към споразуменията за Сирия"}
{"url": "https://www.24chasa.bg/novini/article/8125000", "text": "Глоби от 1000 до 1500 лв. за търговци, хванати да продават месо и млечни продукти с изтекъл срок за годност. Това предвижда новият закон за управление на агрохранителната верига, който правителството ще обсъжда на днешното си заседание, предава \"Канал3\". При повторно нарушение пък санкцията ще е 3 хиляди лева. Ако нарушението е от едноличен търговец или юридическо лице, санкцията ще е от 3000 до 6000 лв.", "date": "2020.01.29", "title": "Ще глобяват търговците с до 6000 лв., ако продават храни с изтекъл срок"}
{"url": "https://www.24chasa.bg/novini/article/8125073", "text": "Министерският съвет одобри бюджетната процедура за 2021 г., съобщи пресслужбата на правителството. В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2021-2023 г. и на проекта на държавния бюджет за 2021 г. Определена е базата за разработване и актуализиране на средносрочната бюджетна прогноза за периода 2021-2023 г. и за съставяне на законопроекта за държавния бюджет на Република България за 2021 година. Продължава разширяването на обхвата на бюджетните организации, които прилагат програмен формат на бюджет, като е включена и Сметната палата, пише в съобщението.", "date": "2020.01.29", "title": "Правителството одобри бюджетната процедура за 2021 г."}
{"url": "https://www.24chasa.bg/novini/article/8125090", "text": "Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. Законодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане. Двете програми дават възможност за повишаване на прозрачността на процеса по изготвяне и приемане на нормативните актове и създават условия за по-широко гражданско участие в обществените консултации по проектите на нормативните актове, включени в програмите. Законодателната програма предвижда да бъдат разгледани общо 17 предложения за законопроекти, като за 3 предложения за нови закони ще бъде извършена цялостна предварителна оценка на въздействието. Включването на проекти на актове в оперативната програма се осъществява след извършена частична предварителна оценка на въздействието. Оперативната програма предвижда да бъдат разгледани 22 проекта на нормативни актове от компетентността на Министерския съвет. Съгласно разпоредбите на Закона за нормативните актове и Устройствения правилник на Министерския съвет и на неговата администрация, двете програми ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg.", "date": "2020.01.29", "title": "МС прие законодателната и оперативната си програма за първата половина на годината"}
{"url": "https://www.24chasa.bg/novini/article/8125161", "text": "Осем румънски студенти се очаква да пристигнат днес със самолет от Китай, във връзка с което на букурещкото международно летище Отопени са взети специални мерки заради смъртоносния коронавирус, съобщава сайтът Зиаре. Студентите ще слязат последни от самолета и ще преминат по специален коридор, който е направен за пътниците, идващи от Китай. В понеделник министърът на здравеопазването Виктор Костаке съобщи, че на международните летища в Румъния са създадени специални линии за достъп, предназначени за пасажерите, идващи от Китай, както и за всички китайски пътници. \"Всички пътници, които идват от Китай, получават специални въпросници и са инструктирани да се обадят на телефон 112 (в случай на нужда)\", посочи здравният министър. Осемте румънски студенти, пристигащи от Китай, ще бъдат отведени в медицинските кабинети на летището, за да преминат през подробни прегледи, посочва още Зиаре. В началото на тази седмица 24-годишен румънски студент, пристигнал наскоро от Китай, беше приет в болница в североизточния град Бакъу със симптоми на грип. По-късно той беше прехвърлен в болницата за инфекциозни заболявания \"Матей Балш\" в Букурещ. Резултатите от изследванията показаха, че младежът не е заразен с коронавирус.", "date": "2020.01.29", "title": "Специални мерки за взети на румънските международни летища заради коронавируса"}
{"url": "https://www.24chasa.bg/novini/article/8125197", "text": "Един от пациентите, заразен с пневмонията от нов тип в Шанхай, е консумирал храна с месо от диви животни по време на свое пътуване до южната китайска провинция Гуандун, предаде ТАСС. По-рано експертите изразиха мнение, че носители на заболяването могат да бъдат змии или прилепи. След разпореждане на властите на цялата територия на Китай беше забранена търговията с диви животни, а на пазарите за птици бяха взети засилени карантинни мерки, предава БТА. Понастоящем в Шанхай са регистрирани 80 случая на зараза с пневмонията от нов тип. Един от тях приключи с летален изход. Най-голям брой заболявания са констатирани в градските райони Пудун, Чанин и Цзинъан. Под карантина в момента в Шанхай се намират над 160 души.", "date": "2020.01.29", "title": "Заразен с новия коронавирус в Шанхай е ял\nмесо от диви животни"}
{"url": "https://www.24chasa.bg/novini/article/8125215", "text": "Министърът на външните работи на Сърбия Ивица Дачич заяви днес, че Сърбия няма да позволи да бъде паркинг зона за голям брой мигранти, предаде Танюг. Попитан за инцидентите вчера на сръбско-унгарската граница, Дачич каза, че Сърбия по никакъв начин не може да оказва влияние, тъй като става дума за суверенна страна, която има своя политика, предава БТА. Ние искахме от ЕС да има единна политика, когато става въпрос за мигрантската криза, (но) ЕС няма такава политика. Всяка страна действа в съответствие със своите решения, заяви Дачич за телевизия Първа и припомни, че не за пръв път стават инциденти на границата с Унгария. Той изтъкна, че Сърбия няма същия подход по мигрантския въпрос като Унгария или други страни от Вишеградската група, които, както подчерта, имат остър подход към мигрантите. Всичко зависи от отношенията между Турция и ЕС, каза Дачич. Около 60 мигранти вчера рано сутринта пробиха оградата край сръбско-унгарския граничен пункт Хоргош-Рожке 2, а унгарските граничари изстреляха предупредителни изстрели. Арестувани са четирима мигранти, които успели да преминат на територията на Унгария.", "date": "2020.01.29", "title": "Сърбия: Няма да позволим да бъдем паркинг зона\nза мигранти"}
{"url": "https://www.24chasa.bg/novini/article/8125249", "text": "Учени от Бристолския университет изследваха топенето на антарктическия ледник Пайн айлънд, чийто загуби на лед вероятно имат значителен принос за повишаване на морското ниво, съобщи Физ.орг. Оказа се, че скоростта на топенето му се е променила. Било установено, че свързаните с изтъняването му процеси са по-сложни, отколкото се предполагаше досега. Специалистите заключили, че понастоящем скоростта на топене е най-висока по дължината на бавно придвижващите се краища на Пайн айлънд, докато в ствола на ледника е намаляла 5 пъти от 2007 г., предава БТА. Направените въз основа на модели различни прогнози са противоречиви. Някои модели сочат, че загубата на лед може рязко да се увеличи през следващите няколко десетилетия, докато други навеждат на мисълта за по-бавен процес. Пайн айлънд е смятан за най-опасния ледник, защото се топи по-бързо от останалите ледници. По мнението на специалистите, този процес е необратим. Новото изследване разкри, че е малко вероятно да се стигне до бързо преместване на линията на заземяване, където ниската част от ледника се отделя от морското дъно. Ледникът обаче ще продължи да губи от масата си със скорост, която е малко по-голяма от сегашната.", "date": "2020.01.29", "title": "Специалисти изследваха най-опасния ледник в света"}
{"url": "https://www.24chasa.bg/novini/article/8125257", "text": "Европейската комисия представи днес работната си програма за годината. Предвижда се тази година комисията да предложи промени, с които целта за постигането на икономика без използването на полезни изкопаеми до 2050 г. да се превърне в закон. Комисията ще изготви стратегия за използването на неличните данни в цифровата икономика, предложения за осигуряване на справедливи минимални заплати за работниците в ЕС, инициативи за справедливо данъчно облагане. До края на годината ЕК ще разработи нови стратегии за работа с държавите от Африка и Западните Балкани. Комисията ще предложи подобрения на процеса на присъединяване към ЕС, предава БТА. ЕК ще предложи промени в областта на миграцията и убежището, както и стратегия за сигурност, с която се оказва подкрепа на държавите в борбата с тероризма и организираната престъпност, предотвратяването и откриването на хибридни заплахи, за повишаване на киберсигурността и устойчивостта на критичната инфраструктура. Комисията възнамерява да използва повече възможностите си за стратегическо прогнозиране, за да открива дългосрочните тенденции, да подобри определянето на целите си и да предприема подходи, съобразени с фактите. Целта ще бъде политиките да водят до осезаеми резултати и да улесняват живота на хората и дружествата, се посочва в съобщението на ЕК.", "date": "2020.01.29", "title": "Вижте работната програма на ЕК за тази година"}
{"url": "https://www.24chasa.bg/novini/article/8125258", "text": "Българин, живеещ в Ухан – епицентър на епидемията от коронавирус, разказа за живота преди и след като китайският град беше поставен под карантина, предава  . „В първите дни болниците бяха претъпкани и в един момент спряха да приемат пациенти. Имаше трупове по земята. Затвориха жп гарите, а след това и летищата. Аз излязох от града с кола, когато видях накъде вървят нещата”, споделя Стоян. Той допълва, че в момента положението в Шанхай е подобно на това в Ухан. Броят на заболелите расте и започва поетапно прекъсване на транспортните връзки с други населени места. Стоян казва още, че няма намерение да се връща в България, защото рискът да се зарази по пътя и да пренесе заразата у нас е голям.", "date": "2020.01.29", "title": "Българин в Ухан за коронавируса: В първите дни имаше трупове по улиците"}
{"url": "https://www.24chasa.bg/novini/article/8124873", "text": "Множеството протестиращи пред Народното събрание решиха да потеглят към Министерски съвет. По пътя броят на протестиращите се увеличи и в момента в шествието участват около 2500 човека.  Политическата партия „Възраждане“, гражданската платформа „Изправи се. БГ“ и БСП яхнаха протеста на малкия и средния бизнес. След като вотът на недоверие на БСП към правителството на Бойко Борисов не мина в пленарна зала, социалистите отидоха при протестиращите пред парламента. Част от депутатите на БСП вървят редом с недоволните и скандират против управлението на премиера Бойко Борисов, въпреки че след консултации с бизнеса правителството реши Наредба 18 да бъде отложена. Сред протестиращите са забелязани симпатизанти, които развяват знамена на „Възраждане“ и подтикват присъстващите граждани да скандират за оставка на правителството. Сред тях обаче не беше лидерът на партията Костадин Костадинов. Вчера след среща с финансовия министър Владислав Горанов представителите на хотелиерите, ресторантьорите и Сдружението на заведенията в България отмениха планирания за днес протест, като излязоха с декларация, че се съгласяват Наредба 18, която трябваше да влезе в сила от 31 януари тази година, да бъде отложена за 6 месеца, както и да бъдат обсъдени спорните текстове в нея. Въпреки това протестът, който бе отложен след разговор с финансовия министър, той бе превърнат в политически и употребен със скандирания срещу правителството. Група от протестиращи пък започнаха да чупят касови апарати, които носеха със себе си, на паважа пред Министерския съвет в знак на протест срещу Наредба 18 на финансовото министерство. Протестната акция започна в 12 часа, а полиция беше мобилизирана в района още в 9 ч сутринта. В уречения час бяха едва стотина души, но към момента броят им нарасна няколкократно. Още миналата събота протестиращи се събраха пред Министерски съвет с искане за оставка на правителството заради водната криза в Перник. Тогава те се зарекоха да протестират тази сряда пред парламента. Исканията днес обаче варират от оставката на правителството заради водната криза до искания за по-високи заплати. Група от протестиращи са с плакати с надписи: \"Не убивайте средния бизнес!\" Към 13 часа протестиращите се отправиха към Министерския съвет. Столичният булевард “Цар Освободител” е затворен заради протеста. Към 14.15 часа множеството се отправи обратно към парламента. Полицията и жандармерията се движат с тях. Мая Манолова също бе забелязала сред протестиращите. Протестиращите се отправиха към Орлов мост, където полицията спря движението през кръстовището преди минути.   ", "date": "2020.01.29", "title": "„Възраждане“, „Изправи се.БГ“ и БСП на протеста на малкия и средния бизнес (Снимки и видео)"}
{"url": "https://www.24chasa.bg/novini/article/8125379", "text": "Информацията се базира на съобщения от Европейската туристическа комисия и официално съобщение от Министерство на туризма на КНР на грама от българското Министерство на външните работи. В текстовете се посочва, че „Китайската туристическа асоциация налага следните ограничения на пътуванията на китайски граждани: - всички китайски туристически групи, пътуващи в чужбина, ще бъдат спрени, считано от 27 януари 2020 г. - резервациите за полети и хотели в чужбина, направени чрез туристически агенции, ще бъдат прекратени, считано от 27 януари 2020 г. - резервациите за вътрешни полети и хотели в Китай, направени чрез туристически агенции, са били анулирани, считано от 24 януари 2020 г. Всички автобусни линии от провинциите на Китай към Пекин са преустановили превоза на пътници, считано от 26 януари 2020 г. до второ нареждане.“ Китайското министерство на културата и туризма издаде на 24 януари известие, адресирано до всички туристически агенции в Китай за превенция и контрол на пневмониите, причинени от коронавируса. Те са инструктирани да преустановят изцяло вътрешния и изходящия туристически бизнес до допълнително предизвестие. Китайските специализирани власти са във връзка с Европейската комисия и другите оторизирани органи в ЕС. Министерството на туризма на България обръща внимание на бизнеса и туристите да се информират обстойно от компетентните институции за ситуацията. Препоръки към пътуващите зад граница български граждани във връзка с разпространението на новия коронавирус от Китай публикува и нашето Външно министерство на ", "date": "2020.01.29", "title": "Министерството на туризма предупреждава бизнеса и туристите за мерките в Китай"}
{"url": "https://www.24chasa.bg/novini/article/8125401", "text": "Грипна епидемия е обявена от утре - 30 януари в област Стара Загора, съобщиха от РЗИ. Решението е въз основа на продължаващото интензивно увеличаване на заболелите от грип и остри респираторни заболявания, и запазващата се тенденция за достигане на епидемични стойности, както и доказаните положителни проби на грипни щамове от лица с вирусни инфекции. Засегнати са възрастовите групи до 63 години, предава  . С оглед прекъсване ни епидемичната верига в условията на грипна епидемия и ограничаване на заболяваемостта от остри респираторни заболявания и грип сред учениците, се предлага прекратяване на учебните занятия в област Стара Загора за периода 30 януари – 7 февруари 2020 г.", "date": "2020.01.29", "title": "Обявиха грипна епидемия в област Стара Загора"}
{"url": "https://www.24chasa.bg/novini/article/8124201", "text": "\"За съжаление, вчера Прокуратурата девалвира две важни за опазването на държавността понятия - \"държавна измяна\" и \"нарушение на Конституцията\", като ги употреби като медийна сензация в запитването си до КС, а в последствие ги мотивира със записи, в които всички внушения се самоопровергаха. Атаките срещу мен и семейството ми не са спирали, но вече придобиват уродливи измерения и с водят без оглед на средствата. Както виждате, тези практики показват още веднъж колко остро стои въпросът за промени в Конституцията в посока съдебна власт и нейната независимост. Защото от независимостта на прокуратурата зависи как ще изглежда и държавността в България\". Това заяви държавният глава Румен Радев пред журналисти в Габрово по повод изнесения от прокуратурата запис на разговор между президента и командира на Военно-въздушните сили (ВВС) ген.-майор Цанко Стойков. По-късно той ще се срещне със студенти в Техническия университет в града.   Във вторник той поиска тълкуване на текст от конституцията, който засяга имунитета на президента срещу наказателно преследване. Във връзка с това главният прокурор  , освен официалната писмена кореспонденция, до произнасяне на Конституционния съд по дело №1/2020 г. за даване на задължително тълкуване на разпоредбата на чл. 103 от Конституцията на Република България. Мотив за това решение е и необходимостта да се избегнат всякакви съмнения и опити за влияние над институцията, казват още от там.", "date": "2020.01.29", "title": "Радев: Атаките срещу мен и семейството ми придобиват уродливи измерения (Видео)"}
{"url": "https://www.24chasa.bg/novini/article/8124192", "text": "Дрогиран шофьор се заби в ограда и след опит да избяга от полицията падна в река, съобщиха от полицията. На 28 януари в Районно управление-Севлиево е подаден сигнал от служител на жандармерийско зонално управление-Плевен за шофьор на лек автомобил, който се опитва да осуети проверка в хода на специализирана полицейска операция. По данни на служителя, около 13:30 часа в Градница, при подаден, водачът не спира и реализира пътнотранспортно произшествие, при което удря управляваното от него моторно превозно средство в ограда на дворно място. При опита си да избяга, той слиза от автомобила и побягва. Установен е в коритото на река Видима, където е паднал при опита си за бягство. Транспортиран е за преглед, без опасност за живота. При извършена проверка за употреба на наркотични вещества с техническо средство е установено, че водачът - мъж на 35 години от село Столът, община Севлиево е управлявал моторното превозно средство след употреба на наркотичните вещества амфетамин и метамфетамин. Срещу него е образувано досъдебно производство. Разследването по случая продължава под надзора на прокуратурата в Севлиево.", "date": "2020.01.29", "title": "Дрогиран се заби в ограда в Плевенско, а след гонка с полицаи падна в река"}
{"url": "https://www.24chasa.bg/novini/article/8124280", "text": "Тялото на обявен за издирване мъж е намерено в землището на село Ваксево в област Кюстендил, съобщиха от Областна дирекция на МВР – Кюстендил. Тялото е на Бойчо Евлогиев Григоров, който бе обявен за общодържавно издирване на 6 януари след като напусна дома си на 1 януари и не се прибра. При първоначалния оглед следи от насилие не са установени, тялото е закарано за аутопсия в болницата в Кюстендил, уведомен е дежурен прокурор. Образувано е досъдебно производство по случая в Районно управление - Кюстендил.", "date": "2020.01.29", "title": "Откриха тялото на мъж в Кюстендилско, обявен за издирване"}
{"url": "https://www.24chasa.bg/novini/article/8124294", "text": "„Отчитаме високо приноса на българската общност в района Отава-Гатино за развитието на връзките между България и Канада и много доброто сътрудничество и успешно взаимодействие с посолството“, заяви заместник-министърът на външните работи Георг Георгиев в приветствието си по време на среща с българската общност в посолството на България в Отава. Домакин на събитието бе Светлана Стойчева-Етрополски, посланик на република България в Канада. Посланик Стойчева-Етрополски изтъкна важността на посещението на заместник-министър Георгиев за засилване на сътрудничеството между България и Канада. Тя благодари на Дружеството на българската общност в столичния район Отава-Гатино, което съществува от 1991 г., за активното организиране на събития, популяризиращи българската култура, съобщиха от пресцентъра на Министерството на външните работи. Заместник-министърът на външните работи подчерта пред сънародниците ни редица постижения, които бележат отношенията между България и Канада, сред които Всеобхватното икономическо и търговско споразумение между ЕС и Канада (CETA), както и Споразумението за стратегическо партньорство между ЕС и неговите държави членки и Канада. Заместник-министър Георгиев и посланик Стойчева-Етрополски изтъкнаха, че от 22 януари 2020 г. година ратификацията на „Споразумението за социална сигурност“ между България и Квебек вече е факт от страна на България. „Споразумението ще гарантира трудово-социалните права на българските граждани, пребиваващи в провинцията“, посочи посланикът на България в Канада. Георг Георгиев добави, че очаква в най-скоро време споразумението да бъде ратифицирано и от канадска страна. Заместник-министър Георгиев посочи, че България е изключителен пример за успешно разработване и инвестиране в бизнес инфраструктура, което е привлекателно за все повече световни инвеститори. „Отправям послание към всеки един от вас да продължава да бъде деен и да създава възможности за бъдещо сътрудничество между нашите страни“, обърна се Георгиев към българската общност в Отава. Това е второ посещение на заместник-министър Георг Георгиев в Отава. Той пристигна на 2 декември 2017 г., за да отбележи значението на постигнатото историческо отпадане на визите за български граждани. Между 2000 и 3000 души от български произход пребивават постоянно в района на град Отава. Дружеството на българската общност в столичния район Отава-Гатино съществува като неформална организация от 1991 г., а официално е регистрирано през 1996 г. Към дружеството е организирано българското неделно училище „Св. Св. Кирил и Методий”. През 2001 г. към него е сформиран и танцов състав „Родина“. През 2016 г., във връзка с честването на юбилея от основаването на дружеството, то бе наградено с плакет от Държавната агенция за българите в чужбина.", "date": "2020.01.29", "title": "Георг Георгиев: Споразумението с Квебек ще гарантира правата на българите"}
{"url": "https://www.24chasa.bg/novini/article/8124360", "text": "Парламентът прие на първо четене промени в Закона за независимия финансов одит, внесени от Министерския съвет, предаде БТА. С тях се постига по-пълно съответствие на националното законодателство в областта на независимия финансов одит с правото на Европейския съюз. Предвижда се разделяне на функциите по организиране и поддържане на регистрите на дипломираните експерт-счетоводители и на регистрираните одитори между Института на дипломираните експерт-счетоводители и Комисията за публичен надзор над регистрираните одитори. Освен това, за да се гарантира, че професията се упражнява от лица с необходимите знания и умения, законопроектът предвижда одиторите, които 4 и повече години са били отписани от регистъра, да бъдат вписвани повторно след провеждането на едногодишно обучение. Законопроектът предвижда промяна в сроковете за ротация на регистрираните одитори при задължителен финансов одит на годишни финансови отчети на предприятията от обществен интерес.", "date": "2020.01.29", "title": "Парламентът прие на първо четене промени в Закона за независимия финансов одит"}
{"url": "https://www.24chasa.bg/novini/article/8124241", "text": "Наказание \"лишаване от свобода\" за срок от 3 месеца, с 3-годишен изпитателен срок, и лишаване от правото да управлява МПС за срок от 8 месеца, постанови Районен съд  - Дупница за Харалд Л., на 51 години. Шофьорът е роден в Австрия, със статут на продължително пребиваващ в Република България, австрийски гражданин, неосъждан, живеещ в Дупница. Той се признава за виновен в това, че на 25 август м. г., около 8:15 часа, на главен път Е-79, в района на \"Коста Петров\" е управлявал лек автомобил \"Форд\", с концентрация на алкохол в кръвта си .", "date": "2020.01.29", "title": "Условна присъда за пиян шофьор от Австрия"}
{"url": "https://www.24chasa.bg/novini/article/8124366", "text": "                                                                                                                                                                                                                                                                                                                               ", "date": "2020.01.29", "title": "Нери Терзиева: 30 г., откак станах трудов мигрант в София"}
{"url": "https://www.24chasa.bg/novini/article/8124392", "text": "Десет адреса във Варна, Аксаково и Полски Тръмбеш са претърсени при операция срещу прането на пари, а за срок от 24 часа са задържани петима души, съобщиха от полицията в крайморския град. Задържаните са известни на органите на реда за кражби, грабежи, обсебване и вещно укривателство. При претърсванията са намерени и иззети множество доказателства - рутери от засечените IP адреси, настолни и преносими компютри, таблет, мобилни телефони, СИМ карти, множество флашпамети и др. устройства за съхранение на данни, електронен подпис, устройства за банкиране, банкови карти на български и чужди банки, неистински печати на две търговски банки и печати на засечените търговски дружества, както и банкови документи. Намерен и иззет е пистолет без документи. Операцията е проведена от служители на \"Икономическа полиция\" и отдел \"Разследване\" при областната дирекция на МВР във Варна. Действията са втори етап от работата по случай за \"пране\" на 900 000 евро. Средствата са от измама, извършена в Швейцария, и са преведени по банкова сметка на българско търговско дружество, т. нар. бушон, уточняват от полицията. От МВР-Варна допълват, че при предходен етап от работата по случая е задържан организаторът на схемата, който е приведен в затвора в града. Той е бил издирван заради влязла в сила присъда \"лишаване от свобода\" с червена бюлетина на Интерпол.", "date": "2020.01.29", "title": "Операция срещу пране на пари във Варненско, петима са задържани"}
{"url": "https://www.24chasa.bg/novini/article/8124397", "text": "Държавният дълг на федералното правителство на САЩ ще нарасне силно през следващото десетилетие, сочи последна прогноза на Бюджетната служба към Конгреса (CBO). Предвижда се американският държавен дълг да нарасне до 31,4 трилиона долара в края на 2030 година, което ще се равнява на цели 98% от БВП на САЩ - най-високото ниво след края на Втората световна война, предава  . Финансовата дупка между разходите и приходите ще продължава да се разширява при сегашните правителствени политики, за да достигне цели 180% от БВП на САЩ до 2050 година, което би било далеч над всички предишни рекордни нива на държавния дълг. прогнозира CBO. Този растящ дълг ще намали с течение на времето икономическия растеж, тъй като увеличаващите се по размер лихвени плащания към чуждестранните притежатели на дългови книжа на САЩ ще намали доходите на американските домакинства. Бюджетната служба към Конгреса също така прогнозира, че дефицитът на федералния бюджет през настоящата финансова година ще достигне едни трилиона долара и се очаква да достигне средногодишно около 1,3 трлн. долара между 2021 и 2030 година. С оглед на настоящите ниски лихвени ставки, CBO отбеляза, че все още има време за справяне със засилващото се фискално предизвикателство. Всъщност, фискалната политика може да бъде използвана като инструмент за справяне с други предизвикателства, пред които е изправена нацията, допълни конгресният бюджетен офис. В дългосрочен план обаче \"трябва да се направят промени за справяне с бюджетната ситуация, тъй като дългът ни расте по неустойчив начин\", заяви директорът на CBO Филип Суогъл. Бюджетната служба към Конгреса също така прогнозира, че икономиката на САЩ ще нарасне с 2,2% през настоящата година. \"Предвиждаме, че потребителските разходи, подкрепени от растящите заплати и благосъстояние на американските домакинствата, ще останат силни. Също така очакваме, че бизнес инвестициите ще започнат да се възстановяват, тъй като отслабват някои от факторите, които натежаха на инвестициите през миналата година \", посочи Суогъл. CBO очаква Федералният резерв на САЩ да запази основния си лихвен процент стабилен до края на 2021 година. Доходността на 10-годишните държавни облигации на САЩ се очаква постепенно да нарасне през следващите 10 години до 3,1% към 2030 година.", "date": "2020.01.29", "title": "Американският държавен дълг ще нарасне до 31,4 трлн. долара към 2030 година"}
{"url": "https://www.24chasa.bg/novini/article/8124378", "text": "Ако ме потърсят, до няколко часа съм в България, заяви бизнесменът Васил Божков и обясни пред , че не се укрива от закона. Коментарът му е направен часове, след като полиция влезе в офисите и жилищата му. Той е в чужбина в момента, но е готов да съдейства на разследването, ако бъде потърсен. \"Имам си много работа, не мога да си оставя бизнеса в чужбина и да седя в България. Ако някой ме потърси, до няколко часа мога да бъда“, отговори Божков. Причината за акцията той коментира така: Нищо не знам. Мен да ме издирват? Никой не ме издирва, никой не ми се е обаждал. Това заяви пред   Васил Божков,  . Не знам какво се случва, добави Божков. Като разбера, може би ще коментирам. Нищо не знам в момента. На разположение съм на органите по всяко едно време, подчерта още един от най-богатите българи. Припомняме, че рано тази сутрин  . Полицейска и прокурорска проверка има в централата на “Нове холдинг”, собственост на Васил Божков. Сградата се намира на улица “Московска”, недалеч от храма “Свети Александър Невски”. Полицейска акция има в офис на Националната лотария на улица „Фритьоф Нансен“ в столицата. Акцията е под ръководството на Спецпрокуратурата, но подробности за нея не се съобщават. По същото време има проверки и в бившата резиденция в парк „Витоша“, за която също се смята, че е свързана с бизнесмена.", "date": "2020.01.29", "title": "Васил Божков: До няколко часа съм в България, ако ме потърсят (Обновена)"}
{"url": "https://www.24chasa.bg/novini/article/8124425", "text": "Всички тела на загиналите в авиокатастрофата, в която загина Коби Брайънт, вече са открити от разследващите и са предадени на съдебните лекари, съобщава телевизия Кей Ти Ел Ей, цитирана от  . Властите все още не са обявили официално кои са 9-те загинали в катастрофата, но медиите в САЩ имат имената им: 41-годишната баскетболна легенда Коби Брайънт, 13-годишната му дъщеря Джиана, треньорът по бейзбол на местен колеж Джон Алтобели (56), неговата съпруга Кери Алтобели (46), дъщеря им Алиса (13), помощник-треньорката по баскетбол от академията на Коби Брайънт Кристина Маузер (38), Сара Честър (45), дъщерята на Сара Честър Пейтън Честър (13) и пилотът на хеликоптера, 50-годишният Ара Зобаян. Хеликоптерът се разби в стръмен хълм северозападно от Лос Анджелис и властите първоначално обявиха, че може да отнеме време да бъдат издирени всички 9 тела. Полицията призова гражданите да не се тълпят на мястото на катастрофата, защото пречат на разследването. Хеликоптерът, в който загина Коби Брайънт, се е ударил в хълма с голяма скорост и отломките са се разпилели на значителна площ. “Опашката е от едната страна на хълма, а фюзелажа от другата. Основният ротор е още 100 метра по-нататък. Останките са пръснати върху разстоянието от 200-250 метра”, казва Дженифър Хоуменди, която ръководи разследващия екип.", "date": "2020.01.29", "title": "Откриха телата на всички загинали в хеликоптера на Коби Брайънт"}
{"url": "https://www.24chasa.bg/novini/article/8124442", "text": "Задържани са петима руски полицаи, които миналата година арестуваха журналиста Иван Голунов, обвинен несправедливо в наркотрафик, предадоха Франс прес и БТА. Журналистът от информационния сайт \"Медуза\", известен с разследванията си за корупция в московското кметство и злоупотребите в сектора за микрокредитиране, беше арестуван в началото на юни миналата година от полицаи, твърдящи, че са намерили значителни количества наркотици в чантата и в апартамента му. Той беше освободен няколко дни по-късно след мобилизация на медиите и на руското гражданско общество, а неговият случай стана символ на безнаказаността на корумпираните полицаи в Русия. Петимата арестувани полицаи бяха освободени от длъжност след скандала. Те бяха арестувани днес и в момента са на разпит, се казва в изявление на руския Следствен комитет.", "date": "2020.01.29", "title": "Още петима бивши полицаи са арестувани в Русия заради случая с Голунов"}
{"url": "https://www.24chasa.bg/novini/article/8124443", "text": "Днес изпращаме големия български художник и живописец проф. Андрей Даниел, предава  . Той си отиде на 67-години. Художник с повече от 100 изложби, 50 публикации, преподавател в Националната художествена академия и член-кореспондент на БАН. Андрей Даниел ще остане в историята на българското изкуство най-вече като живописец, но той работи също и в областта на стенописа, сценографията, графиката и оформлението на книгата.", "date": "2020.01.29", "title": "Прощаваме се с големия български художник и живописец проф. Андрей Даниел"}
{"url": "https://www.24chasa.bg/novini/article/8124454", "text": "Шофьор е блъснал жена на пешеходна пътека в Горна Оряховица и е напуснал местопроизшествието, съобщиха от полицията. Сигналът за инцидента е получен на 28 януари в 07:10 часа от Спешна помощ. От проведените до момента действия по разследването, е установено, че 58-годишната жена е блъсната на пешеходна пътека на кръстовище между улиците \"Пирот\" и \"Отец Паисий\" и автомобилът е продължил движението си. Жената е била откарана в Спешна помощ, където е установено, че има фрактури на колянна става и подбедрица и е настанена за лечение във великотърновската болница.", "date": "2020.01.29", "title": "Шофьор блъсна жена на пешеходна пътека в Горна Оряховица и избяга"}
{"url": "https://www.24chasa.bg/novini/article/8124491", "text": "Хората ще имат възможност от близо да се запознаят с начина на работа на Предприятието, както и да видят съоръженията и пречистващите инсталации на територията на „Топлофикация Русе“. Експерти ще разкажат на посетители как функционира Топлофикацията и ще отговорят на всички техни въпроси. „Отворихме вратите си, за да покажем, че работим открито и стриктно. Надяваме се да бъдат разсеяни всички спекулации, които свързват замърсяването на въздуха в гр. Русе с нас“. Това каза директорът на „Топлофикация Русе“ Желев по повод Деня на отворените врати.", "date": "2020.01.29", "title": "„Топлофикация Русе“ с ден на отворени врати"}
{"url": "https://www.24chasa.bg/novini/article/8124517", "text": "Международен екип учени стигна до извода, че смъртоносните топлинни вълни, предизвикани от климатичните промени, ще станат още по-опасни и ще затруднят здравеопазването в такива гъсто населени страни като Китай, съобщава сайтът Медикъл експрес, цитиран от БТА. Специалистите, ръководени от Буен Дън от британския университет в Рединг, са анализирали 50 милиона записа на дневната температура, получени от 2400 метеостанции от цялата територия на Китай в периода 1961-2018 година. Изследванията установили, че 30-дневните периоди с опасни горещини, които убиха през 2018 година много хора в Североизточен Китай, значително са зачестили. Освен това екстремалните дневни горещини и поройните валежи, водещи до наводнения, в бъдеще също ще станат по-чести. Екстремалните порои са станали 1,5 пъти по-вероятни в сравнение с прединдустриалната епоха. В същото време вероятността от постоянни силни валежи се е снизила с 47 процента. Високите нощни температури способстват за топлинни удари при хората, които страдат от дневните жеги. В най-рискова ситуация попадат онези от тях, които работят на открито, възрастните и младите хора, както и лицата с различни заболявания.", "date": "2020.01.29", "title": "Аномалните топлинни вълни ще станат още\nпо-смъртоносни в Китай"}
{"url": "https://www.24chasa.bg/novini/article/8124489", "text": "Решенията за образуване са взети на заседание на КПКОНПИ, провело се днес. Сигналът срещу бившия кмет на Костенец е за това, че докато е заемал длъжността, е представлявал и сдружение с нестопанска цел - футболен клуб, което е получило субсидия от общинския бюджет, а преценката за това, кои футболни клубове да получат финансиране е била изцяло на кмета. Общинският съветник от Варна се проверява за това, че той е бил едновременно член и на Съвета на директорите на \"Дворец на културата и спорта\" ЕАД - Варна, чийто едноличен собственик на капитала е общината, а контрол върху дейността на дружеството упражнява Общински съвет - Варна, в чийто състав съветникът едновременно гласува и такива решения. Директорът на РЗИ-Стара Загора се проверява по сигнал, че притежава и хоспис на територията на общината, спрямо който и спрямо конкурентните му обекти контролът се осъществява от подчинените на директора служители от състава на РЗИ. Комисията трябва да се произнесе в срок от два до три месеца дали по съответните производства е установен конфликт на интереси.", "date": "2020.01.29", "title": "Има ли конфликт на интереси при бивш кмет, общински съветник и шеф на РЗИ?"}
{"url": "https://www.24chasa.bg/novini/article/8124569", "text": "До момента извън Китай има близо 60 случая на заразени с коронавируса от 15 страни, без смъртен случай. В Китай коронавирусът е взел 132 жертви, а около 6000 души са заразени. Броят на потвърдени болни от коронавируса в Пекин и рискът от заразяване там продължават да растат. Това заяви заместник-директорът на столичния Център за контрол и превенция на болестите Пан Синхо, цитиран от Ройтерс. До момента в Пекин са потвърдени един смъртен случай и 102 заразени с вируса. Броят на заразените с коронавируса в Хонконг нарасна до десет души след откриването на два нови случая, предаде ТАСС. В болниците на града остават над 100 души с възможно заразяване. Всички са в стабилно състояние. Заради епидемията в Хонконг са затворени туристическите, културните и спортните обекти, а масовите прояви са отменени. От днес градът изцяло преустановява железопътните и фериботните връзки с континентален Китай, пише БТА. Взето е и решение за съкращаване наполовина на полетите от други китайски градове и преустановяване на издаването на разрешения за посещения на китайски туристи в Хонконг. Двама от 206-те японски граждани, които бяха евакуирани в Токио от епицентъра на епидемията Ухан в Централен Китай, са показали симптоми на пневмония, но засега няма потвърдена диагноза за коронавирус, предаде Ройтерс. Други трима пътници с температура или кашлица са хоспитализирани за наблюдение, но нямат симптоми на вируса. Четирима души от семейство от Ухан, които в момента се намират в Обединените арабски емирства, са диагностицирани с коронавируса. Четирима души от южната германска провинция Бавария, които са заразени с коронавируса след посещение на колежка от Китай, показват съвсем слаби симптоми на заболяването, каза германският министър на здравеопазването Йенс Шпан. В един от първите известни случаи на предаване на вируса от човек на човек извън Китай, 33-годишен мъж вероятно е бил заразен на 21 януари от китайска колежка, която е била на няколкодневен престой за професионално обучение. Другите трима пациенти са под наблюдение в изолатор в клиника в Мюнхен. Travellers wear masks as they arrive at the Dubai International Airport, after the UAE's Ministry of Health and Community Prevention confirmed the country's first case of coronavirus, in Dubai, United Arab Emirates January 29, 2020. REUTERS/Christopher Pike", "date": "2020.01.29", "title": "Извън Китай има 60 случая на заразени с коронавируса"}
{"url": "https://www.24chasa.bg/novini/article/8124662", "text": "България може да намали използването на руски газ почти два пъти, но тя има задължение според договора в „Газпром“ и ще трябва да се плати за това, заяви заместник-директорът на руския Фонд за национална енергийна сигурност Алексей Гривач, предава агенция EA Daily, цитирана от „Ако те не изпълнят условието „вземете и платете“ според договора, тогава ще получат глоба“, заяви Алексей Гривач. Глобата ще бъде сравнима със сумата на неполучен газ.", "date": "2020.01.29", "title": "EA Daily: България може да намали използването на руски газ, но трябва да плати"}
{"url": "https://www.24chasa.bg/novini/article/8124603", "text": "Около 1000 човека са се събрали на пл. Народно събрание на протест срещу политиките на правителството. За 12 часа днес пред Столичната община бе дадена заявка за протест, организира от Асоциацията на заведенията, но късно снощи председателят на браншовата организация каза пред 24 часа, че отменят протеста тъй като исканията им са удовлетворени с 6 месечното отлагане на наредба 18 на МФ.  Протестът започна зад гърба на паметника на Цар Освободител, но към 12:20 организаторите му внезапно решиха да се преместят от към страната на парламента, като блокираха движението по бул. Цар Освободител. Полиция и части на жандармерията с каски и шлемове са строени пред парламента. Не може да се разбере какви са исканията на протестиращите, тъй като говорят по мегафони и ги чуват само хората, които са около тях. Преди малко голяма част от протестиращите пресякоха бул. Цар Освободител и са пред Народното събрание. Сред множеството се мяркат плакати с надписи \"Спрете скъпата храна\", \"Велинград е за 5 % ДДС върху храните\", \"Наредба 18 = смърт на бизнеса\" и други. ", "date": "2020.01.29", "title": "1000 човека протестират срещу политиките на правителството"}
{"url": "https://www.24chasa.bg/novini/article/8124687", "text": "В цял Китай, хора, които си стоят по домовете по желание или по принуда, се опитват да оползотворят по най-добрия начин ситуацията докато градовете остават затворени, в отчаян опит на властите да овладеят новия опасен коронавирус, предадоха Асошиейтед прес и БТА. В понеделник вечерта обитателите на някои многоетажни блокове в град Ухан се събраха заедно духом, като се скупчиха по прозорците и балконите си и пяха заедно националния химн и други песни. Припевът на химна \"Килай, килай, килай!\", което означава \"Надигнете се, надигнете си, надигнете се!\" отекваше между кулите на небостъргачите в 11-милионния град. Улиците в Ухан станаха безлюдни и зловещо тихи, тъй като семействата се опитват да избягват контакти с други хора, които може да се заразени. Други скандираха \"Ухан, бори се!\", повтаряйки лозунгите, чути от протестиращи в Хонконг, където от месеци продължават антиправителствени демонстрации. Учебните заведения в Китай отложиха началото на втория срок и семестър заради епидемията. Затова студентът Вей Чзъкай е превърнал дневната в игрище за бадминтон. Други са в социалните медии, за да демонстрират уменията си в игри на думи с виртуалния помощник Сири. Някои пък играят билярд с помощта на пръчици за хранене и кръгли жълти плодчета лонган и чери доматчета вместо топки. Съпрузи от град Шанту в провинция Гуандун са заснели клип как се забавляват с децата у дома с традиционна игра с обръчи, популярна в тържествата на открито за Лунната нова година. За целта обръчите са изрязани от картон, а майката е продавачка, която ги предлага на желаещите. Децата ги купуват и ги хвърлят, за да печелят награди, подредени на пода в стаята. Жена от провинция Хубей е публикувала множество видеоматериали, в които се бори със скуката като използва различни ефекти и показва как прави снежен човек от леда във фризера си, за да се опитва да вдъхне оптимизъм и позитивна нагласа на сънародниците си. Китайският университет Цинхуа, един от водещите иновационни и образователни центрове в страната, осигури свободен достъп до своята база данни за борба с новия коронавирус. За свободен достъп е предоставена \"Китайската държавна база за знания\" - най-големият научен онлайн архив на КНР. В портала може да се влиза без заплащане до 1 юли. По този начин учените ще могат по-лесно да обменят информация. В сряда терминът \"коронавирус\" беше най-често търсеният в базата данни. Тя се използва от над 120 милиона потребители, които са свалили миналата година около 2,3 милиарда текста. /СК/", "date": "2020.01.29", "title": "Как китайците борят скуката, принудени да си стоят у дома заради вируса"}
{"url": "https://www.24chasa.bg/novini/article/8124693", "text": "Комисията за противодействие на корупцията и за отнемане на незаконно придобитото имущество /КПКОНПИ/ е взела решение да внесе в Бургаския окръжен съд иск за отнемане на имущество срещу Николай и Евгения Баневи и свързани с тях юридически лица. Искът е на обща стойност 140 523 982.29 лв., съобщиха от пресцентъра на комисията. Двамата са обвинени от прокуратурата в участие в организирана престъпна група за финансови престъпления. Комисията претендира отнемане на имоти по цялото Черноморие, както и собственост на шест търговски дружества за 99 382 686.90 лв., моторна яхта за 97 500 лв., налични движими вещи, както и акции, дялове и суми от продажба на имущество. Сред наличните движими вещи са множество златни накити със скъпоценни камъни, ценни монети, диаманти и др. Сред имотите са няколко помпени станции, къмпинг \"Черноморец\", къмпинг \"Каваците\", къмпинг \"Златната рибка\" и др., уточняват от КПКОНПИ. От комисията съобщават още, че ще внесат в Софийски градски съд и иск за отнемане на имущество на обща стойност 699 767.88 лв. срещу бившия заместник-министър на здравеопазването Михаил Зортев. Той е обвинен от прокуратурата за това, че като длъжностно лице, упълномощено да подписва разрешения за осъществяване на лечебна дейност, е нарушил служебните си задължения като е издал разрешение за извършване на идентични медицински дейности, с цел да набави за другиго облага по схемата \"болница в болницата\" на територията на МБАЛ \"Христо Ботев\" АД - гр. Враца. От Зортев се претендира апартамент от 125.95 кв. м. на стойност 420 500 лв., акции и суми от продажба на имущество. На заседанието на КПКОНПИ бяха взети решения за внасяне и на 8 иска срещу още 10 физически лица в СГС и в окръжните съдилища в Бургас, Варна, Велико Търново, Плевен, Пловдив и София за отнемане на имущество на обща стойност 145 647 580 лв.", "date": "2020.01.29", "title": "Комисията на Цацаров внася иск за 140 милиона лева срещу Баневи"}
{"url": "https://www.24chasa.bg/novini/article/8124701", "text": "Председателят на държавната комисия по хазарта - \"ДКХ\" и още 10 души, сред които членове и юристи от институцията са отведени от сградата за разпит по време на акцията на Спецпрокуратурата. Все още няма повдигнати обвинения, не се знае и кой от всички ще остане в ареста за 24 ч. Разследването е във връзка с хазартни фирми, които е трябвало да бъдат контролирани от ДКХ.  Специализираната прокуратура и МВР влязоха рано тази сутрин в офисите на бизнесмена Васил Божков, съобщиха и трите национални телевизии. Беше претърсена и Комисията по хазарта.", "date": "2020.01.29", "title": "10 души от Комисията по хазарта отведени за разпит"}
{"url": "https://www.24chasa.bg/novini/article/8124748", "text": "За специалните сили на Българската армия измина една необикновена и неповторима година изпълнена с много работа и предизвикателства. Година, в която бяха извършени кардинални промени в организационното изграждане и развитие на българските сили за специални операции, и беше сформирано Съвместното командване на специалните операции /СКСО/, за което сме работили почти две десетилетия. Това каза командирът на СКСО генерал-майор Явор Матеев по време на анализа на подготовката на 68-ма бригада \"Специални сили\" през изминалата година. По думите му през изтеклата година са развити нови формирования и са поставени основите на изграждането на съвременен учебен център на Силите за специални операции /ССО/. За подготовката на формированието командирът посочи, че са запазени, развити и са установени нови учения с партньорите, както и нови връзки и взаимодействия с видовете въоръжени сили при операциите, свързани с мисията отбрана на страната. Продължихме сертифицирането на тактическите групи за специални операции и поредната застъпи в дежурство, като част от компонента Командване на ССО на силите на НАТО. Нашата основна програма ни даде възможности да продължим работата по модернизацията, придобиването на нови технически средства и такива за индивидуална защита, както и реновирането, изграждането и развитието на материалната база и сградния фонд, каза ген. Матеев. Той добави, че продължават с организационното изграждане на специалните сили и на съвместната подготовка със сродни формирования от системата за националната ни сигурност при съвместните задачи за противодействие на тероризма. Командирът посочи, че през настоящата година всичко ще бъде насочено по изпълнение на основната функция на създаденото СКСО.", "date": "2020.01.29", "title": "Специалните сили вече са отделно звено на Българската армия"}
{"url": "https://www.24chasa.bg/novini/article/8124765", "text": "Над 650 хил. е-винетки са купени от началото на 2020 г. на обща стойност близо 40 млн. лева, съобщиха от Агенция \"Пътна инфраструктура\". Почти три четвърти от тях са за превозни средства с българска регистрация, като над 340 хил. са за леки автомобили. Най-много е-винетки са продадени на 24 януари 2020 г. Тогава, за един ден, са купени 37 241 е-винетки, от които близо 22 хил. са годишни. На 31 януари 2020 г. изтича валидността на малко над 100 хил. годишни е-винетки. Цените на електронните винетки се запазват като тези през 2019 г. За леките автомобили (с обща технически допустима максимална маса до 3,5 т) годишната винетка струва 97 лв., тримесечната - 54 лв, месечната - 30 лв., седмичната - 15 лв., а тази за уикенда (с валидност от 12 ч. в петък до 23.59 ч. в неделя) е 10 лв. До 1 март 2020 г. тежкотоварните превозни средства над 3,5 т могат да ползват платената пътна мрежа, след като купят е-винетка, а след тази дата - ще плащат на база на изминато разстояние - тол такса. Шофьорите на камиони и автобуси могат да активират месечна винетка с начална дата не по-късна от 1 февруари 2020 г, а седмична - не по-късна от 23 февруари. От 24 февруари до 29 февруари водачите на тежкотоварни превозни средства ще могат да ползват само дневни винетки. Цените на винетките за камионите и автобусите са същите като тези през 2019 г. Дневната такса е 23 лв. За превозните средства между 3,5 т и 12 т седмичната винетка е 53 лв., а месечната - 105 лв. за тези с екокатегория Евро I, II или 0. За тези с Евро III или по-висок клас - седмичната е 40 лв., а месечната - 80 лв. За пътните превозни средства над 12 т - седмичната винетка е 87 лв., а месечната - 174 лв. за тези от тях с екокатегория Евро I, II или 0. За тези с екокатегория Евро III или по-висока - седмичната винетка е 67 лв., а месечната - 134 лв. Валидността на е-винетките, включително и на издадените чрез Агенцията за социално подпомагане, както и на тези на пререгистрирани автомобили, може да бъде проверена на сайта www.bgtoll.bg.", "date": "2020.01.29", "title": "Над 630 хил. е-винетки са купени от началото на годината"}
{"url": "https://www.24chasa.bg/novini/article/8123004", "text": "Къде да търси човек медицинска помощ вечерно време, по празници или в почивни дни, когато поликлиниките, ДКЦ-тата и личните лекари не работят? И навсякъде ли в големите болници са налични всички специалисти, така че пациентите да не бъдат връщани или изпращани на друго място? Не само насред грипна епидемия с подобна ситуация се сблъскват стотици пациенти и родители на болни деца. Казусът важи предимно за големите градове, където има и специализирани, и многопрофилни болници, така че хората често се объркват къде първо да тичат. Става дума основно за неспешни, но тревожни състояния. В тези случаи правило №1 е пациентът или родителят да се обади първо на личния лекар. По закон той е длъжен да осигури на всеки от пациентите си 24-часов достъп до медицинска помощ. Това става по няколко начина - чрез дежурен кабинет на групова практика, на която е съучредител съвместно с други лекари или по договор с друго лечебно заведение, разкрило дежурен кабинет. Това обикновено са медицински центрове с денонощен прием на пациенти или кабинети за неотложна помощ в болници. Може и джипито индивидуално да осигурява денонощна консулта- ция по телефон, в амбулатория или в дома на пациента - по преценка на самия лекар. Последният вариант обаче е сравнително рядко използван от личните лекари, тъй като е физически невъзможно да се отзовават постоянно. Това може да се случи в по-малките населени места, където кадри липсват или самото джипи обслужва малко на брой пациенти. Изискването джипито да осигурява достъп до медицинска помощ извън работното си време е разписано в Наредба 40, която определя основния пакет дейности, гарантирани от бюджета на здравната каса. От години личните лекари настояват за облекчаване на това изискване, тъй като, когато сключват договор с медицински център например, те заплащат определена сума за дейността, която оттам биха извършили вместо тях. Освен това случаите, в които човек би потърсил медицинска помощ за неспешно състояние вечер, са сравнително по-малко, а лекарите трябва да поддържат тези договори непрекъснато. Много често обаче пациенти търсят медицинска помощ директно в спешното отделение или спешния кабинет на дадена болница за състояния, които не са животозастрашаващи - повишено кръвно налягане вследствие на забравен прием на медикаменти, висока температура посред нощ и други, дават примери спешни медици. Затова и в тези случаи болните биват таксувани според ценоразписа на съответната болница за извършения им преглед - проблем, който често създава напрежение между лекари и пациенти. Причината е, че по закон спешната помощ в България е напълно безплатна, но за състояния, които са животозастрашаващи. А когато в спешен кабинет бъде прегледан пациент с оплаквания, които не застрашават живота му, тогава заплащане се изисква - иначе трудът на лекаря и използваните консумативи остават за сметка на болницата. Така законът очертава пътя на пациента при търсенето на медицинска помощ вечерно време. На първо място е личният лекар, затова е добре всеки пациент да се информира предварително как той е уредил оказването на достъп след работното му време - дали да търси него, или директно да се насочва към определен медицински център. Така ще се избегне и звъненето на джипито посред нощ. В съответния кабинет по договор с джипито ще окажат необходимата помощ. Ако лекарите там преценят, че състоянието на пациента изисква допълнителна диагностика и лечение, то той ще бъде препратен към най-близката болница, която разполага с нужния специалист. Ако директно отидете в спешния кабинет, обикновено се чака часове пред него, защото наистина спешните случаи са с приоритет. А за това време реално може да се получи медицинска помощ другаде. Когато обаче става дума за наистина спешен случай, това условие не важи, напомнят специалистите. Но тогава обикновено се вика линейка, чийто екип също може да прецени доколко е спешно състоянието и коя е най-подходящата болница, където да бъде откаран болният, ако най-близката не разполага с точния специалист. Така например в спешното отделение на една от най-големите болници в страната - “ , се обслужват денонощно пациенти със застрашаващи състояния в областта на вътрешните болести, обща и коремна хирургия, урология “При спешно състояние, за което не разполагаме със специалист обаче, наш медицински екип с наша линейка или с транспорт на Спешна помощ откарва пациента до най-близката болница, която може да му окаже нужната помощ”, обясниха от болницата за “24 часа”. Тя например не разполага с АГ специалисти, кардиохирурзи, неврохирурзи, инфекционисти, ортопеди, травматолози и специалисти по уши-нос-гърло. “Ако дойде пациент с оплаквания, които не се преценяват като спешно състояние, заплаща консултацията по утвърдените тарифи на болницата”, допълват от “Александровска” и напомнят, че това се отнася и за децата. Там разполагат с педиатрично отделение, но то е специализирано за болести на дихателната система. Ако дойде дете със спешно състояние като апендисит например, то ще бъде закарано с линейка до “Пирогов”, където има детски хирурзи. Най-голямата спешна болница у нас  пък разполага денонощно с всички видове специалисти и в много от тесните специалности е сред най-добре подготвените. Но след 20 ч съдови хирурзи, очни и УНГ специалисти има само на повикване при необходимост в спешното отделение. Причината е, че денонощни спешни очни и ушни кабинети за деца и възрастни се поддържат в университетската болница  . Денонощно покритие от съдови хирурзи пък има в Националната кардиологична болница. В МБАЛ-София, към  също работи непрекъснато мултипрофилно спешно отделение с хирургични и терапевтични кабинети, противошокова зала и операционен блок, осигурено с дежурни медицински екипи. Осигурени са и консултации по спешност с уролог, гръден хирург, съдов хирург, УНГ, очен хирург и специалист по орална хирургия. С 24-часов режим на работа е и Клиниката по вътрешни болести, която е специализирана в диагностиката и лечението на спешни животозастрашаващи състояния от спектъра на вътрешните и нервните болести, обясниха от болницата. От 27 януари в клиниките по инфекциозни болести на ВМА е разкрит и денонощен противогрипен кабинет, в който всеки може да получи квалифицирана помощ. Болницата обаче не обслужва пациенти под 18-годишна възраст. Друга от големите многопрофилни болници в София е  , която не разполага единствено с отделение по психиатрия и съдова хирургия и не извършва травматологични и съдови операции на деца под 3-годишна възраст. В разгара на грипа търсенето на лекарска помощ през почивните дни или вечер значително нараства. Извън София - в  например, ако хората усетят първите симптоми късно вечер, могат да потърсят помощ в неотложния кабинет на ул. “Христо Ясенов” 12 в града. Условието е личният им лекар да има договор с кабинета. В делник той работи от 8 вечерта до 8 сутринта, а в почивните дни - денонощно, каза д-р Стефка Тошева от РЗИ. Болните от грип и остри респираторни заболявания в  и региона могат да получат лекарска помощ след 18 ч. в центровете за Спешна помощ, каквито има във всички общини от областта. Дежурните кабинети в тях работят непрекъснато и разполагат с екипи и линейки. В Пазарджик има и Спешно отделение към областната болница. Там пациенти може да се приемат до 24 ч или да бъдат пренасочени при нужда. Но и повечето лични лекари се отзовават на повиквания и след 18 часа. В  прегледите след 18 ч се извършват в колективна лекарска практика, с която договор са сключили повечето джипита. Има и дежурни кабинети в МБАЛ-Смолян.  Безплатно мобилно приложение в интернет помага на родителите в търсенето на най-близката, но и най-подходящата болница спрямо оплакванията на детето им, при това само с три кликвания. HealthyKid Sofia е създадено от педиатърката д-р Таня Андреева и икономистката Дария Мукова. Целта е да реши един от основните проблеми за родителите в София - обикалянето по болници, тъй като специалистите са разпръснати в 14 различни. Приложението е своеобразен педиатричен пътеводител - дава точни съвети за най-близка болница, лаборатория или стоматолог при спешни състояния, след като родителят въведе симптомите. Показва и най-бързия път да се стигне до лечебното заведение, освен това напомня за задължителните имунизации и профилактични прегледи.  HealthyKid се ражда и вследствие на над 40-годишния проблем - липса на национална детска болница с всички специалисти на едно място. По сегашния проект обаче има много резерви, включително от архитекти, защото ще се довършва строеж, оценките за чиято сигурност са отпреди 12 г., коментира д-р Андреева.", "date": "2020.01.29", "title": "Болните първо да звънят нощем на джипито и да ходят там, където ги прати"}
{"url": "https://www.24chasa.bg/novini/article/8124819", "text": "Районна прокуратура – Пловдив се самосезира по публикации в медиите за наличието на пластмасови и други опасни отпадъци във водите на река Марица, в района на гр. Стамболийски, обл. Пловдив, и разпореди предварителна проверка по изнесените данни. Срокът на приключването е 20 дни, съобщиха от прокуратурата. Проверката се извършва по реда на надзора за законност и е с оглед установяване на данни за извършено престъпление по чл. 352 ал. 1 от Наказателния кодекс – за замърсяване на водите на река Марица, от което са настъпили вреди за околната среда. Проверката е възложена на Басейнова дирекция – „Източнобеломорски район“ и на служителите на РУ на МВР – Стамболийски. По разпореждане на прокуратурата ще бъде изискана документация – констативни протоколи, снемане на обяснения от управители на фирми, които се занимават с преработка на пластмасови изделия и др.", "date": "2020.01.29", "title": "Проверяват р. Марица за пластмасови и други опасни отпадъци"}
{"url": "https://www.24chasa.bg/novini/article/8124584", "text": "Спасители приключиха тази нощ евакуацията на всички рибари, озовали се вчера на откъснат леден блок в залива Мордвинов южно от остров Сахалин в Далечния изток на Русия. Това съобщи днес местното управление на министерството на извънредните ситуации, предаде ТАСС. С откъсването на ледения блок в залива вчера близо 600 рибари, излезли на леда, се озоваха на два километра от брега. Според министерството по леда са се образували и пукнатини с широчина 1,5 до 3 метра. На местопроизшествието незабавно пристигнаха спасителни екипи, предаде БТА. Спасителната операция трая почти 7 часа, отбелязва Асошиейтед прес. Видеозаписи показват групи хора, покачили се на по-малки късове лед в опит да стигнат до брега с гребане. Министерството информира, че спасителите са евакуирали 536 от около 600 души, а останалите рибари са намерили начини да стигнат до брега самостоятелно. В спасителната операция са участвали 15 души с три лодки и с кораб на въздушна възглавница - \"Хивус-10\".", "date": "2020.01.29", "title": "Спасиха стотици рибари, бедствали на леден блок край о-в Сахалин"}
{"url": "https://www.24chasa.bg/novini/article/8124869", "text": "Полицаи задържаха мъж, причинил смъртта на домашно животно, съобщиха от пресцентъра на ОД на МВР-Сливен. Сигналът е подаден на 28 януари на тел.112, а животното е намерено в близост до имота на собствениците му в местността \"Селището\". Извършителят К.И., на 45 години, криминално проявен, е задържан за 24 часа. По случая е образувано досъдебно производство.", "date": "2020.01.29", "title": "Задържаха мъж, убил котка в Сливен"}
{"url": "https://www.24chasa.bg/novini/article/8124892", "text": "Правителството предлага на Президента на Република България да издаде указ, с който да освободи флотилен адмирал Мален Чубенков от длъжността „Командир на флотилия бойни и спомагателни кораби“ и от военна служба, считано от 06.02.2020 година, поради навършване на пределната възраст за притежаваното звание. Министерският съвет на Република България прие решение за утвърждаване на годишните разчети на сметката за средствата от Европейския съюз на Държавен фонд „Земеделие“ за 2020 г. Планирани са общо 2 898,8 млн. лева за финансиране на директните плащания на площ, пазарните мерки, Програмата за развитие на селските райони (ПРСР) и Програмата за морско дело и рибарство. От тях 2 633,1 млн. лева са за сметка на ЕС и 265,7 млн. лева са от националния бюджет. За развитие на селските райони са предвидени 843,5 млн. лв. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР. По линия на директните плащания от ПРСР са заложени 298,9 млн. лв., които ще обхващат направленията агроекология и климат, биологично земеделие и Натура 2000. По схемата за единно плащане на площ, както и за обвързани с производството плащания за животни, плодове, зеленчуци и други са определени 1 567,4 млн. лв. По Програмата за морско дело и рибарство 2014-2020 г. са разчетени 61 млн. лв. За пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор, преструктуриране на лозовите масиви, промоционални програми и други схеми са предвидени 128 млн. лв. Министерският съвет прие решение за учредяване на безсрочно ограничено вещно право - сервитут, върху част от поземлен имот - публична държавна собственост. Имотът се намира в гр. Монтана, с начин на трайно ползване: водостопанско, хидромелиоративно съоръжение, както и изградена върху имота предпазна дига на корекцията на река Огоста. Сервитутът се учредява за право на прокарване на водопровод, необходим за реализирането на „Комплексен проект за инвестиционна инициатива - създаване на рибно стопанство за пъстърва“. Съгласно Закона за държавната собственост, за имоти - публична държавна собственост може да се учредяват ограничени вещни права, когато това е необходимо за изграждане на линейни обекти на техническата инфраструктура или когато друго техническо решение е явно икономически нецелесъобразно. Съгласно друго правителствено решение имоти - публична държавна собственост, се обявяват за имоти - частна държавна собственост. Имотите са с предоставени права за управление на Министерство на отбраната и с отпаднала необходимост за ведомството и Българската армия. Като имоти - частна държавна собственост, с тях могат да се извършват разпоредителни действия, съгласно Закона за държавна собственост и Правилника за прилагане на Закона. Обектите със сменен статут представляват четири поземлени имота и се намират в рамките на общините Бойчиновци, Шумен и Поморие. За публична държавна собственост е обявен имот - частна държавна собственост, който се управлява от Висшия съдебен съвет. Имотът се намира на бул. „Митрополит Методи Кусев“ № 33, кв. „Възраждане“ в град Стара Загора. Той представлява терен с площ 4040 кв. м, върху който е изградена Съдебната палата в града. Сградата е публична държавна собственост, което налага преобразуването на терена също в публична държавна собственост. Министерският съвет предоставя на Българската телеграфна агенция управлението върху част от имот - публична държавна собственост за срок от пет години. Тя представлява едноетажна административна сграда над мазе със застроена площ 70 кв. м на ул. „Димитър Добрович“ № 3 в гр. Сливен и подходяща за реализиране дейността на Агенцията. Към момента частта от имота е в управление на областния управител на Сливен. Правителството прие решение за прекратяване на функциите на Светослав Глосов като почетен консул на Кралство Мароко в област Пловдив по искане на мароканската страна. Решението се прие в съответствие с разпоредбите на Виенската конвенция за консулските отношения и националната нормативна уредба. Министерският съвет одобри Договора за трансфер на осъдени лица между Република България и Република Казахстан и предлага на Народното събрание да ратифицира документа. Договорът за трансфер на осъдени лица между Република България и Република Казахстан е подписан по време на посещението на генералния прокурор на Казахстан в София на 13 май 2019 г. Сключването на Договора е обусловено от разбирането, че за постигане целите на наказанието е необходимо да се даде възможност лицата, осъдени на лишаване от свобода, да изтърпяват наказанието в държавата им по произход, като по този начин се постига по-ефективно превъзпитание и социална рехабилитация на лишените от свобода. Договорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора. Предложеният от Министерския съвет за ратификация Договор съответства на международните стандарти в областта на трансфера на осъдени лица. Министерският съвет прие Годишен доклад за дейността на Съвета по европейските въпроси (СЕВ) през 2019 г. Докладът съдържа информация за взетите от СЕВ решения и за изпълнението на задълженията, произтичащи от членството на Република България в ЕС, през 2019 г. През изминалата година СЕВ проведе общо тридесет и осем редовни заседания и девет процедури за неприсъствено вземане на решения, по време на които прие общо 474 решения. През 2019 г. високият интензитет на работата в рамките на координационния механизъм по въпросите на ЕС се запази, като хоризонталният характер на темите и досиетата налагаше високо ниво на координация и предварителна съгласуваност. През отчетния период бяха разпределени по работни групи и ведомства отговорностите за прилагането и при необходимост, приемането на законодателни и/или административни мерки за прилагането на 863 регламента и 781 решения, както и на отговорностите за въвеждането на 65 директиви, публикувани в Официалния вестник на ЕС в периода 1 декември 2018 г. - 30 ноември 2019 г. С цел гарантиране на добрата междуинституционална координация и сътрудничество СЕВ продължи да прилага допълнителни мерки за мониторинг на участието на Република България в процеса на вземане на решения и на изпълнението на задълженията, произтичащи от членството на страната в ЕС. В резултат и през 2019 г. координационният механизъм по въпросите на ЕС в България запази своята основна роля както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС. Публикувайки информация на Facebook страницата на координационния механизъм по въпросите на ЕС относно взетите решения на СЕВ, както и по актуални теми от дневния ред на ЕС, се осигуряваше публичност и прозрачност в работата, като през отчетния период са публикувани 95 съобщения. Министерският съвет одобри българската позиция за участие в неформалното заседание на Съвета по конкурентоспособност на Европейския съюз, част „Научни изследвания“, което ще се проведе на 3 - 4 февруари в Загреб, Хърватия. Ще се дискутира темата за новата визия за Европейското научноизследователско пространство (ЕНП) и обмена на знания в ЕС. По време на дискусиите относно отворения пазар за учени и бъдещите приоритети на ЕНП, България ще изрази позиция, че общите действия на държавите членки и на ЕС не следва да бъдат ограничени единствено до научните изследвания. България ще посочи като приоритет на ЕНП да бъде научноизследователската и развойна дейност, фокусирана върху дигиталните умения, отворената наука и предприемачеството. Целта е да се оптимизират ползите от научноизследователското сътрудничество за стимулиране на икономическия растеж и благоденствие. Страната ни ще обърне и специално внимание на подкрепата за младите изследователи. ЕНП е създадено преди 20 години с цел постигане на единно обединено научноизследователско пространство, отворено за света и базирано на вътрешния пазар, позволяващо свободно движение на изследователи, научни знания и технологии. Правителството одобри Годишен отчет за 2018 г. относно изпълнението на концесионен договор за добив на блатно кокиче в защитена местност „Блатото“, в землището на с. Палаузово, област Ямбол. Концесията се предоставя за 20 години, с гратисен период, през който не се дължи годишно плащане за 10 години. В доклада е отчетено изпълнението на концесионния договор и извършените проверки на място. Анализът за отчетения период показва, че се изпълняват условията на концесията. Министерският съвет взе решение да измени договора за концесия за морски плаж „Слънчев ден”, община Варна, област Варна, с което се цели продължаване на договора с правоприемника на досегашния концесионер. Процедурата е наложена предвид извършеното преобразуване на дружеството - концесионер, което промени правната си форма. В този случай се създаде ново дружество, явяващо се правоприемник на старото. Именно поради факта, че правата и задълженията на концесионера по договора са преминали изцяло върху новоучреденото дружество, Министерският съвет намира за напълно оправдано продължаването на концесията. По този начин, обезпечаването на задължителните дейности по Закона за устройство на Черноморското крайбрежие (ЗУЧК) - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес, ще бъде продължено. Министерският съвет прие Решение за бюджетната процедура за 2021 г. в срока, определен от Закона за публичните финанси. С Решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2021-2023 г. и на проекта на държавния бюджет за 2021 година. В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2021-2023 г. и на проекта на държавния бюджет за 2021 година. Определена е базата за разработване и актуализиране на средносрочната бюджетна прогноза за периода 2021-2023 г. и за съставяне на законопроекта за държавния бюджет на Република България за 2021 година. Продължава разширяването на обхвата на бюджетните организации, които прилагат програмен формат на бюджет, като е включена и Сметната палата. Програмен формат на бюджет за 2021 г. ще прилагат всички първостепенни разпоредители с бюджет, чиито бюджети са част от държавния бюджет, с изключение на съдебната власт. Това е поредният инструмент на правителството за повишаване на качеството на управление на публичните финанси, подобряване процесите на планиране и изготвяне на проектобюджетите на бюджетните организации, повишаване на прозрачността и отчетността на бюджетните системи. Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2020 г. с цел по-тясна координация и управление на икономическите политики в Европейския съюз, укрепване на икономическото управление и осъществяване на наблюдение на макроикономическите дисбаланси. Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“. Правителството утвърди годишните разчети на сметката за средствата от Европейския съюз на Националния фонд за 2020 г. С решението се осигурява финансов ресурс за ефективно и ефикасно изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на ЕС, програмите за трансгранично сътрудничество по външни граници на ЕС и други инструменти за финансова помощ. Решението се приема в изпълнение на разпоредбата на чл. 78, ал. 1, т. 1 от Закона за държавния бюджет на Република България за 2020 г. и с него се гарантира прозрачността при разходването на публични средства. Правителството прие проект на нов Закон за управление на агрохранителната верига. Целта е да се гарантира висока степен на защита на здравето и интересите на потребителите. Чрез новия закон ще се премахнат различията в регулаторната уредба, създаваща административни тежести на бизнеса, включително и регистрационните режими. Законопроектът установява единна законодателна рамка, която регламентира конкретно компетентните органи, които провеждат политиката в тази област, органите, които осъществяват официалния контрол върху елементите на агрохранителната верига и органът, извършващ оценката на риска по агрохранителната верига. Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига. Необходимостта от създаването на този нормативен акт се обуславя от факта, че към момента отделните елементи на агрохранителната верига са регламентирани поотделно в няколко закона. Правителството прие Решение, с което одобрява проект на Закон за изменение и допълнение на Закона за патентите и регистрацията на полезните модели. Приемането на законопроекта ще доведе до повишаване качеството на административното обслужване в областта на регистрацията на патентите, полезните модели и сертификатите за допълнителна закрила. Ще се постигне яснота, предвидимост в действията на администрацията, прозрачност и повишаване качеството и бързината на предоставяне на услугите от Патентното ведомство, така че и физическите лица, които не са специалисти ефективно да упражняват сами правата си. Кръгът на лицата, които могат да осъществяват представителство пред Патентното ведомство се разширява и се въвеждат имуществена отговорност и задължителна застраховка „професионална отговорност“ за лицата, упражняващи дейност по представителство по индустриална собственост, за покриване на вредите, които могат да настъпят вследствие на тяхната професионална дейност. В резултат от промените се очаква подобряване на условията за извършване на бизнес, намаляване на административната тежест и увеличаване на заявителската активност от страна на бизнеса като страната ни ще е напълно готова да прилага правото на ЕС, действащо в областта, регламентирана от Закона за патентите и регистрацията на полезните модели. Правителството одобри проект на Закон за изменение и допълнение на Закона за отбраната и въоръжените сили на Република България. Предлаганите промени в закона имат за цел намаляване и преодоляване на некомплекта на длъжностите за военнослужещи от въоръжените сили и създаване на по-добри условия за развитие на старшите офицерите, заемащи академични длъжности. Предлага се увеличаване с три години на пределната възраст за военна служба /по чл. 160, ал. 1 и 2 от ЗОВСРБ/ за военнослужещите, които не са упражнили правото си на пенсия, а за длъжностите, за които се изисква хабилитация /по чл. 160, ал. 3 от ЗОВСРБ/и не са упражнили правото си на пенсия - с пет години. Предвижда се възможност за увеличаване на пределната възраст до три години на военнослужещите, упражнили право на пенсия, които са нужни на въоръжените сили, по решение на министъра на отбраната, съответно след предложение по команден ред. В законопроекта е заложено също регламентиране на възрастта за приемане на военна служба на 40 години за всички категории военнослужещи. Въвежда се също мандат за престояване на длъжност за военнослужещите с висши офицерски звания и с военно звание „полковник“ („капитан I ранг“), които са заемали длъжност повече от 4 години и откажат да бъдат преназначени на предложената им равна или по-висока длъжност (в същото или по-високо длъжностно ниво) за срок една година. Прецизира се и разпоредбата на чл. 24, ал. 3 от Закона за военното разузнаване относно вида на правоотношението на директора на Служба „Военна информация“, когато длъжността „директор на Службата“ се заема от цивилен служител, съответно изрично се регламентира, че когато длъжността е определена за военнослужещ с висше военно звание, той е офицер от висшия команден състав на въоръжените сили по смисъла на чл. 136 от ЗОВСРБ. Правителството одобри актуализация на Споразумението за партньорство и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми. Измененията произтичат от одобрени през 2019 г. промени в Оперативни програми „Околна среда“, и „Транспорт и транспортна инфраструктура“, Програмата за морско дело и рибарство и Програма за развитие на селските райони. Чрез тях се осигурява ефективното използване на наличния ресурс за постигане на европейските цели за интелигентен, устойчив и приобщаващ растеж. Министерският съвет прие законодателната и оперативната си програма за периода 1 януари - 30 юни 2020 г. Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. Законодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане. Двете програми дават възможност за повишаване на прозрачността на процеса по изготвяне и приемане на нормативните актове и създават условия за по-широко гражданско участие в обществените консултации по проектите на нормативните актове, включени в програмите. Законодателната програма предвижда да бъдат разгледани общо 17 предложения за законопроекти, като за 3 предложения за нови закони ще бъде извършена цялостна предварителна оценка на въздействието. Включването на проекти на актове в оперативната програма се осъществява след извършена частична предварителна оценка на въздействието. Оперативната програма предвижда да бъдат разгледани 22 проекта на нормативни актове от компетентността на Министерския съвет. Съгласно разпоредбите на Закона за нормативните актове и Устройствения правилник на Министерския съвет и на неговата администрация, двете програми ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg. Приходи в размер на 1.829 млрд. лв. ще бъдат събрани във фонд „Сигурност на електроенергийната система\" през 2020 г. Това е предвидено в бюджета на фонда, одобрен на днешното заседание на Министерския съвет. Близо 48% от тях (880 млн. лв.) се очаква да бъдат от продажба на квоти въглеродни емисии. Със събраните средства ще бъдат покривани разходите на „Национална електрическа компания“ ЕАД, включително и за минали регулаторни периоди, произтичащи от статута й на обществен доставчик според Закона за енергетиката. Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 1 MW и над 1 MW по Закона за енергията от възобновяеми източници. Фонд „Сигурност на електроенергийната система“ бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и от цена „задължение към обществото”.", "date": "2020.01.29", "title": "Вижте какво реши Министерският съвет днес"}
{"url": "https://www.24chasa.bg/novini/article/8124899", "text": "Казахстан спира всички видове пътнически транспорт до и от съседен Китай на фона на продължаващото разрастване на епидемията от новия коронавирус. Това обяви днес правителството на централноазиатската страна, цитирано от световните агенции и БТА. Казахстанските власти замразиха и издаването на визи за китайски граждани, се посочва в съобщение, цитирано от Ройтерс. Автобусните маршрути вече не се обслужват, движението на пътническите влакове ще бъде спряно на 1 февруари, а от 3 февруари ще бъдат отменени и всички полети до и от Китай. ", "date": "2020.01.29", "title": "Казахстан прекъсва всички транспортни връзки с Китай\nзаради вируса"}
{"url": "https://www.24chasa.bg/novini/article/8124907", "text": "Получихме потвърджение от всички парламентарно представени партии, че присъединяването на България към еврозоната има политически консенсус. Това заяви министърът на финансите Владислав Горанов след проведения днес извънреден председателски съвет, който продължи близо 45 минути. На председателски съвет бяхме поканили управителя на централната банка, за да докладваме степента на напредъка към включването на България към еврозоната. Министърът на финансите отбеляза още, че на срещата на председателския съвет всички са се обединили около това, че България трябва да се присъедини към еврозоната с действащия си курс -1, 95583.", "date": "2020.01.29", "title": "Горанов: С всички партии имаме консенсус по присъединяването ни в еврозоната"}
{"url": "https://www.24chasa.bg/novini/article/8124870", "text": "Министърът на външните работи на Турция Мевлют Чавушоглу е изпратил писмо до високопоставени представители на Европейския съюз, посветено на политиката на разширяване на Съюза, съобщи Анадолската агенция. Писмото е адресирано до Върховния представител за външната политика на ЕС Жозеп Борел, до еврокомисаря по съседство и разширяване Оливер Вархеи и до Гордан Гърлич Радман, външния министър на Хърватия, която в момента председателства Съвета на ЕС. В писмото си Чавушоглу подчертава необходимостта от реализиране на процеса на разширяване по открит, устойчив, честен и гъвкав начин, като изтъква досегашния път на Турция към ЕС. Писмото на първия турски дипломат обръща внимание върху значението на метода, който ЕС следва при присъединителните преговори, и регионалната и глобалната роля, която Съюзът иска да играе в бъдеще, предаде БТА. Чавушоглу пише още, че ако се вземат предвид преговорите за членство на Турция в ЕС, които започнаха през 2005 г., може да се каже, че политическите пречки, пред които са изправени страните-кандидатки по време на присъединителните преговори, накърняват доверието в присъединителния процес. Според турския външен министър преговорите трябва да се водят на основата на общите интереси на ЕС, а не на националните интереси на някои страни-членки. Чавушоглу подчертава значението на членството на Турция в ЕС. Анадолската агенция припомня, че през ноември Франция предложи нов метод за приемане на кандидатки в ЕС. Според френския план страните-кандидатки ще бъдат оценявани на седем стъпки и няма да могат да преминат на следващото стъпало, ако не са реализирали реформите, предвидени в предишното. Предвидените стъпки са: 1) Върховенство на закона и основни права, 2) Образование и наука, 3) Заетост и социална политика, 4) Финанси, 5) Общ пазар, селско стопанство и аквакултури, 6) Външни работи, 7) Други.", "date": "2020.01.29", "title": "Турция призова ЕС да преосмисли политиката си на разширяване"}
{"url": "https://www.24chasa.bg/novini/article/8124937", "text": "Районна прокуратура-Стара Загора образува досъдебно производство за изграждането на три незаконни микроязовира в района на старозагорското село Змейово. Това съобщават от пресцентъра на Апелативната прокуратура в Пловдив. Издирват се нарушителите, които през периода от неустановена дата през 2019 г. до 05.12.2019 г. са построили водовземните съоръжения за използване на повърхностни води. Извършено е престъпление по чл. 353ж от Наказателния кодекс. Разпоредени са следствени действия, като незабавно е престъпено към оглед на водоемите. Към момента се проверяват всички версии, уточняват от пресцентъра на прокуратурата.", "date": "2020.01.29", "title": "Издирват нарушителите, изградили незаконно 3 микроязовира в Старозагорско"}
{"url": "https://www.24chasa.bg/novini/article/8125412", "text": "\"Добре, а, айде, а, ш'ти се обади там, а, Митко или Христозов да ме държиш в течение.\" Това казва мъжът от записите, разпространени от прокуратурата, за когото се смята, че гласът на президентът Румен Радев на командира на ВВС ген. майор Цанко Стойков.  Двамата коментират проверка на КПКОНПИ за назначаването на настоящата съпруга на Радев - Десислава, тогава още Генчева, на работа във ВВС. Записът бе изваден по повод искането на главния прокурор Иван Гешев за тълкувание на Конституционния съд кога може да се образува дело на президента, който има абсолютен имунитет. Кои са Митко и Христозов, на които държавният глава има толкова голямо доверие, че им поверява такава важна информация, запитаха се мнозина след разпространяването на записите. Наричан дясната ръка на президента, Стоянов е служил заедно с Радев близо 15 г. във ВВС. Той е полковник и е бил техник на самолети. Също като Радев и Стоянов е завършил Висшето военновъздушно училище в Долна Митрополия и във Военновъздушния колеж \"Максуел\" в САЩ, макар и по различно време. И двамата са служили в авиобазата в Граф Игнатиево. Бил е и началник-щаб в Командването на ВВС по времето, когато ген. Радев е начело, като отговаря за техниката и въоръжението. А колегите му от онези години описват Стоянов като работохолик, всеотдаен и много верен. Публична тайна е, че всички кадрови решения на президента минават през неговото одобрение. . До юли миналата година той бе съветник по икономии и инвестиции на държавния глава, но след това Радев го прати от своята квота в Комисията за регулиране на съобщенията. Христозов и Радев са рамо до рамо от дълги години, още от ВВС. И той е завършил ВВВУ \"Г. Бенковски\" в Долна Митрополия, но като инженер по радиооборудване на летателни апарати. Завършил е и право, има магистратура по \"Икономика на сигурността и отбраната\" в УНСС. Започва кариерата си в авиационния полк в Безмер, но по-късно е служил на различни длъжности в базата в Граф Игнатиево.  . Може да се предполага, че разследването срещу генерал Стойков е за нещо по-значимо, отколкото евентуално укриване на документи по проверка на Комисията за конфликт на интереси. Впрочем от записите не става напълно ясно дали тези документи, които не се дават на проверяващите не се отнасят за нещо съвсем друго и далеч по-значимо и каква е ролята на споменатите лица.", "date": "2020.01.29", "title": "Кои са Митко и Христозов от сересетата с президента Румен Радев"}
{"url": "https://www.24chasa.bg/novini/article/8125418", "text": "\"Следвайте мечтите си! Не забравяйте, че представяте Българи. Вие можете много, очакват ви победи! - обърна се Мико към малките тенис таланти, които от вчера са на подготвигерен сбор на националния тенис център и в зала „София\". Момчетата ще участват на турнир от европейската зимна купа в Чехия от 31 януари до 2 февруари. Освен България, в него ще участват и отборите на Андора, Белгия, Чехия, Грузия, Унгария, Люксембург и Сърбия. Първите два тима ще се класират за финалите от 14 до 16 февруари във Веска (Чехия). България ще бъде представена от Иван Иванов (ТК \"Супер Спорт\"-Варна), Димитър Кисимов (\"Про спорт\") и Виторио Станков (ТК \"Левски\"), с треньор Робърт Сократов. Момичетата до 12 години ще участват на турнир от европейската зимна купа в Естония от 31 януари до 2 февруари. Освен нашите момичета в турнира ще участват тимовете на Естония, Финландия, Латвия, Литва, Русия и Швейцария. Първите два отбора ще се класират за финалите от 14 до 16 февруари в Съндерланд (Великобритания). България е в състав Андреа Иванова (ТК \"Славия Бомел 9\"), Валерия Гърневска (ТК \"Българов\" - Габрово) и Рафаела Симеонова (ТК \"Ямбол 2005\") с треньор Даниел Ангелов.", "date": "2020.01.29", "title": "Мико даде кураж на малките тенис националите за Европейските зимни купи"}
{"url": "https://www.24chasa.bg/novini/article/8125390", "text": "Българската агенция по безопасност на храните и Асоциация „Активни потребители“ стартираха мащабни проверки за качеството на сиренето в търговската мрежа, предаде  . Главният експерт в Дирекция „Контрол на храните“ д-р Райна Иванова обясни, че взимат проби за наличие на немлечни мазнини в млечните продукти, а също така и изследват дали продуктите съответстват на посочените данни в документацията на производителите. „Проби се взимат от неотворени кутии, които се отварят в наше присъствие. Пробите ще бъдат занесени за лабораторно тестване. До този момент тях ги взимаме съвместно с Националната асоциация на млекопреработвателите и Комисия за защита на потребителите. Документите се подготвят от Дирекциите за безопасност на храните“, уточни д-р Иванова, цитирана от БГНЕС. Първото проверено място от инспекторите беше „Женския пазар“ в столицата. В специализиран магазин за млечни продукти продавачката се опита да избегне проверката, като заяви, че обектът не работи и заключи вратата. „При физическата проверка установихме, че има имитиращи продукти, които не са предварително опаковани. Съгласно изискванията на законодателството, имитиращите продукти трябва да бъдат пакетирани от производителя“, заяви д-р Иванова и увери, че ще бъдат предприети мерки, спрямо производителите и фирмата продавач. Глобата за производителя може да достигне до 6 000 лв. Сергей Иванов от „Активни потребители“ заяви, че в обекта има още нарушения, както и че е взел натривка за хигиената в обекта, която според него, не е на необходимото ниво. Резултатът от пробите ще бъде готов до края на седмицата или най-късно в началото на другата като не е изключено, ако нарушението не е за първи път, обектът да бъде затворен. От „Активни потребители“ посъветваха хората да не се заблуждават, че могат да купят истинско сирене на цена под 8 лв.", "date": "2020.01.29", "title": "Агенцията по храните с мащабни проверки за качеството на сиренето"}
{"url": "https://www.24chasa.bg/novini/article/8125415", "text": "На 97-годишна възраст е починал известният британски актьор, радио- и телевизионен водещ Николас Парсънс, съобщава Би Би Си. Парсънс се смяташе за най-възрастния радиоводещ в света, предава  . Радиопредаването му Just a Minute започва през 1967 г. и е в ефир повече от 50 години. В продължение на 12 години от 1971 г. до 1983 г. е бил водещ и на телевизионното предаване Sale of the Century, смятано за едно от най-успешните за периода.", "date": "2020.01.29", "title": "Почина най-възрастният радиоводещ в света"}
{"url": "https://www.24chasa.bg/novini/article/8125437", "text": "Върховният лидер на Иран аятолах Али Хаменей заяви днес, че мирният план на американския президент Доналд Тръмп за израелско-палестинския конфликт е обречен на провал и всички мюсюлмански държави трябва да му се противопоставят, предаде Ройтерс. \"Дяволската и зла политика на Америка към Палестина, наречена \"сделката на века\", никога няма да се материализира\", написа Хаменей в туит на фарси, цитиран от БТА. Президентът Тръмп вчера оповести американски мирен план, който предвижда създаване на палестинска държава при строги условия, но позволява на Израел да поеме контрола върху отдавна оспорваните еврейски селища на окупирания Западен бряг на река Йордан, посочва Ройтерс. Палестинските лидери отхвърлиха плана като фаворизиращ Израел. Противопоставянето на Израел е крайъгълен камък на иранската политика, която подкрепя войнствени палестински ислямистки групировки.", "date": "2020.01.29", "title": "Хаменей: Планът на Тръмп за Близкия изток е обречен на провал"}
{"url": "https://www.24chasa.bg/novini/article/8125474", "text": "Правителството одобри проект на Закон за изменение и допълнение на Закона за отбраната и въоръжените сили на България, съобщи пресслужбата на кабинета. Предлаганите промени в закона имат за цел намаляване и преодоляване на некомплекта на длъжностите за военнослужещи от въоръжените сили и създаване на по-добри условия за развитие на старшите офицерите, заемащи академични длъжности. За длъжностите, за които се изисква хабилитация (по чл. 160, ал. 3 от ЗОВСРБ) и не са упражнили правото си на пенсия - с пет години. В тази категория влизат офицерите със звание \"майор\" (\"капитан III ранг\") и пределната им възраст за служба сега е 55 години. Предвижда се възможност за увеличаване на пределната възраст до три години на военнослужещите, упражнили право на пенсия, които са нужни на въоръжените сили, по решение на министъра на отбраната, съответно след предложение по команден ред. В законопроекта е заложено също регламентиране на възрастта за приемане на военна служба на 40 години за всички категории военнослужещи. Въвежда се също мандат за престояване на длъжност за военнослужещите с висши офицерски звания и с военно звание \"полковник\" (\"капитан I ранг\"), които са заемали длъжност повече от 4 години и откажат да бъдат преназначени на предложената им равна или по-висока длъжност (в същото или по-високо длъжностно ниво) за срок една година. Известно е, че Министерство на отбраната провежда Национална информационна кампания \"Бъди войник\", с която популяризира военната професия. По места периодично се провеждат информационни борси за набиране на войници и матроси. В тях се представят различните родове войски - Сухопътни, Военновъздушни и Военноморски сили, служба \"Военна полиция\", Националната гвардейска част, Централното военно окръжие. На място присъстващите се запознават с възможностите, условията и сроковете за кандидатстване и постъпване в Българската армия. На посетителите се показват образци на въоръжение и оборудване в различните родове войски. Преди по-малко от година, по време на едно от поредните събития от кампанията, командирът на Сухопътните войски генерал-майор Михаил Попов, отбеляза, че недокомплектът на личния състав в СВ е около 30 на сто, а в някои военни формирования и по-висок. По неговото мнение проблемът е бил създаван в продължение на 8-9 години и по думите му решаването му ще отнеме също толкова време. Недокомплектът се отразява негативно на подготовката на личния състав, тъй като количеството задачи е едно и също, а хората, с които те се изпълняват са по-малко и това води до допълнителното им натоварване, коментира тогава генерал Попов. Правителството днес прецизира и разпоредбата на чл. 24, ал. 3 от Закона за военното разузнаване относно вида на правоотношението на директора на Служба \"Военна информация\". Когато длъжността \"директор на Службата\" е определена за военнослужещ с висше военно звание, той е офицер от висшия команден състав на въоръжените сили.", "date": "2020.01.29", "title": "Одобриха проекта за вдигането на възрастта за военна служба"}
{"url": "https://www.24chasa.bg/novini/article/8125482", "text": "РИОСВ-Хасково установи нарушения в автоморгата в областния център, в която избухна пожар миналата събота - 25 януари, съобщиха от екоинспекцията. При огненото бедствие, продължило към два часа, изгоряха над 100 излезли от употреба леки автомобили, а по случая се води досъдебно производство. Инспекторите са констатирали, че не са били отстранени гумите, тапицериите и други материали, които горят, на част от съхраняваните на площадката стари автомобили. По този начин е бил нарушен редът за разкомплектоване на излезлите от употреба МПС. От РИОСВ уточняват, че днес ще бъде изпратена покана за съставяне на акт на фирмата, стопанисваща площадката. За нарушаване на изискванията за разделно събиране, транспортиране или третиране на отпадъци според вида, свойствата и съвместимостта им, Законът за управление на отпадъците предвижда глоба от 3000 до 10 000 лева. В деня на пожара в града няма замърсяване на въздуха, сочат данните от стационарния пункт за следене на качеството на атмосферния въздух в РИОСВ.", "date": "2020.01.29", "title": "Откриха нарушения в автоморгата, която се запали в Хасково"}
{"url": "https://www.24chasa.bg/novini/article/8125530", "text": "Британските граждани, евакуирани от китайския град Ухан, огнище на коронавирус, ще бъде изолирани за две седмици и ще получат „необходимата медицинска помощ“, заяви британският министър на здравеопазването Мат Ханкок, предава AFP. „Всеки, който се връща от Ухан, ще бъде изолиран за 14 дни, с цялата необходима медицинска помощ“, заяви той в профила си в социалната мрежа „Туитър“. „Безопасността на обществото е основен приоритет“, предава  .", "date": "2020.01.29", "title": "Британците, евакуирани от Ухан, ще бъдат изолирани за 14 дни"}
{"url": "https://www.24chasa.bg/novini/article/8125514", "text": "И времето заплака за Андрей Даниел! В София от месеци не беше валял такъв проливен дъжд, какъвто се изля в деня, в който се сбогувахме с големия художник. Андрей Даниел - син на големия режисьор Леон Даниел, си отиде внезапно на 67 години. \"Той мразеше бавните и мъчителни неща, угасна\", с тъга сподели съпругата му - изкуствоведката Олимпия Николова. Десетки се събраха пред Националната художествена академия, където той преподаваше живопис, за да му поднесат цвете. Някои негови колеги положиха тубички с сини, жълти, зелени бои - любимите му цветове. Защото той обичаше екзотиката, Париж и синьото море на Гърция, и слънцето. Андрей Даниел рисуваше с хъс, цвят и замах места, “в които опредметените фантазии са реалности, открити и написани от наши предтечи и съществуващи за нас, като истинските дървета, треви или планини. Пространства, в които реалностите са въплътени ценности, към които непреодолимо сме привлечени. Там можем да се срещнем с мъдри и гениални хора, с техния огромен талант да превръщат предметите в скъпоценности, там можем да се срещнем дори със себе си”, казваше той с четката си. Наричаше се мързелив\", а остави след себе си над 1000 картини, оценени от световни галерии и колекционери. “Добре е да пътешестваме до тези места, които разширяват все по-стесняващия се свят и даже му придават някакъв смисъл”... Дано. Академичните му успехи са безспорни. Работи в областта на живописта, но също и на стенописа, сценографията, графиката и оформлението на книгата.", "date": "2020.01.29", "title": "Сбогувахме се с художника Андрей Даниел"}
{"url": "https://www.24chasa.bg/novini/article/8125591", "text": "Още две българки, завърнали се от Китай и Тайланд с температура, са под наблюдение, но риск няма, успокояват здравните власти.  Първите реактиви, с които ще може да се установява наличието на коронавирус у нас, ще са налични в края на тази седмица и от вторник в Националната референтна лаборатория по грип и остри респираторни заболявания ще могат да се правят тестове за поставяне на диагноза за този вирус. Така България ще бъде сред първите държави в Европа, която разполага със собствени тестове. Те обаче ще се правят само на проби, изпратени от лекар-инфекционист.  Това обясни проф. Тодор Кантарджиев, шеф на Националния център по заразни и паразитни болести на брифинг в здравното министерство за мерките, които държавата предприема срещу коронавируса \"Преди две седмици, със съгласието на Министерството на здравеопазването, издадох заповед и специалисти от Националния център по заразни и паразитни болести анализираха данните от китайската медицинска служба за секвенирането на вирус и поръчахме да ни синтезират в чужбина реактиви за диагностика на точно този нов коронавирус. Те ще са налични до края на тази седмица. Освен това, преди седмица, сме поръчали китове и от Германия, които референтната лаборатория на ЕС произвежда, но те ще дойдат след две седмици\", обясни проф. Кантарджиев и допълни, че повечето държави от Европа ще имат след нас собствена диагностика. Още две българки, завърнали се от Китай и Тайланд, са под наблюдение, обяви пък главният държавен здравен инспектор доц. Ангел Кунчев. Едната се следи в столична болница, а другата в Добрич. Те са били с температура, но при жената, върнала се от Китай, вече е доказан друг вирус - метапневмовирус, а другата от вчера вече е без температура и симптомите постепенно отшумяват, обясни доц. Кунчев. \"В Тайланд има само 6 случая на коронавирус и то от внос, но с оглед ситуацията, жената е изолирана. Следят се и контактните й хора\", допълни той. Под наблюдение остава и мъжът, също завърнал се от Китай, за който вчера стана ясно, че е приет във ВМА. \"Случаите са пример за това, че системата, както и координацията между различни органи и служби работят. Освен по летищата, същите сериозни мерки взимаме и по портовете. Имаме случаи, в които предстои смяна на екипажи на кораби на порт Бургас, които са с китайски екипажи. Наясно сме с пребиваването на тези хора - откъде идват, колко време ще пребивават. При обработката на корабите сме създали такава организация, че първо да влизат здравните власти, които ще смъкват пълна епидемиологична анамнеза и тогава ще има досег на другите институции, защото досега проверките включваха едновременно качване на 6 служби, които изпълняват различни неща\", обясни доц. Кунчев и допълни, че България е предприела всички необходими мерки. Той призова всички граждани да проявят разбиране към ситуацията и даде два примера с две пътнички, завърнали се у нас - едната от Лондон, а другата от Китай, но завръщаща се от провинция, която не е засегната от вируса. Жената от Лондон не оказала съдействие на проверяващите на летището, а другата, заради скъсана маска по време на полета, заявила на екипажа, че вече е заразена с коронавирус и има нужда от помощ. \"Искам да помоля всички граждани да проявяват спокойствие, защото всички мерки, които взимаме са в интерес и на тях и на техните близки\", каза доц. Кунчев. До седмица се очаква да бъдат налични още 3 термокамери - по една за летищата в Бургас, Варна и терминал 1 на летище София. Поръчано е и специално облекло и маски, които също ше бъдат доставени, допълни здравният министър Кирил Ананиев мерките, които здравните власти предприемат за ограничаване на заразата. Той припомни и, че от началото на седмицата е сформирана и междуведомствена работна група, която включва експерти от МЗ, Центъра по заразни и паразитни болести, главният държавен здравен инспектор, ДАНС, МВР, Министерството на външните работи и Български червен кръст, които следят ситуацията. Създадена е и организация между лечебните заведения в случай на зараза у нас. Поддържа се и непрекъсната връзка със СЗО и Европейската комисия. Ананиев обясни и че здравното министерство поддържа непрекъсната връзка с МВнР, за да получаваме информация за всички български граждани, които се връщат от България. Относно тримата български студенти, които са на обмен в Ухан в момента и искат да се приберат, Ананиев увери, че страната ни е в контакт с повечето европейски държави и в зависимост от това, коя от тях първа ще организира връщането на техните граждани, ще вземат с тях и сънародниците ни. \"Въпросната държава ще ги транспортира до Европа, а от там ние ще организираме пристигането им в България\", обясни Ананиев. ", "date": "2020.01.29", "title": "Наблюдават 3-ма у нас, завърнали се от Китай и Тайланд, заради коронавируса (Обновена)"}
{"url": "https://www.24chasa.bg/novini/article/8125596", "text": "Окръжен съд - Кюстендил потвърди определението на Районен съд - Дупница, с което по отношение на 32-годишния Данчо Е. е взета мярка за неотклонение \"Задържане под стража\", по досъдебно производство за кражба, в условията на опасен рецидив. Председателят на съдебния състав, съдия Йоланда Цекова, обяви, че са налице предпоставки за вземане на най-тежката мярка за неотклонение. Данчо е направил самопризнания за извършена кражба. Има опасност да извърши друго престъпление, като се има предвид свидетелството му за съдимост. е осъждан 26 пъти, от които 7 като непълнолетен. Излязъл е от затвора на 16.11.2019 година. Той е привлечен като обвиняем за кражби, извършени на 19.01.2020 г., в селата Крайници и Яхиново, на Община Дупница. За времето от 01, 00 - 02 30 ч. са отнети от гаражно помещение в село Крайници- 1 електрожен, ел. кабели и куфар с инструменти, и от товарен автомобил паркиран в село Яхиново, чрез разбиване на ключалка- газова бутилка, червена сигнална лампа, 3 броя колани за повдигане и 5 чифта колани за връзване на материали. Определението на Окръжен съд – Кюстендил е окончателно.", "date": "2020.01.29", "title": "32-годишен, осъждан 26 пъти, пак е зад решетките"}
{"url": "https://www.24chasa.bg/novini/article/8125636", "text": "Европейският комисар за вътрешния пазар и услуги Тиери Бретон обяви в сряда насоки за оборудването и изграждането на 5G мрежи в ЕС, които ще позволят на китайския технологичен гигант \"Хуавей\" (Huawei) ограничена роля в разработването на най-новите мобилни технологии за свързаност в единния блок. Отделните държави членки обаче ще могат да оценяват потенциалните рискове за националната си сигурност и да ограничават или изключат доставчици от основната си мрежова инфраструктура. В препоръките на ЕК също така се призова да има множество доставчици на 5G технологията. Правителствата на ЕС се съветват да използват няколко доставчика на 5G, а не да зависят от една компания. Доставчиците трябва да бъдат оценявани по технически и нетехнически фактори, включително риск от намеса от държавни компании, предава  . Незадължителните препоръки, одобрени от 28-те държави от блока, се стремят да се справят с рисковете за киберсигурност на национално и европейско равнище, като опасенията са свързани главно с \"Хуавей\", въпреки че самите насоки на ЕК не визират конкретна държава или компания. Днешните европейски препоръки едва ли ще се харесат на САЩ, които продължават да настояват, че участието на китайски компании като \"Хуавей\" в изграждането на 5G мрежи представлява заплаха за националната сигурност и може да бъде използвано за шпионаж от страна на управляващите в Пекин. Съединените щати също така се притесняват, че доминацията в 5G е крайъгълен камък за китайското технологично надмощие, което би могло да определи геополитиката на 21-ви век. От своя страна ЕС гледа на 5G като на ключ за стимулиране на икономическия растеж и за конкуриране със САЩ и Китай. Така например \"Хуавей\", най-големият световен производител на телекомуникационна техника, се конкурира с шведската компания Ericsson и с финландската Nokia. \"Днес ние оборудваме държавите членки на ЕС, далекосъобщителните оператори и потребителите с инструменти за изграждане и защита на европейската инфраструктура с най-високи стандарти за сигурност, така че всички ние да се възползваме напълно от потенциала, който 5G може да предложи\", отбеляза европейският комисар Тиери Бретон. ЕК също така заяви, че е готова да засили 5G киберсигурността на блока, като използва инструменти за търговска защита срещу дъмпинг или чуждестранни субсидии. Страните на ЕС имат време до април да приложат тези насоки и да докладват за напредъка си до юни. След месеци на оценка на риска, Обединеното кралство реши ден по-рано да не забрани на \"Хуавей\" да участва в разработката на 5G мрежата на острова, въпреки призивите от страна на САЩ. От друга страна, Лондон ще изключи \"високорискови доставчици\" като \"Хуавей\" от централните части на мрежата от пето поколение.", "date": "2020.01.29", "title": "EK: Страните от ЕС ще могат да забраняват доставчици на 5G мрежи"}
{"url": "https://www.24chasa.bg/novini/article/8125670", "text": "Броят на починалите от грип в Румъния достигна девет души, съобщи днес Националният център за наблюдение и контрол на заразните болести в рамките на Националния институт за обществено здраве, предаде Аджерпрес. Последната жертва на грипа е 11-месечно дете от североизточния окръг Васлуй, което е имало съпътстващи заболявания и не е било ваксинирано срещу грип, посочва центърът, цитиран от БТА. Същевременно министерството на образованието съобщи, че от грипната ваканция в страната са засегнати общо 3308 ученици, като в Букурещ частично са затворени 47 учебни заведения.", "date": "2020.01.29", "title": "9 починали от грип в Румъния"}
{"url": "https://www.24chasa.bg/novini/article/8125721", "text": "Министерството на вътрешните работи на Съединените щати ще обяви напролет наредба, която ще спре използването на китайски дронове в САЩ, съобщи в сряда \"Уолстрийт джърнъл\". В предстоящата наредба обаче се споменават само чуждестранни дронове или такива с части от чужбина и не се уточняват страните, където те са произвеждани, предава  . Въпреки това някои чуждестранни дронове ще продължат да се използват в САЩ, тъй като ще се правят изключения за случаи, свързани с природни бедствия, спешни ситуации и обучение. По-рано американското вътрешно министерство предупреди, че дроновете, произвеждани в чужбина, могат да бъдат използвани за шпионаж и дори сигнализира, че може да се откаже от цялата си флотилия от 800 дрона, тъй като повечето от тях имат китайски части или са изцяло произведени в Китай.", "date": "2020.01.29", "title": "САЩ забраняват използването на китайски дронове в страната"}
{"url": "https://www.24chasa.bg/novini/article/8125681", "text": "Никой план за мир в Близкия изток не е съвършен, но представеният от президента на САЩ Доналд Тръмп си има своите достойнства и палестинското ръководство би трябвало да го обмисли. Това заяви днес британският премиер Борис Джонсън, цитиран от Ройтерс. \"Никой план не е съвършен, но едно от достойнствата на този е, че предвижда решение с две държави, той ще гарантира, че Ерусалим ще бъде столица и на Израел, и на палестинския народ\", каза Джонсън в парламента. Президентът на САЩ Доналд Тръмп заяви, че неговият план за уреждане на израелско-палестинския конфликт ще позволи на Израел да направи голяма крачка към мира.  Израелският премиер Бенямин Нетаняху каза от своястрана, че в предложения от САЩ план за уреждане на израелско-палестинския конфликт се предвижда бъдещата палестинска столица да бъде разположена в ерусалимското предградие Абу Дис", "date": "2020.01.29", "title": "Борис Джонсън: Планът на Тръмп за Близкия изток си има своите достойнства"}
{"url": "https://www.24chasa.bg/novini/article/8125726", "text": "„Има жълтеене по пшениците. Много от замеделските производители мислят, че културата изпитва глад, защото не са ги торили. Но посевите в момента са в покой. Смятам, че сега е много опасно да се тори. По-добре е това да стане след 15 февруари. Според мен жълтеенето се дължи на засушаването и на резките промени в температурите” – каза в Добрич проф. Иван Киряков, завеждащ отдел „Селекция на зърнено-бобови и житни култури” в Добруджанския земеделски институт – Ген. Тошево, на откриването на 26-ото издание на специализираната борса „Семена и посадъчен материал”, организирана от „Добрички панаир”АД. Ако температурата се задържи над 10 градуса в продължение на 3-4-5 дни пшеницата ще влезе във вегетация и посевите леко ще завяхнат – добави той. „Растенията почват да вретенят края на март – началото на април. Ако и тогава няма дъждове нещата могат да станат сериозни” – каза още специалистът. Той заяви, че, ако февруари и март са засушливи, нормите на торене трябва да бъдат намалени. „Дъждове през април, май и юни ще дойдат много добре. Миналата година го показа. Проблемът ще бъде липсата на воден запас за пролетниците. В момента влагозапасянето 86 л на кв. м, при данни за м.г. от 141 л и данни от 1953 г. 205 л, според метеоточката на института” – изнесе факти проф. Киряков.", "date": "2020.01.29", "title": "Пшеницата засега се държи, ще има проблем за пролетниците, ако няма дъжд"}
{"url": "https://www.24chasa.bg/novini/article/8125758", "text": "Протестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет. Движението на автобуси и тролеи е спряно, в района има задръстване, предава  . Демонстрантите спряха автобус на градския транспорт.                                                                                                                                                                                                                                                                                                                                ", "date": "2020.01.29", "title": "Протестиращите блокираха \"Орлов мост\""}
{"url": "https://www.24chasa.bg/novini/article/8125704", "text": "Турски турист падна от лифта в Пампорово. Мъжът е около 40 годишен. Паднал е от линията \"Студенец\"- \"Снежанка\". \"Пострадалият се оплакваше от болки в ръката и мястото около таза. Веднага е транспортиран в МБАЛ-Смолян. Не ясно засега как се плъзнал от седалката на лифта\", каза началникът на Планинска спасителната служба в Пампорово Димитър Масурски. Туристът е паднал малко след потеглянето на лифта между 2-ри и 3-ти стълб. Височината от земята е около 5 метра.", "date": "2020.01.29", "title": "Турист падна от лифта в Пампорово"}
{"url": "https://www.24chasa.bg/novini/article/8126298", "text": "Министърът на икономиката и финансите на Франция Брюно Льо Мер призова днес френските компании да инвестират в Гърция - една страна, която се възстановява благодарение на политическата смелост на сегашното правителство и на бившия премиер Алексис Ципрас, предаде Франс прес. \"Трябва да отидете там. Участвайте в проекти в Гърция, инвестирайте, грабнете възможностите, тъй като гръцкото правителство предприема необходимите мерки, за да ви позволи да инвестирате при най-добри условия\". Това каза Льо Мер на откриването на френско-гръцки икономически форум в Париж. Призив към френските инвеститори отправи и гръцкият му колега Христос Стайкурас, който също присъства на срещата. Той подчерта, че гръцката икономика окончателно е излязла от кризата и вече се намира във фаза на растеж, който се очаква да достигне 2,8 процента тази година, предаде БТА. Двамата министри подписаха освен това декларация за намерение, за да бъдат засилени инвестициите на френски компании в Гърция, най-вече в енергетиката, хранително-вкусовата промишленост, туризма и инфраструктурите. Франция и Гърция се ангажираха също така да подкрепят и инвестициите на гръцки компании във Франция. Брюно Льо Мер използва възможността, за да отдаде почит на гръцкия народ, напомняйки, че той е пострадал най-много в Европа от финансовата криза от 2008 година, но най-вече на бившия премиер Алексис Ципрас, който бе победен на последните избори от консерватора Кириакос Мицотакис. Гърция събра вчера 2,5 милиарда евро при емитирането на 15-годишни държавни ценни книжа - най-дълият падеж от началото на финансовата криза през 2010 година. Очаква се гръцкият дълг да намалее от 181 процента от БВП през 2018 година (335 милиарда евро) до 173 процента (329 милиарда евро) през 2019 година.", "date": "2020.01.29", "title": "Брюно Льо Мер към френските компании: Инвестирайте в проекти в Гърция"}
{"url": "https://www.24chasa.bg/novini/article/8126405", "text": "Американският президент Доналд Тръмп яростно нападна бившия си съветник по националната сигурност Джон Болтън, готов да даде показания в процеса по импийчмънт срещу държавния глава в Сената на САЩ, като го обвини в неблагодарност и че го молил да му даде работа, предаде Франс прес. Тръмп написа в туитър, че преди години Болтън не е бил одобрен за посланик на САЩ в ООН, не е могъл да бъде одобрен за каквато и да е работа след това, \"молил\" го да му даде работа, за която не се нуждае от одобрението на Сената, и която той му дал, независимо от многобройните съвети \"Не го правете, сър\". Тръмп изтъква, че Болтън получил работата, но направил много погрешни преценки и бил уволнен, защото, \"честно казано, ако го бях послушал, щяхме да сме в Шестата световна война\", пише БТА. Президентът посочва, че веднага след напускането на поста си Болтън започва да пише \"лъжлива и гадна книга\". \"Кой би го направил?\", пита риторично Тръмп. Известен с войнствените си позиции, Болтън беше уволнен от администрацията на Тръмп през септември 2019 г. заради несъгласието си с президента по множество деликатни въпроси на външната политика - от Афганистан до Северна Корея. След като напусна Белия дом, Болтън даде гласност на несъгласията си с Тръмп и след започването на процедурата по импийчмънт обяви, че е готов да даде показания в Сената, на което Белият дом категорично се противопостави. Предстои излизането от печат на книга на Болтън, в която той твърди, че Тръмп му доверил, че не иска да деблокира военна помощ за Украйна, ако Киев не разследва политическия му опонент, бившия вицепрезидент Джо Байдън и сина му Хънтър. Тези обвинения вече бяха официално отхвърлени от стопанина на Белия дом, който обвини бившия съветник, че иска \"да си продаде книгата\". Именно това \"изнудване\" на Киев, осъдено от намиращите се в опозиция демократи, е в центъра на процедурата по отстраняване от длъжност на 45-ия президент на САЩ.", "date": "2020.01.29", "title": "Тръмп яростно нападна бившия си съветник Джон Болтън"}
{"url": "https://www.24chasa.bg/novini/article/8126393", "text": "Към 16:15 протестиращите освободиха блокираното от тях кръстовище при Ректората. Групичката от около 100 - 150 човека се преместиха при останалите протестиращи на Орлов мост, които се бяха стопили до 50 човека.  Според организаторите на протеста кръстовището на Орлов мост ще остане блокирано до 17:00. Това съвпада с часа, за който е поискано разрешение от Столичната община за обявения за днес протест на Асоциацията на заведенията, който трябваше да бъде от 12 до 17 ч. Тъй като протестиращите са малко на брой и не успяват да заемат цялото пространство на кръстовището на Орлов мост, няколко автобуса и тролейбуса успяха да минат през кръстовището.  Няколко човека от протестиращите се впуснаха да удрят капака на сива Мазда, чийто водач също се опита да мине през кръстовището. Полицията обаче бързо възстанови реда. , но към 12:20 организаторите му внезапно решиха да се преместят от към страната на парламента, като блокираха движението по бул. Цар Освободител.  . Към 14.15 часа множеството се отправи обратно към парламента. Протестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет.", "date": "2020.01.29", "title": "Орлов мост ще бъде блокиран поне до 17 ч. заради протестиращите"}
{"url": "https://www.24chasa.bg/novini/article/8126400", "text": "Търговски център в квартал \"Карпош\" в Скопие е евакуиран заради сигнал за бомба. От полицията съобщиха, че са получили информация за взривно устройство, след което екипи са изпратени на място, предава  . От пожарната служба в Скопие с също са изпратили четирима пожарникари. По думите на очевидци, в мола са се включили всички аларми и се е наложила спешна евакуация.", "date": "2020.01.29", "title": "Евакуираха мол в Скопие заради сигнал за бомба"}
{"url": "https://www.24chasa.bg/novini/article/8126475", "text": "Ген. Цанко Стойков няма да бъде сменен на този етап от поста командващ на ВВС въпреки  . Ген. Стойков няма да бъде хвърлен на кучетата, категоричен бил вицепремиерът и министър на отбраната Красимир Каракачанов според източници от Министерството на отбраната. Допълнително смяна на ген. Стойков можела да забави подготовката на пилотите за новите бойни самолети навреме. Рокада начело на ВВС освен това минава през съгласуване с президента Радев. А той едва ли би одобрил подобно нещо, които означавало ВВС да останат без командир за прекалено дълго време.", "date": "2020.01.29", "title": "Няма да махат ген. Стойков от ВВС, има големи заслуги в сделката за F-16"}
{"url": "https://www.24chasa.bg/novini/article/8126503", "text": "Правителствата са тези, които трябва да решат дали да евакуират гражданите си от китайския град Ухан, епицентър на епидемията от новия коронавирус. Това заяви днес говорител на Световната здравна организация, цитиран от Ройтерс. Френското външно министерство днес обяви, че Франция е готова да предостави на гражданите на други европейски страни места във френските самолети, които ще прати в Ухан за евакуация на намиращите се там френски граждани, предаде ТАСС. Според последни данни новият коронавирус е заразил над 6000 души в Китай и в други страни, предаде Асошиейтед прес. В Китай заразените са 5974, в Хонконг - 8, а в Макао - 5. Случаи на зараза вече бяха установени в Тайланд (14), Сингапур (10), Тайван (8), Малайзия (7), Япония (7), Австралия (7), САЩ (5), Южна Корея (4), Франция (4), Германия (4), Канада (3), Виетнам (2), ОАЕ (4), Непал (1), Камбоджа (1) и Шри Ланка (1). Досега от усложнения от заразата са починали 132 души, като почти всички са от провинция Хубей, където е град Ухан, в който първо се появи новият коронавирус.", "date": "2020.01.29", "title": "СЗО: Правителствата трябва да решат за евакуацията на техни граждани"}
{"url": "https://www.24chasa.bg/novini/article/8126498", "text": "Финландски астрономи-любители заснеха нова форма на полярно сияние, което наподобява слоести облаци или пясъчни дюни, съобщи ТАСС. Съществуването им вероятно е свързано с височинни атмосферни вълни, съобщи в сряда пресслужбата на Хелзинкския университет, позовавайки се на публикация в сп. \"Ей Джи Ю Адвансис\". \"Разликите в яркостта между \"вълните\" на тези небесни дюни може да са свързани със съществуването на аналогични колебания в потока частици, падащи на земята от космоса или в разпределението на атомите кислород в атмосферата на планетата\", каза проф. Мина Палмрот от Хелзинкския университет. Северното сияние е резултат от въздействието на магнитосферата на Земята и слънчевия вятър - потока плазма и заредени частици, които Слънцето излъчва в космоса. Тези частици се движат заедно със силовите линии на магнитното поле на планетата, \"стъпило\" на двата полюса на Земята, предава БТА. Благодарение на това разположение на силовите линии, заредените частици, които обичайно не попадат в атмосферата, свободно проникват в нея на полюсите, сблъскват се с молекули азот и кислород и това предизвиква синьо-зелените светлини, които наричаме северно или полярно сияние. През последните години фотографи-любители, които помагат на НАСА да изучава тези феномени, започнаха да говорят за поява на нов тип сияние в арктическото небе. Преди година тези сияния, наподобяващи виолетова дъга, бяха внимателно изследвани от учените. Те откриха, че сиянието е породено от уникална комбинация от процеси, свързани с активността на Слънцето и движението на потока йони в земната атмосфера. Палмрот и колегите й са открили още един тип сияние, след като към тях се обърнали за помощ няколко астрономи-любители. Те забелязали неколкократно в нощното небе над Финландия светлини, които не спадали към категорията на полярните сияния и на виолетовите дъги. Учените и любителите обединили усилия и започнали наблюдения. Снимки от различни точки позволили на учените да установят, че светлините възникват в горните слоеве на мезосферата на височина около 100 км. Тази част на атмосферата почти не е изследвана и затова физиците не могат да определят кое точно поражда полярните дюни, казва Палмрот.", "date": "2020.01.29", "title": "Астрономи откриха нов вид полярно сияние"}
{"url": "https://www.24chasa.bg/novini/article/8126500", "text": "Граждани на десетина държави от ЕС, включително българи, са сред потърсилите съдействие, за да се върнат от Китай. Това съобщи днес еврокомисарят по действията при кризи Янез Ленарчич, цитирана от БТА. Той добави, че откакто снощи ЕК обяви организирането на два полета за връщане на европейци от Китай, досега са получени около 600 искания за съдействие. ЕС покрива 75 на сто от разходите за полетите за връщане, поясни еврокомисарят Ленарчич. Според ЕК би следвало заради разпространението на новия вирус да се избягват пътуванията до Китай, които не са крайно наложителни. Председателят на комисията Урсула фон дер Лайен е разговаряла днес с китайския премиер Ли Къцян, за да предложи съдействие за пресичане на разпространението на вируса, ако е необходимо. Досега в ЕС са потвърдени осем случая на заразяване - по четири във Франция и в Германия, отбеляза еврокомисарят по здравеопазването Стела Кириакидис. Тя добави, че хърватското председателство на Съвета на ЕС е в готовност да свика извънредно заседание на министрите на здравеопазването. ЕК задейства вчера по искане на Франция механизма за гражданска защита, за да евакуира европейски граждани от Китай. Тази седмица са предвидени два полета, като с първия ще бъдат върнати френски граждани, а във втория, изпълняван от самолет със стотина места, могат да се качат граждани на ЕС. Комисията отбеляза, че засега могат да пътуват единствено здрави хора, които не проявяват признаци на заболяването. ЕК е готова да съдейства за допълнителни полети при необходимост.", "date": "2020.01.29", "title": "ЕК: Българи са потърсили помощ от ЕС да напуснат Китай заради коронавируса"}
{"url": "https://www.24chasa.bg/novini/article/8126532", "text": "Европейската интеграция на Черна гора и на останалите страни от Западните Балкани е стратегическа цел за Гърция, заяви гръцкият външен министър Никос Дендиас по време на посещение в Подгорица днес, съобщава АНА-МПА. След среща с черногорския си колега Сърджан Дарманович гръцкият външен министър заяви, че вижда възможности за засилване на сътрудничеството между двете страни в областта на търговията, енергетиката, туризма, транспорта и науката, предава БТА. \"Интеграцията на Черна гора в ЕС, както и интеграцията на останалата част от балканските страни, е стратегическа цел за Гърция. Ние виждаме това като най-добрия начин да се запази мирът, стабилността и просперитетът в нашия регион\", отбеляза Дендиас. Той отново подчерта готовността на Гърция да подкрепи усилията на Черна гора за присъединяване към ЕС. \"Освен това, в рамките на нашите усилия за съживяване на процеса на разширяване, ние ще бъдем домакини на 24 февруари в Солун на министерска конференция с участието на нашите партньори от Западните Балкани и съседните страни членки на ЕС\", посочи Дендиас. По отношение на сътрудничеството в рамките на НАТО гръцкият външен министър напомни за успешните мисии на въздушна полиция, които Гърция и Италия осъществяват във въздушното пространство на Черна гора. На свой ред Дарманович отбеляза, че Гърция винаги твърдо е подкрепяла европейския път на Западните Балкани и разширяването на ЕС и изтъкна отличните отношения между двете страни.", "date": "2020.01.29", "title": "Гърция: Присъединяването на Западните Балкани\nкъм ЕС ни е стратегическа цел"}
{"url": "https://www.24chasa.bg/novini/article/8126531", "text": "Ливан няма да екстрадира бившия изпълнителен директор на \"Нисан\" (Nissan) Карлос Госн в Япония, където той е изправен пред серия от финансови обвинения, заяви в сряда агенция Nikkei Asian Review, позовавайки се на ливански съдебен служител. Длъжностното лице посочи пред агенцията, че той може да бъде съден в Ливан, ако властите го заподозрат в престъпление, предава  . По-рано през януари адвокатът на Гон даде висока оценка на съдебните производства в Ливан, след като разследващите органи в страната разпитаха бившия шеф на \"Нисан\". В края на декември  .", "date": "2020.01.29", "title": "Ливан няма да екстрадира Карлос Гон в Япония"}
{"url": "https://www.24chasa.bg/novini/article/8126172", "text": "На официална визита в АЕЦ „Козлодуй” пристигна Нобухиро Муроя, заместник генерален директор по управление и планиране на Агенцията за ядрена енергия към Организацията за икономическо сътрудничество и развитие (ОИСР). В делегацията бяха включени още трима експерти от агенцията, както и представители на министерство на енергетиката, съобщиха от пресцентъра на централата. Посещението е във връзка с кандидатурата на България за членство в АЯЕ, отправена през октомври миналата година. Изпълнителният директор на АЕЦ „Козлодуй” Наско Михов изтъкна важността на срещата и акцентира на значимата роля на международното сътрудничество за развитието на атомната енергетика. От своя страна Нобухиро Муроя подчерта доброто ниво на експлоатация на ядрените мощности в българската централа и представи стъпките, които предстоят в процеса на официалното присъединяване на страната към АЯЕ. По време на разговорите с ръководители и експерти от Дружеството, Светозар Василев, ръководител на управление „Безопасност”, представи актуалното състояние на АЕЦ „Козлодуй” и приоритетните проекти, осигуряващи перспективите в нейното развитие. Участниците в делегацията получиха и подробни отговори на поставените от тях въпроси по теми от сферите на културата на безопасност, аварийната готовност, сътрудничеството с български и чуждестранни организации. Деловата програма на гостите продължи с обход на обекти на площадката – машинната и командната зала на пети блок, хранилището за отработено гориво и пълномащабния симулатор за блокове с реактори ВВЕР-1000 в учебно-тренировъчния център.", "date": "2020.01.29", "title": "Шеф от Агенцията за ядрена енергия дойде в АЕЦ  „Козлодуй”"}
{"url": "https://www.24chasa.bg/novini/article/8126575", "text": "Компанията \"Боинг\" (Boeing) излезе през последното тримесечие на миналата година на нетна загуба от 1,01 млрд. долара, или с $ 1,79 на акция, след печалба от 3,42 млрд. долара, или с $ 5,93 за акция през четвъртото тримесечие на 2018-а година. Приходите ѝ се понижиха с цели 37% до 17,91 млрд. долара спрямо последните три месеца на предходната година. Спад с 55% до 7,46 млрд. долара има при приходите от продажбите на пътнически самолети, докато приходите от областта на отбраната, космическата индустрия и сигурността се свиват с 13% до 5,96 млрд. долара, а приходите от глобални услуги се понижават с 5% до 4,65 млрд. долара. Свободните парични потоци на \"Боинг\" пък са негативни и в размер на 2,67 млрд. долара при позитивен паричен поток за 2,45 млрд. долара година по-рано, предава  . За цялата 2019-а година компанията отчете загуба от $1,12 за акция при печалба от $17,85 за акция през 2018-а година, докато приходите се свиха с 24% до 76,6 млрд. долара. Основна причина за слабите финансовите резултати е разразилият се скандал със самолетите 737 MAX, които остават принудително приземени по цял свят от миналия март насам заради двете катастрофи с този модел в рамките на по-малко от пет месец. От \"Боинг\" обявиха, че очакват разходите, свързани с приземените самолети 737 MAX да надминат 18 млрд. долара, като в същото време компанията намекна, че може да намали производството на най-големия си пътнически самолет 787 Dreamliner. Изпълнителният директор на компанията Дейвид Калхун заяви: \"Даваме си смета, че имаме още много работа, която трябва да се свърши. Ние сме фокусирани върху завръщането на 737 MAX към безопасно обслужване на полетите и към възстановяване на дългогодишното доверие, което марката \"Боинг\" предоставя на летящната общност. Ние се ангажираме с прозрачност и високи постижения във всичко, което правим. Безопасността ще бъде в основната на всяко наше решение, всяко действие и всяка стъпка, която предприемаме, докато вървим напред\". Акциите на Boeing Co. нараства с над 3% на извънборсовата търговия, въпреки че компанията отчете доста солидни финансови загуби през последното тримесечие на 2019-а година. Изглежда инвеститорите продължават да акцентират върху информацията от по-рано през седмицата, че компанията е успяла да си осигури заеми за над 12 млрд. долара от поне 10 банки, за да отговори на финансовите загуби, причинени от принудителното приземяване на цялата световна флотилия от самолети 737 MAX.", "date": "2020.01.29", "title": "\"Боинг\" отчете големи загуби през последното тримесечие"}
{"url": "https://www.24chasa.bg/novini/article/8126590", "text": "Временно движението при км 63 на АМ \"Тракия\" в посока София се осъществява в изпреварващата лента поради почистване на платното от разсипан товар. Това съобщиха от Агенция \"Пътна инфраструктура\". Ограничено е движението в активната лента. Шофьорите е необходимо да карат с повишено внимание и съобразена скорост, като спазват указанията на \"Пътна полиция\". Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2020.01.29", "title": "Разсипан товар затрудни движението при км 63 на магистрала \"Тракия\""}
{"url": "https://www.24chasa.bg/novini/article/8126623", "text": "Унищожена е екосистемата в близо 30-километровата зона по поречието на Марица, където замърсяване с пестициди доведе до измирането на тонове риба. Това коментира на национална среща на риболовците във Велико Търново доц. Галин Николов, изпълнителен директор на Изпълнителната агенция по рибарство и аквакултури (ИАРА), предава  . Щетите на популацията в река Марица все още се оценяват, но всичко е унищожено, коментира Николов. „За да се възстанови, ще е необходим период от минимум 10 години. 15-20 килограма риби, намерени мъртви. Радостното е, че сме успели да спасим, пренасяйки част от тези риби в други чисти водоеми“. Галин Николов съобщи, че се проверява и друг сигнал за масово измиране на риба в река Тунджа след Казанлък към Николаево. Там причинителят е кравеферма, уведомена е Агенцията за безопасност на храните. От ИАРА увериха, че въпреки маловодието в реки и язовири, в момента няма критични участъци за рибния ресурс. Българската федерация по риболовните спортове, ИАРА и МЗХ се договориха за засилване на контрола по водоемите.", "date": "2020.01.29", "title": "ИАРА: Унищожена е екосистемата в зона от 30 км по поречието на Марица"}
{"url": "https://www.24chasa.bg/novini/article/8126617", "text": "Космическата сонда \"Солар орбитър\" на НАСА и Европейската космическа агенция ще се отправи на мисия към Слънцето от Флорида на 7 февруари местно време, за да изследва и помогне на учените по-точно да предсказват слънчевите бури, съобщи в. \"Дейли мейл\". \"Солар Орбитър\" ще използва гравитацията на Земята и на Венера, за да излезе от еклиптичната равнина на Слънцето. Така космическата сонда ще има възможност да заснеме и за пръв път да изпрати на земята кадри от северния и южния полюс на звездата ин. Цялата събрана информация ще помогне на учените да прогнозират по-прецизно слънчевите бури. \"Солар орбитър\" е с титаниев щит срещу топлината, покрит допълнително с фосфат, издържащ на температури до 482 градуса по Целзий. Това ще позволи на сондата да се доближи на 41 милиона километра до Слънцето, съобщава БТА. НАСА и Европейската космическа агенция са планирали изстрелването на сондата за 06:15 часа българско време на 8 февруари от Кейп Канаверал, Флорида.", "date": "2020.01.29", "title": "НАСА и Европейската космическа агенция изследват Слънцето"}
{"url": "https://www.24chasa.bg/novini/article/8126631", "text": "53 тежки пътнотранспортни произшествия по-малко са регистрирани от 1 до 28 януари 2020 г., в сравнение със същия период на 2019 година. За този период са станали общо 360 тежки пътни инциденти, при 413 за миналата година. Пострадали са 78 души по-малко, в сравнение със същия период на миналата година, а загиналите са с един по-малко, съобщиха от пресцентъра на МВР. От статистиката е видно, че най-голям брой тежки инциденти са станали в населените места - 236, извън населените места – 124. 20 от общо 33 загинали са починали в инциденти извън населените места. За констатирани нарушения от началото на година са съставени 58 927 фиша и са издадени 33 114 електронни фиша за скорост срещу 45 169 фиша и 21 884 електронни фиша за скорост през същия период на 2019 година. Съставените тази година актове за установени административни нарушения (АУАН) са 18 966, а през миналата година – 18 327. В периода 1-28 януари 2020 година на водачи, управлявали превозни средства след употреба на алкохол, са съставени 828 акта, 796 за 2019г. За периода са съставени 3 395 фиша на пешеходци за извършени от тях нарушения и 174 наказателни постановления. Подробностите предостави инспектор Мария Ботева - отдел „Пътна полиция“, ГДНП.", "date": "2020.01.29", "title": "МВР: 360 са тежките катастрофи за последните 28 дни у нас"}
{"url": "https://www.24chasa.bg/novini/article/8126651", "text": "В Гърция няма регистрирани случаи на заразяване с коронавирус, съобщиха от Медицинска асоциация в Атина, предава електронното издание на вестник Kathimerini. Асоциацията заяви, че внимателно следи разпространението на вируса от Китай и други страни, включително в САЩ, Азия и Европа, допълва \" \". Въпреки това от асоциацията не изключиха възможността за разпространение на коронавируса в повече страни, отбелязвайки, че Световната здравна организация е заявила, че епидемията ще продължи поне няколко месеца.", "date": "2020.01.29", "title": "Няма регистрирани случаи на коронавирус в Гърция"}
{"url": "https://www.24chasa.bg/novini/article/8126646", "text": "България е сред малкото страни в Европейския съюз, които усвояват по-ускорено средствата за кохезионната си политика спрямо предходния програмен период. Това стана ясно днес при срещата на вицепремиера Томислав Дончев с члена на Европейската сметна палата Илиана Иванова. Повод за срещата бе представянето на годишния доклад на Палатата за изпълнението на европейския бюджет за 2018 г., съобщиха от пресцентъра на Министерския съвет. „Страната ни заедно с Люксембург, Австрия, Румъния и Финландия е посочена като добър пример за по-бързо усвояване на евросредствa по време на текущата многогодишна финансова рамка в сравнение с предходния период“ заяви г-жа Иванова. За първа година в България не е открита нито една грешка в областта на кохезионната политика при проверени 15 транзакции. Не са засечени и количествени грешки в областта на земеделието, където броят на проверените транзакции е 4. По време на срещата беше обсъдено и предложението на ЕК за разпределяне на средствата за кохезионна политика през следващия програмен период 2021-2027. Вицепремиерът Дончев отбеляза, че България е една от малкото държави, за които ЕК предлага увеличение на сумите спрямо предходния период. „Надявам се Европа и България да продължат с устойчивото подобрение на финансовото управление на европейския бюджет. Добрите резултати, които се постигат с изпълнението на европейските политики са най-сигурният гарант за доверието на европейските граждани,“ сподели Илиана Иванова.", "date": "2020.01.29", "title": "Дончев: Добър пример сме в усвояването на средства по кохезионната политика"}
{"url": "https://www.24chasa.bg/novini/article/8127236", "text": "Според последните регулации, въведени от Брюксел, няма допълнително плащане на разговорите при пътуване в друга страна от ЕС, а таксувавнето става според ползвания от оператора план. За мобилен интернет също не се изисква допълнително плащане, но има лимит, който се определя спрямо тарифния план и месечната такса. Изследванията на ЕС показват, че след премахването на роуминга използването на мобилен интернет се е увеличило 5 пъти, а изговорените минути са нараснали двойно. ", "date": "2020.01.29", "title": "\"Теленор\": Няма да има роуминг след Брекзит"}
{"url": "https://www.24chasa.bg/novini/article/8127160", "text": "Владимир Путин е готвен да стане върховен лидер на Русия, след като се оттегли като президент, съобщи Ройтерс. Това може да стане с предложени промени в конституцията на страната. но омаловажи значението му, твърдейки, че Путин няма мнение по въпроса, пише в. “Дейли мейл”. Предложението е внесено от правителствена комисия, която разглежда конституционните промени, които се възприемат като предложение на Путин да управлява доживот, след като президентството му приключи през 2024 г. Владимир Путин вече обяви обширни промени в конституцията, които бяха приети от парламента по-рано този месец. Плановете на президента предизвикаха смяна на правителството и се смята, че имат за цел да засилят контрола на Путин над процеса на преход. Промените се възприемат от някои като опит за намаляване на вътрешните борби в Русия до 2024 г. Обявяването на новата конституция същевременно позволява на Путин да реагира на общественото недоволство от продължаващото му управление, отбелязва “Дейли мейл”. Държавната дума - долната камара на руския парламент, вече подкрепи реформите на предварително гласуване. Правителствената комисия обмисля допълнителни възможни промени. “Има някои много любопитни предложения сред тези, които са направени. Например, предложиха преименуване на длъжността на държавен глава във върховен лидер”, каза Павел Крашениников, съпредседател на правителствената комисия. На въпрос за идеята в сряда Кремъл не се ангажира да го коментира, наричайки го нова инициатива и едно от многото, които могат или не могат да бъдат приложени. “В момента всичко това е на етап дискусия”, заяви говорителят на Кремъл Дмитрий Песков. Други предложения включват официално признаване на във Втората световна война и признаване на православното християнство като основна религия на страната. “Естествено някои от предложенията ще бъдат премахнати, някои ще бъдат приети и от това ще се появи търсеният резултат на комисията”, допълни Песков. Лидерът на националистическата партия Владимир Жириновски е предлагал президентът да бъде наричан върховен лидер многократно, за да се отдели от титлите, използвани в чужди езици. ", "date": "2020.01.29", "title": "Готвят Путин за върховен лидер"}
{"url": "https://www.24chasa.bg/novini/article/8127858", "text": "Около 16:40 часа днес в района на пазар „Иван Вазов\" в столицата е възникнал вербален спор между двама водачи относно пътна ситуация. Водачите не са напускали автомобилите си, нито е налице пътнотранспортно произшествие. Това съобщават от Националната служба за охрана.  Във връзка с инцидента след 19:00 часа на спешен номер „112\" е подаден сигнал от гражданин, насочен към СДВР, IV РПУ. При обработката на сигнала единият от автомобилите е идентифициран по регистрационен номер като собственост на Националната служба за охрана. В тази връзка НСО информира, че автомобилът, управляван от участник в инцидента, е предоставен с договор за временно ползване на Народното събрание, а превозното средство не е управлявано от служител на Националната служба за охрана.", "date": "2020.01.29", "title": "НСО разясни детайли за пътен инцидент с неин автомобил"}
{"url": "https://www.24chasa.bg/novini/article/8127024", "text": "Немислимо е Турция да обърне гръб на региона на Западните Балкани, с който има обща история и география и с който дели една и съща съдба, заяви турският президент Реджеп Тайип Ердоган, цитиран от Танюг. \"За съжаление, през 90-те години бяхме свидетели на болезнени събития на Балканите, които раниха сърцата на всички нас. Макар че мина четвърт век, болката от Сребреница е още жива\", каза Ердоган в интервю за сараевския седмичник \"Став\", предава БТА. Турският президент изтъкна, че все пак, независимо от всички неволи, които преживяха Западните Балкани, те са извлекли поуки от историята и през последните 25 години са постигнали много сериозен напредък по пътя към стабилността, сигурността и мира. Турция подкрепя страните от региона в този процес и се отнася към тях с уважение и съпричастност, каза Ердоган.", "date": "2020.01.29", "title": "Ердоган: Немислимо е Турция да обърне гръб на Западните Балкани"}
{"url": "https://www.24chasa.bg/novini/article/8127037", "text": "Руската телевизия RT съобщи днес, че нейна журналистка в Сирия е била тежко ранена в Маарет ан Нуман - стратегически град, превзет от силите на сирийското правителство след седмици на бомбардировки, предаде Франс прес. Според комюнике, публикувано на страницата на Russia Today в \"Телеграм\", Шабруни и екипът й заснемали оръжейни складове, останали след изтеглянето на бунтовниците от Маарет ан Нуман. По първоначална информация един от снарядите се е взривил. Според шофьора на Уафа тя е жива и е прехвърлена от болницата в Хан Шейхун в правителствената болница в Хама, посочи RT и допълни, че Шабруни е получила сериозни наранявания, предава БТА. Сирийските правителствени сили съобщиха днес, че са превзели Маарет ан Нуман - вторият по големина град в провинция Идлиб, който години наред беше един от центровете на \"революцията\" преди бомбардировките на сирийските войски и руските сили да го превърнат в призрачен град, отбелязва АФП.", "date": "2020.01.29", "title": "Журналистка на руската телевизия RT е\nтежко ранена в Сирия"}
{"url": "https://www.24chasa.bg/novini/article/8127012", "text": "Не мога да кажа дали Нено Димов е единствения виновен или дали изобщо е виновен - това го казват прокуратурата и съда. Това каза пред БНТ министърът на икономиката Емил Караниколов.  Той заяви, че не счита да има вина по казуса \"Перник\". \" \"ВиК Холдингът е бързото решение и първата крачка, но трябва да създадем система за мониторинг, да инвестираме в науката  - има специалисти, но друг е въпросът дали сме ги използвали по-най-добрия начин. Виждаме как хората са управлявали водите - хората по-добре са познавали природата, а ние сме го изгубили това\", уточни икономическият министър.  \"В момента икономиката на държавата позволява да се инвестират пари. Виждал съм и големи дружества, които фалират - така фалират и държавните, въпросът е до мениджмънта. Всички мениджъри вече ще се избират с конкурси, както и ще бъдат с мандат\".  И следващите правителства ще бъдат от криза на криза - това са ангажиментите на управляващите, да реагират адекватно на тях\", обобщи Караниколов.", "date": "2020.01.29", "title": "Караниколов: Арестите няма да докарат вода в Перник"}
{"url": "https://www.24chasa.bg/novini/article/8126752", "text": "Министър-председателят Бойко Борисов проведе среща с Негово Височество принц Фейсал бин Фархан Ал Сауд, министър на външните работи на Кралство Саудитска Арабия. „Ценим взаимоотношенията си с България, за нас страната е много важен партньор в рамките на Европейския съюз“, заяви министърът на външните работи на Кралство Саудитска Арабия. Българският премиер го приветства с добре дошъл и отправи своите благопожелание към краля и към престолонаследника на Кралство Саудитска Арабия. Това съобщиха от правителствената пресслужба.  Премиерът Борисов и Негово Височество принц Фейсал бин Фархан Ал Сауд отделиха специално внимание на доброто енергийно сътрудничество между двете страни. Министър-председателят Борисов изрази задоволство от участието на Обединение „Консорциум Аркад“ по строителните дейности за разширението на газопреносната инфраструктура на „Булгартрансгаз“ ЕАД от българо-турската граница до българо-сръбската граница. „Така имаме голяма възможност и за диверсификация, и за това България отново да се върне на газовата карта като регионален център за газоразпределение на Балканите“, обърна се премиерът Борисов към външния министър. В рамките на срещата двамата обсъдиха задълбочаване на установения политически диалог и на доброто сътрудничество в сферите на икономиката и инвестициите, сигурността, борбата с тероризма, високотехнологичните отрасли, енергетиката, земеделието и туризма. „Саудитска Арабия е много важен партньор за България“, акцентира премиерът Борисов по време на срещата. Той даде висока оценка на ролята и влиянието на Кралството в регионален и глобален план и отбеляза желанието на държавата ни за развитие на взаимноизгодни отношения в области от стратегическа важност за двете страни. „България подкрепя Кралство Саудитска Арабия по приоритетите на неговата програма за председателство на Г-20 през тази година“, изтъкна българският министър-председател Бойко Борисов. Той добави, че двете страни споделят сходни виждания и позиции по множество международни въпроси. „В този контекст сме заинтересовани да развиваме сътрудничество в области от общ интерес поради геополитическа важност и взаимосвързаност на нашите региони“, добави премиерът Бойко Борисов. По време на срещата той посочи, че свидетелство за категоричната воля за издигане равнището на връзките между двете държави, е вече функциониращото посолство на България в Рияд. Неговата работа дава положителни резултати и създава допълнителни условия за значително улесняване на двустранния диалог и търговско-икономическото сътрудничество. „Посещението Ви е символичен знак и към саудитския бизнес за по-нататъшно ползотворно партньорство в редица сектори“, обърна се премиерът Бойко Борисов към външния министър на Кралството. Доказателство за напредъка в отношенията е ръстът на двустранната търговия с 49% през периода януари-октомври 2019 г. Спрямо същия период на 2018-а като достига 93,3 млн. Щатски долари. Очертани бяха и добрите възможности за увеличаване на българския износ за Кралството. В рамките на срещата министър-председателят Борисов отправи и покана към престолонаследника Негово Кралско Височество принц Мохамед Бин Салман Ал Сауд да посети страната ни, за да бъдат обсъдени още по-задълбочено пътищата за допълнително активизиране на двустранното сътрудничество.", "date": "2020.01.29", "title": "Борисов пред саудитския министър: Може да се върнем на газовата карта като център"}
{"url": "https://www.24chasa.bg/novini/article/8127095", "text": "В Таджикистан почина столетницата Фатима Мирзокулова, за която се предполага, че е родена през деветнадесети век и е на 127 г, съобщи в. \"Дейли мейл\". Според паспорта й тя е родена на 13 март 1893 г. на територията на днешен Таджикистан. Не се съобщава за други документи, които да потвърждават възрастта й. Ако датата на раждане от паспорта й е точна, Фатима Мирзокулова е била най-възрастната жена в света. През по-голямата част от живота си Фатима е работела в колхоз и е отглеждала памук. Обичала работата си и продължила да работи и след пенсионирането. Фатима имала 8 деца и повече от 200 внуци, правнуци и праправнуци, предава БТА. През 2018 г. жената разказала пред изданието \"Оупън Ейша\", че първият й съпруг, баща на най-големият й син и две от дъщерите й, е загинал през Втората световна война. През 1951 г. Фатима се омъжила повторно. Тя била на 58 г., а съпругът й - на 72 г. Родили им се пет деца, като най-малкият й син се родил, когато Фатима била на 66 г. Една от дъщерите й разказала пред изданието, че когато била на 30 г., Фатима няколко години учила във вечерно училище. Тя не четяла книги, не се интересувала от политика и нервите й винаги били здрави. По официални данни най-възрастният човек в света е японката Кане Танака, която е на 117 г.", "date": "2020.01.29", "title": "Таджикистанка почина на 127 години"}
{"url": "https://www.24chasa.bg/novini/article/8127131", "text": "Президентът на Франция Еманюел Макрон обвини днес турския си колега Реджеп Тайип Ердоган, че е нарушил обещанието, дадено на международната конференция за Либия в Берлин, след като турски военни кораби и сирийски бойци са пристигнали в Либия, предаде агенция Ройтерс. Искам да изразя моето безпокойство във връзка с поведението на Турция в момента, което е в пълно противоречие с ангажимента, който президентът Ердоган пое на Берлинската конференция, каза Макрон на пресконференция с гръцкия премиер Кириакос Мицотакис. Преди седмица Обединените арабски емирства, Египет и Русия, които подкрепят либийския командир Халифа Хафтар, и Турция, която подкрепя правителството в Триполи, се договориха с представители на западни държави в Берлин да настояват за трайно примирие в северноафриканската страна и спазване на оръжейното ембарго, допълни БТА. Но, оттогава насам сраженията се засилиха, като Либийската национална армия на Халифа Хафтар опитва да отвори нов фронт, насочвайки силите си към град Мисрата в западната част на страната. Снимки в социални медии, които обаче не са проверени от Ройтерс, показват днес турски военни кораби край бреговете на Либия. Макрон потвърди присъствието на турските кораби и обвини Анкара, че нарушава либийския суверенитет и застрашава европейската и западноафриканската сигурност. Видяхме пред последните дни турски военни кораби, придружени от сирийски наемници, да пристигат на либийска земя. Това е категорично и сериозно нарушение на онова, което бе договорено в Берлин. Това е нарушено обещание, каза Макрон. Без да ги назовава, ООН посочи на 25 януари, че няколко държави, които подкрепят противниковите лагери в Либия, са нарушили оръжейното ембарго в периода след Берлинската конференция. ООН посочи, че товарни самолети, пълни с модерни оръжия, бронирани автомобили, съветници и бойци, са пристигнали на летища в източна и западна Либия, което създава риск от подновяване на сраженията. Макрон не спомена за нарушения от други страни, освен от Турция, отбелязва Ройтерс. Париж е бил обвиняван в миналото в оказване на политическа подкрепа на Хафтар чрез предоставяне на военна помощ за борба с ислямистки групировки. Франция отрича да подкрепя Хафтар. Либия е без стабилна централна власт от свалянето на Муамар Кадафи през 2011 г., припомня Ройтерс.", "date": "2020.01.29", "title": "Макрон обвини Ердоган в неспазване на дадената дума за Либия"}
{"url": "https://www.24chasa.bg/novini/article/8127158", "text": "„Ако приемем за чиста монета, сигурно сега са открили някакво страшно престъпление. Нали знаете, че този закон го създадоха те – отмениха точка на Кадиев, която го забраняваше и го гласуваха с точка която го разрешава“, коментира още бизнесменът относно промените в Закона за хазарта, откъдето тръгна сагата с него и с облагането на частната \"Национална лотария\". Божков подчерта, че само в неговите офиси са правени обиски, докато подобни проверки не е имало при бившите му съдружници братя Найденови, които сега са в силно обтегнати отношения с него. Днес от прокуратурата обявиха,  . Самият той определи обвиненията като „несериозни“.", "date": "2020.01.29", "title": "Васил Божков: Не мисля да давам отпор на държавата"}
{"url": "https://www.24chasa.bg/novini/article/8127219", "text": "В Черна гора има 66 души с депозити над един милион евро в черногорски банки, съобщава в. \"Побиеда\", позовавайки се на данни на централната банка. Най-големият депозит на физическо лице в момента е 17,9 милиона евро. Банката не съобщава самоличността му, но отбелязва, че не е черногорски гражданин, предава БТА. Шейсет и трима от милионерите имат от 1 до 5 милиона евро, двама имат депозити от 5 до 10 милиона, а един - над 10 милиона. Статистиката показва, че броят на милионерите в Черна гора намалява. През септември миналата година над един милион са имали 71 физически лица, а най-големият депозит е възлизал на 31,9 милиона евро. Девет месеца по-рано е имало 77 души с над един милион евро в черногорски банки, а най-солидната сметка е била 50,3 милиона и този път парите са били на черногорски гражданин.", "date": "2020.01.29", "title": "Намалява броят на милионерите в Черна гора"}
{"url": "https://www.24chasa.bg/novini/article/8127216", "text": "Британската медийна корпорация Би Би Си обяви, че съкращава 450 работни места в рамките на план за модернизиране, който ще позволи на компанията да се адаптира към новите нужди на своята аудитория и да привлече нови потребители, както и да спести средства, предадоха световните агенции. Повечето от съкращенията ще бъдат в новинарското подразделение на корпорацията Би Би Си нюз. Би Би Си ще съкрати също позиции, които се дублират в различните й медии и ще инвестира повече в цифровите информационни технологии. Ще има нова версия и на приложението Би Би Си нюз. Промените предвиждат все повече журналисти да бъдат базирани извън Лондон. Според Фран Ънсуърт промените, по-специално тези, които ще бъдат извършени в Би Би Си нюз, ще позволят икономисването на значителни суми. Ънсуърт обаче увери, че те ще бъдат направени така, че медийната организация да продължи да бъде най-надеждната в света, посочва Франс прес. Съгласно плана на Би Би Си ще има реорганизация на нюзрума, което ще доведе до спестяване на 80 милиона паунда (около 95 милиона евро) до 2022 г., отбелязват ДПА и Франс прес. Реорганизацията на нюзрума ще бъде такава, че той ще заработи по модел, в който фокусът ще е насочен по-скоро към новините, отколкото върху програмите или дискусионните платформи, допълва ДПА. Ройтерс посочва, че при тази реорганизация персоналът ще бъде зачислен да отговаря за отделни новини, а няма да е зачислен към индивидуални програми,съобщава БТА. В Би Би Си нюз сега работят около 6000 души, включително 1700 извън Обединеното кралство. Засега не се съобщава колко от тях са журналисти, допълва Ройтерс. Корпорацията Би Би Си разчита основно на приходите от годишна потребителска такса, която е 154,50 паунда (178 евро). От юни тази такса се премахва за хората над 75 години и корпорацията търси начини да компенсира това. Британският премиер Борис Джонсън, разгневен от начина, по който корпорацията отразяваше изявите му по време на предизборната кампания за изборите на 12 декември, се обяви за намаляване на годишната потребителска на Би Би Си, както и на глобите, налагани на онези, които не я плащат. Това постави под въпрос финансирането за медийната корпорация, в която работят общо над 22 000 души, отбелязва Франс прес. На 20 януари генералният директор на Би Би Си Тони Хол съобщи, че подава оставка, като изтъкна, че го прави в интерес на организацията, припомня Франс прес. Според британски медии това предсрочно напускане на Хол е ядосало \"Даунинг стрийт\". То позволява неговият наследник да бъде определен от настоящия президент на организацията Дейвид Клементи, а не от приемника на Клементи, който трябва да бъде назначен от управляващите.", "date": "2020.01.29", "title": "Би Би Си съкращава 450 позиции като част\nот плана си за модернизиране"}
{"url": "https://www.24chasa.bg/novini/article/8127391", "text": "Премиерът на германската провинция Бавария Маркус Зьодер защити санкциите на ЕС срещу Русия днес при първата си среща с руския президент Владимир Путин, предаде ДПА. \"Санкциите ще останат, докато не се променят условията за тях\", заяви след срещата в Кремъл Зьодер, който оглавява правителството в промишлената провинция в Южна Германия от началото на 2018 г. Стъпките за прекратяване на конфликта в Източна Украйна, от които зависят санкциите, са недостатъчни според Зьодер, предава БТА. Баварският премиер определи продължилия около час и половина разговор с руския президент като много приятелски, от взаимен интерес и за двете страни. Путин покани Зьодер в Кремъл с оглед на това, че през последната година Русия и Германия се стремят към по-тесни икономически връзки, отбелязва ДПА. Баварският политик е начело на консервативния Християнсоциален съюз, сестринската партия на Християндемократическия съюз на канцлера Ангела Меркел. Зьодер заяви, че нееднократно е повдигнал въпроса за убийството миналата година на грузински гражданин в Берлин, престъпление, в което германските власти подозират, че може да е замесена руската държава. Германия изгони двама руски дипломати, заявявайки, че Русия не сътрудничи достатъчно на разследването. В отговор Москва също изгони двама германски дипломати. След като Зьодер повдигнал въпроса, Путин само кимнал с глава. Русия трябва да покаже уважение към суверенитета на Германия, подчерта Зьодер. За грузинеца се предполага, че е воювал на страната на чеченските бунтовници срещу руската държава. Германската федерална прокуратура подозира, че власти в Русия, и по-специално в южната руска република Чечения, е наредила убийството.", "date": "2020.01.29", "title": "Баварският премиер защити санкциите срещу Русия на първата си среща с Путин"}
{"url": "https://www.24chasa.bg/novini/article/8127254", "text": "Валутният курс да може да се променя само след ратификация от парламента, за да не се взема такова решение от двама души - финансовия министър и управителя на БНБ. Това заръча премиерът Бойко Борисов в началото на заседанието на кабинета в сряда. Министър-председателят нареди на министъра на финансите Владислав Горанов да се срещне с шефа на БНБ Димитър Радев, председателя на бюджетната комисия Менда Стоянова и представители на партиите в парламента, за да договорят текст в Закона за БНБ. Той трябва да гарантира, че сегашната законова защита на фиксирания курс няма да отпадне. Поводът за изказването на премиера бяха внесените в петък промени в закона от Менда Стоянова. “Опозицията се опитва да насажда страхове. Тези хора търсят единствено да си играят със страховете на хората”, добави Борисов, тъй като чул “чудовищни неща” по темата. Той обясни, че искаме да влезем в механизма ЕРМ 2, тъй като това гарантирало, че дори и да стане грешка и БСП да дойде на власт, няма да падат други банки. Освен това, “ако си в еврозоната, не може да си от държавите на втора скорост”. В общото европейско семейство има общ портфейл, общи финанси и се знае кой колко харчи, защо и какво е гарантирано с това харчене, поясни Борисов. И добави: “Всички искат да знаят в общия банков съюз какво е положението на българските банки. Това е целта”. Финансовият министър Горанов веднага изпълни разпореждането на премиера и проведе среща в парламента. След нея стана ясно, че всички политически сили са дали подкрепа за еврозоната. И се обединили около мнението, че до въвеждането на еврото в България ще бъде запазен сегашният курс на лева.", "date": "2020.01.29", "title": "Борисов: Курсът на лева да се сменя само след ратификация на парламента (Обзор)"}
{"url": "https://www.24chasa.bg/novini/article/8127256", "text": "Европейският парламент одобри тази вечер с 621 гласа \"за\", 49 \"против\" и 13 въздържали се споразумението за оттеглянето на Великобритания от ЕС. В пленарната зала председателят на ЕП Давид Сасоли подписа документа, с който парламентарната процедура се изчерпва, предава БТА. Сасоли съобщи, че утре предстои Европейският съвет да одобри споразумението, за да може то да влезе в сила в полунощ на 1 февруари централноевропейско време. Той благодари на британските евродепутати за приноса към институцията. След гласуването повечето евродепутати станаха на крака, хванаха се за ръце и изпяха шотландската песен Auld Lang Syne, известна на френски със заглавието \"Това е само довиждане\", а на български изпята от група \"Тоника\" (\"За старата любов\"). Камерите показаха отблизо много разплакани лица. На 31 януари предстои знамената на Великобритания в ЕП да бъдат свалени, а едно от тях ще бъде предадено на Музея на европейската история. С напускането на британските представители броят на евродепутатите става 705.", "date": "2020.01.29", "title": "ЕП одобрява Обединеното кралство да напусне ЕС на 1 февруари (Обновена)"}
{"url": "https://www.24chasa.bg/novini/article/8127196", "text": "От 3000 до 6 хил. лв. глоба за едноличен търговец или юридическо лице, което продава храни с изтекъл срок на годност. За физически лица санкцията е между 1000 и 1500 лв., а при повторно нарушение - 3 хил. лв. Това предвижда проект на нов Закон за управление на агрохранителната верига, който беше приет от Министерския съвет в сряда. Целта му е да се гарантира защита на здравето и интересите на потребителите. Наказания ще има и за всички търговци, които пуснат на пазара месо от животни, които не са изследвани предварително - в размер от 3 до 5 хил. лв., а при повторно нарушение - до 8 хил. лв. До 100 хил. лв. пък ще плащат фирми, извършващи дейност в нерегистриран обект за производство, преработка и търговия с храни. Ако собственикът откаже достъп на проверяващи лица да обекта, ще получи глоба между 2 и 5 хил. лв., а при последващо нарушение - до 10 хил. лв. При усложнена епизоотична обстановка министърът на земеделието одобрява списък с кланиците, в които трябва да се извърши санитарно клане. При неспазване на това разпореждане се налага глоба от 5 до 8 хил. лв. Неотложно клане на животни трябва да се извършва само под контрола на официален ветеринар или инспектор. В противен случай за юридически лица или еднолични търговци ще има имуществена санкция от 10 до 15 хил. лв. Създаването на нов закон е необходимо, тъй като в момента отделните елементи на агрохранителната верига са регламентирани в няколко отделни закона. Така се регламентират органите, които провеждат политика в областта - министрите на земеделието, здравеопазването, икономиката и околната среда. Официален контрол могат да осъществяват министерствата на здравеопазването и икономиката, както и КЗП, БАБХ, регионалните инспекции по околната среда и др. Определени са и органите, които могат да правят оценка на риска върху елементите на агрохранителната верига. Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига. Планове за управление при кризи се одобряват от министрите, когато се отнасят за храните и фуражите.", "date": "2020.01.29", "title": "6000 лв. глоба за храни с изтекъл срок на годност"}
{"url": "https://www.24chasa.bg/novini/article/8127473", "text": "Компанията на Уорън Бъфет Berkshire Hathaway продава вестникарския си бизнес на издателя Lee Enterprises за 140 млн. долара, съобщава The Wall Street Journal. Сделката е показателна, че милиардерът възприема този си бизнес като неустойчив, съобщава  . Бъфет от години казва, че вестникарският бизнес на Berkshire Hathaway се свива по-бързо от очакваното. В средата на 2018 г. Berkshire нае Lee да управлявало всичките му вестници с изключение на Buffalo News. Продажбата, обявена в сряда, включва Buffalo News заедно с десетките вестници, които Lee вече управлява за Berkshire, заявиха от компанията купувач. Berkshire е известна с това, че почти никога не продава бизнесите си. В ръководството за акционерите на сайта на Berkshire пише: „Независимо от цената, ние изобщо нямаме интерес да продаваме добър бизнес, който Berkshire притежава“. Като част от сделката Berkshire ще отпусне заем на Lee в размер на 576 млн. долара с лихва от 9% на годишна база. Купувачът ще използва парите, за да плати за придобиването, да рефинансира съществуващ дълг в размер на 400 млн. долара, превръщайки Berkshire в единствения си кредитор. След сделката Lee Enterprises ще управлява 81 ежедневника спрямо досегашните над 50. От Lee очакват сделката незабавно да увеличи печалбите. Вестниците на Berkshire вече са свили значително броят на служителите си. Във вестникарското подразделение на холдинга, заедно с Buffalo News, в края на 2018 г. за били заети 3685 души спрямо 4337 година по-рано. Решението на Бъфет да излезе от вестникарския бизнес подчертава разширяващото се разделение в медиите в САЩ между малкото големи национални играчи, включително The Wall Street Journal, New York Times и Washington Post, и по-малките вестници. Сделката между Berkshire и Lee се очаква да бъде финализирана в средата на март. От Lee обявиха още, че са сключили 10-годишно споразумение за наем на офиси за медийната група при първоначална цена от 8 млн. долара годишно.", "date": "2020.01.29", "title": "Уорън Бъфет продава вестникарския си бизнес"}
{"url": "https://www.24chasa.bg/novini/article/8127507", "text": "Финландия съобщи за първи регистриран в страната случай на зараза с новия коронавирус, предадоха световните агенции. Става дума за китайски пътник, пристигнал от Ухан. Той е поставен в изолация в болница в Лапландия, в северната част на страната. Още 15 души, за които се предполага, че са били в контакт с него, са под наблюдение, предаде Ройтерс. Директорът на Програмата за извънредни здравни ситуации към Световната здравна организация Майкъл Райън призова целия свят да действа за справяне с новия коронавирус, предаде Франс прес. За утре се свиква ново заседание на Комитета за действие при извънредни ситуации към СЗО, допълва Франс прес. На заседанието ще се определи дали епидемията от коронавируса, появил се в Китай, представлява \"извънредно положение за общественото здраве от международен мащаб\", предадоха световните агенции, предава БТА. Фондът за децата към ООН (УНИЦЕФ) обяви днес, че е изпратил 6 тона помощи за Ухан, включително маски и защитни екипи за медицинския персонал, борещ се с епидемията от пневмония, предизвикана от новия коронавирус, предаде Франс прес. Предвидени са още пратки в идните дни и седмици. Все повече авиокомпании обявяват, че анулират полети до Китай заради коронавируса. Сред тях е германската \"Луфтханза\", предаде Ройтерс. Тя преустановява своите полети, както и полетите на авиокомании \"Суис\" и \"Остриън еърлайнс\" до и от Китай до 9 февруари. Компанията ще продължи да лети до Хонконг, но ще спре да приема по оперативни причини резервации за полети до континентален Китай до края на февруари. 206 японци бяха евакуирани днес от Ухан и пристигнаха в Токио, където 12 от тях ще бъдат приети в болница, без при тях засега да е потвърден случай на зараза, предаде Франс прес. Великобритания очаква около 200 британци да се качат на чартърен полет от Ухан утре, предаде Ройтерс. Американската верига заведения за бързо хранене \"Макдоналдс\" обяви днес, че е затворила няколкостотин свои ресторанта в китайската провинция Хубей, предаде Франс прес.", "date": "2020.01.29", "title": "Китайски пътник донесе коронавируса във Финландия"}
{"url": "https://www.24chasa.bg/novini/article/8126715", "text": "В 17:20 протестиращите потеглиха от Орлов мост и движението бе възстановено.  Протестът започна зад гърба на паметника на Цар Освободител, но към 12:20 организаторите му внезапно решиха да се преместят от към страната на парламента, като блокираха движението по бул. Цар Освободител. Около 1000 човека събраха на пл. Народно събрание на протест срещу политиките на правителството. По пътя към Министерски съвет броят на протестиращите се увеличи и до около 2500 човека. Към 14.15 часа множеството се отправи обратно към парламента. Протестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет. Вчера след среща с финансовия министър Владислав Горанов представителите на хотелиерите, ресторантьорите и Сдружението на заведенията в България отмениха планирания за днес протест, като излязоха с декларация, че се съгласяват Наредба 18, която трябваше да влезе в сила от 31 януари тази година, да бъде отложена за 6 месеца, както и да бъдат обсъдени спорните текстове в нея.", "date": "2020.01.29", "title": "Протестиращите освободиха движението при Орлов мост"}
{"url": "https://www.24chasa.bg/novini/article/8126756", "text": "Трима от четиримата български граждани, които се намират в момента в Ухан, са изявили желание да напуснат Китай. Това заяви днес министърът на външните работи Екатерина Захариева след срещата си с министъра на външните работи на Саудитска Арабия. Четвъртият е преценил, че няма нужда в момента да бъде изведен, и е заявил писмено, че предпочита да остане там, посочи Захариева и допълни, че поддържат връзка с всички българи там, те се чувстват добре и нямат признаци на заболяване, предава БТА. Тя отбеляза, че в събота се очаква да бъде извършено извеждането на европейските граждани от територията на Ухан. Вероятно самолети ще бъдат изпратени от Франция, Германия и Великобритания, които имат най-много свои граждани в изолирания китайски град. Най-вероятно ще има възможност всички европейски граждани да бъдат качени в самолетите, поясни министърът. В постоянен контакт сме с посолствата и с външните министерства в Берлин, Париж и Лондон, както и с техните мисии в Пекин, каза още Захариева.", "date": "2020.01.29", "title": "Захариева: Трима от българите в Ухан искат да напуснат Китай, четвъртият - не"}
{"url": "https://www.24chasa.bg/novini/article/8126772", "text": "В очакване на гласуването в Европейския парламент на сделката за Брекзит, евродепутати се сбогуват с техните британски колеги с тъга и сълзи, отбелязва Франс прес. \"Това е един тъжен ден за нашия парламент\", заяви председателят на Европейския парламент Давид Сасоли по време на кратка церемония по сбогуване с британските евродепутати, организирана от неговата парламентарна група \"Социалисти и демократи\". \"В такъв ден като този, трябва да останем още по-единни\", допълни той. Лидерката на групата на \"Социалистите и демократите\" в ЕП, испанката Ираче Гарсия пък дори не сдържаше сълзите си при сбогуването с британските си колеги, предава БТА. Денят започна обаче с победоносни изказвания. На пресконференция в сградата на ЕП британецът Найджъл Фарадж, лидер на Партията на Брекзит и отявлен противник на ЕС от десетилетия, изрази задоволство, че е \"изиграл злодея в сагата с Брекзита\". Той сравни излизането на Обединеното кралство от ЕС със скъсването на Хенри Осми с римския папа през 1534 г. Гласуването в ЕП ще е в 19 ч. по Гринуич.", "date": "2020.01.29", "title": "Тъга и сълзи в ЕП преди гласуването на сделката за Брекзит"}
{"url": "https://www.24chasa.bg/novini/article/8126759", "text": "Върховният касационен съд е потвърдил решение на Апелативен съд - София, с което на Н.Т., бивш Директор на Областна дирекция „Земеделие“ - гр. Видин, е бил признат за виновен за извършено от него престъпление по чл. 283а, пр. 2, т. 1, вр. чл. 282, ал. 1, вр. чл. 26, ал. 1 от НК, съобщиха от прокуратурата. Той е бил обвинен от Окръжна прокуратура – Видин за престъпление по служба, във връзка с извършени от него, в качеството му на длъжностно лице, продажби на земеделски земи - държавна собственост, представляващи бивши стопански дворове в множество села в област Видин. С действията си Т. превишил властта и правата си с цел да набави имотна облага за конкретно лице. Разликата между действителната цена на имотите и цените, по които продал земите възлиза на 2 126 548 лева. Н.Т. е осъден на три години „лишаване от свобода“, с четиригодишен изпитателен срок, глоба в размер на 5000 лева и лишаване от право да заема длъжност в държавна или общинска администрация през следващите четири години. Решението на Върховния касационен съд е окончателно и не подлежи на обжалване.", "date": "2020.01.29", "title": "Условна присъда за бивш земеделски шеф, ощетил държавата с над 2 млн. лева"}
{"url": "https://www.24chasa.bg/novini/article/8126793", "text": "\"Днес Европарламентът гласува сделката за излизане на Великобритания от ЕС. С това се слага край на дълъг процес на пазарлъци и вътрешнополитически кавги и се поставя началото на нов, вероятно още по-дълъг период, с още от същото\". Това написа в официалния си фейсбук профил евродепутатът Сергей Станишев \"Докато консерваторите на Острова секат възпоменателни монети и готвят празненства, истинските потърпевши от тази политическа рулетка остават милиони британски и европейски граждани. Очакват ни безброй неясноти, риск от загуба на работни места, нови административни (а защо не и физически) прегради за преминаване на Ламанша, по-висока цена за обучение, по-лоши условия за търговия, влошено сътрудничество в областта на сигурността и много други\". \"Но историята не свършва тук. В ЕП Групата на социалистите каза „довиждане“, вместо „сбогом“ на колегите от лейбъристката партия. За съжаление, както отбеляза днес Франс Тимерманс, има събития в историята, които започват по много прозаичен начин – като вътрешнопартийни борби, но завършват с последици, засягащи цели поколения. Убеден съм, че каквито и споразумения да договорим, печеливши от Брекзит няма да има – ЕС и Великобритания ще понесат щети\", пише още той. \"Уверих Групата на социалистите, че лейбъристите остават неразделна част от семейството на ПЕС. Битката за по-справедливо, по-устойчиво и по-демократично бъдеще продължава от двете страни на Ламанша. Само Лейбъристката партия може да даде надежда и да поведе това ново поколение, което отказа да последва сляпо фалшивите аргументи на популистите и заля улиците на Лондон. Именно младите хора, които се чувстват не само британци, но и европейци, са повод за оптимизъм. Те виждат ЕС като възможност, а не като заплаха. Като партньор, а не конкурент. Поколение, която вдъхнови #Европа с вярата си в европейския проект и ценности\". \"Популистката илюзия за възраждане на някакво световно „величие“, „суверенитет“ и „независимост“ ще се разбие първо в задушаващата прегръдка на Америка на Тръмп, а след това в динамичния глобален свят на глобални проблеми, в който нито една държава не е достатъчно голяма, за да се справи сама\", обяснява Станишев. \"Вярвам, че някой ден на Острова отново ще се убедят, че заедно можем повече. Дотогава европейските социалисти ще работят за запазване на сътрудничеството ни във всички възможни области, особено по отношение на правата на гражданите. Лейбъристите решиха да не скачат в територията на националния егоизъм и понесоха тежък удар на последните парламентарни избори. Но модерното ляво гради мостове там, където други днес доволно изкопаха окопи. А ние ще работим цената да не е прекалено тежка. И за двете страни\".", "date": "2020.01.29", "title": "Станишев за Брекзит: И ЕС, и Великобритания ще понесат щети"}
{"url": "https://www.24chasa.bg/novini/article/8126806", "text": "Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противното. Tова се посочва в позиция на \"Нове Холдинг\" АД. \"Свидетели сме на синхронизирани действия между официални държавни институции, представители на управляващите и частните интереси на бивши партньори, а именно Боян и Цветомир Найденови – собственици на казина и съдружници в наши фирми. И до момента г-н Божков и юридическия му екип не са получили никакви официални документи, нито са били уведомени по какъвто и да било официален начин за повдигнатите срещу него обвинения\", пишат от Холдинга. \"С досегашните си действия, става очевидно, че държавата влиза в ролята на “бухалка” и за целта не се пестят средства – от измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици\". \"Различни институции са правили различни проверки на всички лотарийни игри през годините и ние винаги сме съдействали на властите. Приветстваме всяка проверка и сме предоставяли всяка изискана от нас информация без забавяне. Нещо повече – нашите компании са свързани директно с НАП и цялата информация пристига при тях онлайн в реално време\", се казва още в позицията. \"Отново ще напомним, че Агенцията за държавна и финансова инспекция установи, че няма нарушение на закона при плащаните от нас такси. Ние сме спазили буквата на закона и нямаме неплатени задължения към държавата. Това потвърждава и финансовия министър и цялото министерство на финансите чрез подписаните лично от тях месечни отчетни справки в продължение на години\". \"Припомняме, че известните вече поправки в Закона за хазарта са приети от ГЕРБ и са мотивирани от финансовия министър Владислав Горанов през 2014 г. Комисията по хазарта е на подчинение на финансовото министерство и през целия период, който формално се разследва, министър на финансите е бил Владислав Горанов. Свидетели сме на безпрецедентен опит да бъде унищожен работещ бизнес, който през годините е внесъл в държавата под формата на данъци, такси и платен лиценз стотици милиони. Очевидно някой иска да сложи ръка на футболен клуб „Левски“, точно в момента, в който клуба бе спасен от фалит и върви към стабилизация и финансова независимост\". \"България е европейска държава, а безцеремонното погазване на закони и правила от страна на институциите е явен знак и пореден пример, че гражданите и компаниите във всеки един момент могат да бъдат ограбени и репресирани\", обобщават от Холдинга.", "date": "2020.01.29", "title": "\"Нове Холдинг\": Целта е принудително да бъде отнет законен бизнес"}
{"url": "https://www.24chasa.bg/novini/article/8126844", "text": "Европейските авиокомпании могат да започнат отново да летят над някои части от Ирак и Иран, съобщи днес Европейската агенция за авиационна безопасност (ЕАСА). Това става три седмици след като  , в обстановката на размяна на враждебни действия с американските сили в Ирак, предаде Ройтерс. След заседание на група на ЕС за оценка на авиационния риск ЕАСА обяви, че отменя временните препоръки изобщо да не се лети над двете държави. Агенцията обаче повтори предишна своя препоръка авиокомпаниите да избягват да летят в иранското въздушно пространство на височина по-ниска от 7620 м, а над Ирак да използват само два въздушни коридора.", "date": "2020.01.29", "title": "Подновяват полетите на европейските авиокомпании над части от Иран и Ирак"}
{"url": "https://www.24chasa.bg/novini/article/8126868", "text": "Хеликоптерът на сръбския президент Александър Вучич, с който той трябваше да се върне в Белград от посещение в босненската Република Сръбска, бе принуден да се върне обратно заради лошите атмосферни условия, предаде Танюг. \"Кратка почивка с върховна цицвара /качамак с каймак/!\", написа Вучич в Инстаграм, предава БТА. В приложеното кратко видео той разказва, че заради лошото време хеликоптерът се е върнал край Мърконич град и сега ядат качамак и другия известен специалитет в този край - кисело мляко. \"Така че се наслаждаваме на нашите сръбски специалитети\", казва Вучич във видеото. Сръбският президент бе днес на посещение в градовете Дървар и Мърконич град в босненската Република Сръбска. Той бе придружен от сръбския член на колективното босненско председателство Милорад Додик.", "date": "2020.01.29", "title": "Хеликоптерът на Вучич не можа да се прибере от Босна заради лошо време"}
{"url": "https://www.24chasa.bg/novini/article/8126864", "text": "„Саудитска Арабия е наш ценен партньор, както по линия на многостранната дипломация, така и в областта на икономиката, инвестициите, сигурността, борбата с тероризма и радикализацията. България е един от най добрите приятели на Саудитска Арабия в ЕС. Тази година отбелязваме 25 г. от установяването на дипломатически отношения между страните ни и се надяваме да използваме юбилея за опознаване едни с други“. Това заяви вицепремиерът и министър на външните работи Екатерина Захариева пред министъра на външните работи на Кралство Саудитска Арабия принц Фейсал бин Фархан бин Абдуллах ал Сауд по време на среща в министерството на външните работи на 29 януари 2020 г., съобщиха от пресцентъра на Министерството на външните работи. Основни теми на разговора между двамата външни министри бяха възможностите за задълбочаване на установения политически диалог, сътрудничеството в сферата на сигурността, борбата с тероризма, както и въпроси свързани с развитието на отношенията в областта на икономиката и инвестициите. Министър Захариева подчерта, че след посещението на министър-председателя Бойко Борисов в Рияд през ноември 2017 г. страните ни са установили контакти на всички нива. „През последните две години бяха проведени българско-саудитски бизнес форуми в Рияд и София, които вече дават резултати и сме убедени, че трябва да продължат. Единодушни сме, че трябва усилено да работим за увеличаване на стокообмена между двете страни още повече, че досегашните резултати говорят за голям потенциал в икономическите ни отношения“, каза Екатерина Захариева. Екатерина Захариева изтъкна пред своя колега, че за периода януари-октомври 2019 г. двустранната търговия достига ръст от около 49% спрямо същия период на 2018 г.: „Въпреки, че българският износ е нараснал с около 90 % спрямо същия период за 2018 г., по наша обща оценка тези резултати са крайно недостатъчни за възможностите ни. Разбрахме се, че основен приоритет за страните ни е да започнем работата на Съвместна междуправителствена комисия за икономическо сътрудничество, колкото може по-скоро“. Двамата първи дипломати обсъдиха още възможностите за насърчаване на инвестициите и бизнес контактите между двете страни. „Виждаме големи възможности за саудитски инвестиции в България - в информационните и комуникационните технологии, инфраструктурата, селското стопанство, туризма. Отлични перспективи дават и съществуващите индустриални зони у нас“, добави вицепремиерът. Екатерина Захариева даде положителна оценка на плановете за икономическа диверсификация на Кралство Саудитска Арабия. Тя отбеляза, че българските фирми са заинтересовани да участват в изпълнението на нови инженерни и строителни проекти в страната. „Като транзитен център на енергийните потоци от Централна Азия и Близкия изток към Европа България се стреми към засилване на диалога между страните производители, транзитните страни и страните - потребители на енергийни ресурси. „Булгартрансгаз” и консорциумът „Аркад” от Саудитска Арабия подписаха договор за доставка на тръби за изграждането на „Балкански поток“, съществуват възможности и за обмен на експерти и обучение на енергийни специалисти между двете страни“, заяви министър Захариева. По отношение на туризма двамата министри се съгласиха, че липсата на директна самолетна линия между двете страни е основна пречка за неговото развитие. Двамата първи дипломати обсъдиха още ситуацията в Близкия изток. Те се обединиха около мнението, че всички конфликти трябва да се разрешат по мирен път на масата за преговори. Посещението на принц Фейсал бин Фархан бин Абдуллах ал Сауд е втора визита на саудитски външен министър у нас след тази на Адел ал Джубейр на 20-21 февруари 2018 г. и негово първо посещение в София в качеството му на външен министър. Република България и Кралство Саудитска Арабия имат установени дипломатически отношения от 1995 г. До 2017 г. нямаше българско дипломатическо представителство в Рияд. На 5 декември 2018 г Димитър Абаджиев бе назначен за първият български посланик в саудитската столица. Официално той встъпи в длъжност на 17 март 2019 г. Възможностите за задълбочаване на сътрудничеството в сферата на сигурността, борбата с тероризма, икономиката и инвестициите обсъдиха днес и председателят на парламента Цвета Караянчева и външният министър на Кралство Саудитска Арабия принц Фейсал бин Фархан Ал Сауд. Това съобщиха от пресцентъра на Народното събрание. На разговора беше изразена волята на двете страни за продължаване на установения политически диалог и по-нататъшно изграждане на взаимно доверие. Беше изразена готовност за развитие на партньорството в сферата на инвестициите, земеделието, високотехнологичните отрасли, енергетиката и туризма. Председателят на Народното събрание Цвета Караянчева заяви, че България желае да задълбочава отношенията си с Кралство Саудитска Арабия и с всички страни от Съвета за сътрудничество на арабските държави от Залива. Кралство Саудитска Арабия е извънредно важен и желан партньор за България, подчерта тя. Председателят на парламента оцени високо последователните стъпки на саудитските власти, насочени към засилване на двустранните отношения с България. Вярваме, че предприеманите от двете страни усилия за активизиране на сътрудничеството в различни области са в интерес на двата приятелски народа, заяви Цвета Караянчева. По думите й пред българо-саудитските отношения съществуват широки възможности и перспективи. Функционирането на посолства в София и Рияд вече дава положителни резултати и създава допълнителни условия за значително улесняване на двустранния диалог и търговско-икономическото сътрудничество, посочи тя. Председателят на Народното събрание отбеляза, че България притежава уникални природни условия и запазена околна среда и се развива като четирисезонна туристическа дестинация. Цвета Караянчева посочи, че страната ни е заинтересована да си сътрудничи със Саудитска Арабия и в сферата на туристическия обмен. Според нея на преден план стои въпросът за осигуряване на пряка въздушна връзка между двете страни. Външният министър на Кралство Саудитска Арабия принц Фейсал бин Фархан Ал Сауд заяви от своя страна, че вече е имал възможност да се увери в красотата на България. Имаме интереси в областта на туризма и работим за двустранно споразумение за пряка въздушна линия между двете страни, което би насърчило развитието на туризма между нас, отбеляза той. България и Кралство Саудитска Арабия играят важна роля в своите региони и имат сходни виждания и позиции по множество международни въпроси, отбеляза председателят на Народното събрание. Заинтересовани сме да развиваме сътрудничеството в областите от взаимен интерес поради геополитическата важност и взаимносвързаност на нашите региони, посочи Цвета Караянчева. В срещата участваха председателят на Комисията по външна политика Джема Грозданова и председателят на Комисията по културата и медиите Вежди Рашидов.", "date": "2020.01.29", "title": "Захариева: Саудитска Арабия е наш ценен партньор"}
{"url": "https://www.24chasa.bg/novini/article/8126953", "text": "България работи за изграждането на многостранно споразумение с Кралство Саудитска Арабия за развитие на нашите отношения в области като икономика, инвестиции, инфраструктура, селско стопанство, туризъм, високи технологии и иновации. Това заяви президентът Румен Радев, който се срещна с външния министър на Кралство Саудитска Арабия принц Файсал бин Фархан Ал Сауд, предава БТА. Кралство Саудитска Арабия е наш важен партньор в региона на Близкия Изток, отбеляза президентът и посочи, че фактът, че в рамките на две години за втори път министър на външните работи на Кралство Саудитска Арабия посещава България е важен знак, че има обща воля за задълбочаване на политическото сътрудничество и развиване на връзките в редица важни области. Общите ни усилия в областта на борбата с тероризма и сигурността имат важен принос за укрепването на стабилността в региона на Балканите и на Близкия изток, каза още Румен Радев.", "date": "2020.01.29", "title": "Радев: Работим за многостранно споразумение със Саудитска Арабия"}
{"url": "https://www.24chasa.bg/novini/article/8126938", "text": "Германският водещ превозвач „Луфтханза“ заяви, че отменя всичките си полети за континентален Китай заради смъртоносния коронавирус до 9 февруари, включително тези, извършвани от дъщерните дружества „Суис“ и „Австрийски авиолини“, предава AFP Всеки от превозвачите ще лети до съответните си дестинации в Китай \"още един последен път\", за да предостави на пътниците и екипажа \"възможност да се върнат в Германия, Швейцария и Австрия\", съобщи една от най-големите европейски авиокомпании – „Луфтханза груп“, допълва \"Фокус\". По-рано  . От компанията заявиха, че решението влиза в сила незабавно, пише Би Би Си. Вирусът причини смъртта на повече от 130 души, като в същото време хиляди, основно в Китай, бяха заразени.", "date": "2020.01.29", "title": "\"Луфтханза\" спира полетите си до Китай заради коронавируса"}
{"url": "https://www.24chasa.bg/novini/article/8126976", "text": "С тези думи министърът на правосъдието Данаил Кирилов се обърна към служителите на Главна дирекция „Изпълнение на наказанията“(ГДИН), които днес отбелязват своя професионален празник. Това съобщиха от Министерството на правосъдието.  29 януари е празникът на работещите в системата на затворите, арестите и пробационните служби в страната. По-рано днес министър Кирилов бе домакин на церемонията по подписването на три договора между Министерството на правосъдието, като Програмен оператор по Норвежкия финансов механизъм 2014-2021 (НФМ 2014-2021), Програма „Правосъдие“ и ГДИН, като бенефициент по следните предефинирани проекти: „Осигуряване на сигурна и безопасна материална среда в затворите и арестите“; „Повишаване на капацитета на персонала, изграждане на пилотен затвор, свързан с учебен център и подобряване на рехабилитацията на лишените от свобода“; „Засилване прилагането на алтернативните мерки на лишаването от свобода“. Те ще се изпълняват в партньорство с организации от норвежката система за изпълнение на наказанията – регионални корекционни и пробационни служби и Академията към Норвежката Корекционна Служба. Средствата се предоставят безвъзмездно от Норвежкия финансов механизъм 2014-2021 (НФМ 2014-2021), Програма „Правосъдие“. Договорите бяха подписани от проф. Николай Проданов, заместник-министър на правосъдието и ръководител на Програмния оператор и от главен комисар Ивайло Йорданов, главен директор на ГДИН.", "date": "2020.01.29", "title": "Министър Кирилов към служителите в затворите: Пазете честта на професията"}
{"url": "https://www.24chasa.bg/novini/article/8127314", "text": "Политици от БСП, агитки на ПП “Възраждане”, Мая Манолова със сподвижниците си от “Изправи се.БГ” и футболни ултраси се опитаха да си присвоят в сряда браншов протест срещу изискванията на наредбата за касовите апарати на финансовото министерство. Протестът се превърна в шествие от Народното събрание до Министерския съвет и обратно и завърши с тричасова блокада на Орлов мост. Заявката за протест пред парламента между 12 и 17 часа е била подадена в общината от Асоциацията на заведенията. Тя настоява за промяната наредбата и за намаляване на ДДС върху храните в заведенията на 5%. Късно вечерта във вторник при финансовия министър Владислав Горанов се състоя среща с основните браншови организации в туризма и бе решено влизането в сила на наредбата да се отложи с 6 месеца. Същата вечер председателят на Асоциацията на заведенията Ричард Алибегов каза пред “24 часа”, че организацията отменя свикания протест, но той не можел да гарантира, че всички структури от страната ще разберат навреме. В сряда в 11,30 ч пред парламента започнаха да се събират хора от туристическия бранш, които бяха издигнали плакати с надписи “Наредба 18 - убиец на малкия бизнес”, “Велинград е за 5% ДДС върху храните” и други подобни. Множеството беше към 500-600 човека. Малко след 12 часа няколко души с мегафони призоваха всички да минат напред и хората се озоваха пред кордон от полицаи и жандармеристи, викайки “Оставка” и “Мафия”. Появиха се знамена на ПП “Възраждане”, а след малко дойдоха бившият омбудсман и неуспял кандитат за кмет на София Мая Манолова и депутатите от БСП Александър Симов и Явор Божанков. В множеството се мерна и Теодор Николов - човекът, който м.г. заплаши със смърт във фейсбук премиера Бойко Борисов и бе арестуван от полицията. В същото време Алибегов заяви, че няма нищо общо с този протест. Основният спикер бе Росен Миленов - участник в протести от името на най-различни организации. Той говореше по широк кръг от теми - от наредбата за касовите апарати през демографския срив, състоянието на икономиката, бедността, засягайки и екологията. Непрекъснато призоваваше хората да викат “Оставка” и “Мафия”, като ги предупреждаваше да не допускат провокации. Около 12,30 ч протестиращите потеглиха към Министерския съвет. Там ги чакаше същият плътен кордон от полиция и жандармерия. След около един час скандирания и трошене на касови апарати, които носеха със себе си, потеглиха обратно към парламента, но организаторите призоваха всички да отидат да блокират Орлов мост. Тъй като по пътя множеството намаля до около 200-300 души, протестиращите се разделиха на две групи - едната отиде да блокира кръстовището пред Ректората, а другата - Орлов мост.", "date": "2020.01.29", "title": "БСП, “Възраждане” и Мая Манолова  опитаха да си присвоят протест на ресторантьори за касовите апарати (обзор)"}
{"url": "https://www.24chasa.bg/novini/article/8127236", "text": "Според последните регулации, въведени от Брюксел, няма допълнително плащане на разговорите при пътуване в друга страна от ЕС, а таксувавнето става според ползвания от оператора план. За мобилен интернет също не се изисква допълнително плащане, но има лимит, който се определя спрямо тарифния план и месечната такса. Изследванията на ЕС показват, че след премахването на роуминга използването на мобилен интернет се е увеличило 5 пъти, а изговорените минути са нараснали двойно. ", "date": "2020.01.29", "title": "\"Теленор\": Няма да има роуминг след Брекзит"}
{"url": "https://www.24chasa.bg/novini/article/8127160", "text": "Владимир Путин е готвен да стане върховен лидер на Русия, след като се оттегли като президент, съобщи Ройтерс. Това може да стане с предложени промени в конституцията на страната. но омаловажи значението му, твърдейки, че Путин няма мнение по въпроса, пише в. “Дейли мейл”. Предложението е внесено от правителствена комисия, която разглежда конституционните промени, които се възприемат като предложение на Путин да управлява доживот, след като президентството му приключи през 2024 г. Владимир Путин вече обяви обширни промени в конституцията, които бяха приети от парламента по-рано този месец. Плановете на президента предизвикаха смяна на правителството и се смята, че имат за цел да засилят контрола на Путин над процеса на преход. Промените се възприемат от някои като опит за намаляване на вътрешните борби в Русия до 2024 г. Обявяването на новата конституция същевременно позволява на Путин да реагира на общественото недоволство от продължаващото му управление, отбелязва “Дейли мейл”. Държавната дума - долната камара на руския парламент, вече подкрепи реформите на предварително гласуване. Правителствената комисия обмисля допълнителни възможни промени. “Има някои много любопитни предложения сред тези, които са направени. Например, предложиха преименуване на длъжността на държавен глава във върховен лидер”, каза Павел Крашениников, съпредседател на правителствената комисия. На въпрос за идеята в сряда Кремъл не се ангажира да го коментира, наричайки го нова инициатива и едно от многото, които могат или не могат да бъдат приложени. “В момента всичко това е на етап дискусия”, заяви говорителят на Кремъл Дмитрий Песков. Други предложения включват официално признаване на във Втората световна война и признаване на православното християнство като основна религия на страната. “Естествено някои от предложенията ще бъдат премахнати, някои ще бъдат приети и от това ще се появи търсеният резултат на комисията”, допълни Песков. Лидерът на националистическата партия Владимир Жириновски е предлагал президентът да бъде наричан върховен лидер многократно, за да се отдели от титлите, използвани в чужди езици. ", "date": "2020.01.29", "title": "Готвят Путин за върховен лидер"}
{"url": "https://www.24chasa.bg/novini/article/8127736", "text": "Появата в три страни - Германия, Виетнам и Япония - случаи на предаване на новия коронавирус от човек на човек, буди тревога и ще бъде обсъдена от експертите, които ще се съберат да преценят дали да обявят глобална извънредна ситуация. Това заяви днес Световната здравна организация (СЗО), цитирана от Ройтерс. Бях силно окуражен и впечатлен от голямата осведоменост на китайския президент за епидемията и личните му усилия в борбата с нея. За мен това е истинско лидерство, каза генералният директор на СЗО Тедрос Аданом Гебрейесус на пресконференция в Женева след завръщането си от Китай и среща с президента Си Цзинпин. Шефът на СЗО каза, че международният екип, който е договорено да бъде изпратен в Китай, ще се състои от служители на СЗО и страните трябва да постигнат двустранни договорки за изпращане на свои експерти. Тедрос каза, чe иска реформа на съществуващата система за обявяване на извънредни ситуации, като се премине към тристепенна система, предава БТА. СЗО похвали Китай за усилията му за справяне с епидемията на новия коронавирус и изрази оптимизъм, че заразата може да бъде спряна. \"В момента сме изправени пред решаващ момент в този процес. Смятаме, че веригите на разпространение може да бъдат прекъснати\", каза Майкъл Райън, изпълнителен директор на Програмата за извънредни здравни ситуации към СЗО, който придружаваше генералния директор на организацията при пътуването му в Китай тази седмица. \"Те взимат извънредни мерки, изправени пред извънредно предизвикателство\", каза Райън за Китай. Утре базираната в Женева СЗО свиква своята Комисията за извънредните ситуации, за трети път за една седмица, за да прецени дали сегашният епидемичен взрив на новия коронавирус налага обявяване на глобална извънредна ситуация, отбелязва Ройтерс. Решението за обявяването й беше отхвърляно вече два пъти от 16-те експерти в комисията. Райън заяви, че епидемията остава съсредоточена в град Ухан и в провинция Хубей, но \"данните се актуализират и се променят с всеки час\", отбелязва Асошиейтед прес. Той каза още, че много от заразените не са в тежко състояние и че делът на случаите с фатален изход е около два процента. Делът на смъртните случаи в резултата на Тежкия остър респираторен синдром (ТОРС) - щам, сходен с новия коронавирус - беше към 10 процента, посочва АП.", "date": "2020.01.29", "title": "СЗО: Предаването на коронавируса\nот човек на човек извън Китай буди тревоги"}
{"url": "https://www.24chasa.bg/novini/article/8125824", "text": "Малко германско селце се готви да стане новият географски център на Евросъюза, предаде ДПА. Малкото баварско селце Гадхайм ще придобие новия си статут, след като в полунощ в петък, 31 януари, излизането на Великобритания от съюза стане факт. За около 80-те жители на селцето, намиращо се в баварския регион Долна Франкония, вълнението от това, че ще се превърне в новия географски център на ЕС, обаче леко се е изпарило. Причината за това е дълго продължилия процес на раздялата между Брюксел и Лондон. Въпреки всичко в полунощ в петък то най-накрая ще се сдобие с новия си специален статут, пише БТА. Точните координати на селцето според Националния географски институт на Франция, който изчислява географския център на ЕС, са 9 градуса, 54 минути, 7 секунди източна дължина и 49 градуса, 50 минути, 35 секунди северна ширина. Гадхайм отдавна се готви за новия си статут след Брекзит; преди няколко месеца в селцето издигнали знамето на съюза. През 2017 г. жителите му качили сатирично видео в Ютюб, в което рекламират селото си като бъдещ център на евроактивност. В клипчето те дори призовават Шотландия да не организира втори референдум за независимост, за да не остава в ЕС, тъй като това щяло да лиши Гадхайм от специалния му статут. Във видеото жителите на Гадхайм също така се шегуват, че в отдалеченото селце има достатъчно място, за да приеме много от международните инвестиционни банки, които щели да \"напуснат Лондон и да прехвърлят централите си в новия център на ЕС\".", "date": "2020.01.29", "title": "Малко баварско селце се готви да стане новият географски център на ЕС (Видео)"}
{"url": "https://www.24chasa.bg/novini/article/8125844", "text": "Турският президент Реджеп Тайип Ердоган заяви днес, че САЩ трябва или да предадат на Турция придобитите от нея изтребители пето поколение Ф-35, или да й върнат парите за тях, предаде ТАСС. Ердоган каза пред журналисти на борда на самолета на връщане от тридневна обиколка в Африка, че САЩ са приели Турция за партньор при създаването на изтребителите и са купили от нея множество компоненти за самолетите. \"Те ни предадоха пет броя /изтребители/. По-късно възникнаха проблеми, беше взето решение да не ни ги изпращат /в Турция/. Или да ни върнат парите за тази работа, или да ни дадат самолетите\", каза Ердоган, цитиран от телевизия НТВ. При това президентът подчерта, че Турция е способна да си намери заместители на американските изтребители от някоя друга страна или пък да организира производство на свои собствени самолети. Той припомни, че Анкара разработва нов изтребител от пето поколение TF-X /Turkish Fighter - X/, който бе представен през септември миналата година, предава БТА. Турският лидер отново потвърди, че Турция няма намерение да се отказва от руските зенитно-ракетни системи С-400, като нарече договора за покупката им \"свършена работа\". През септември 2017 г. Русия съобщи за сключен с Турция договор за доставка на С-400 на стойност 2,5 милиарда долара. Първите доставки започнаха през юли 2019 г. САЩ и НАТО се обявиха против покупката на руски системи от страна на Турция и Белият дом съобщи, че решението на Турция за С-400 прави невъзможно по-нататъшното й участие в програмата за създаването на американски изтребители Ф-35.", "date": "2020.01.29", "title": "Ердоган: САЩ да ни дадат изтребителите Ф-35 или да върнат парите за тях"}
{"url": "https://www.24chasa.bg/novini/article/8125890", "text": "Китайският президент Си Цзинпин заяви днес, че предотвратяването и възпирането на разпространението на новия коронавирус си остава комплексна и неотменима задача, предаде Ройтерс. 132 души са починали от новия вирус, а близо 6000 са се заразили, по последни данни на китайските власти. Същевременно стотици хиляди хора в Южна Корея, Малайзия и Франция се подписаха под онлайн петиции за забрана на китайски пътници да влизат в техните страни, предаде ДПА. В Южна Корея под петицията са се подписали 578 000 души. Тя беше качена в сайта на президентството миналата седмица и в нея се призовава за временна забрана на достъпа на китайци до страната, за да се попречи на разпространението на коронавируса. Южна Корея планира да евакуира 700 свои граждани от китайския град Ухан. В Малайзия под сходна петиция са се подписали 400 000 души. В документа китайците са набедени, че водят нехигиеничен начин на живот, който е предизвикал разпространението на болестта. Малайзия регистрира 7 случаи на зараза с коронавируса, пише БТА. Не се съобщава колко души са се подписали под сходна петиция във Франция, но жители от азиатско потекло се оплакват от дискриминация, откакто избухна епидемията. Франция миналата седмица стана първата европейска страна, в която бяха регистрирани случаи на зараза с новия коронавирус. Днес стана ясно, че британците, които са евакуирани от Ухан, ще останат 14 дни в изолация като предпазна мярка, предадоха световните агенции, като се позоваха на британското правителство. В САЩ пък самолет, евакуирал 201 американски граждани от Ухан, получи разрешение да продължи към крайната си дестинация - Южна Калифория, след като преди това пътниците бяха подложени на медицински тестове в Анкоридж в Аляска, където машината спря за презареждане, предаде Асошиейтед прес. Самолетът сега ще кацне във военновъздушната база Марч в Ривърсайд в Калифорния вместо на международното летище в Онтарио, както беше по разписание. До момента на кацането пътниците ще бъдат подлагани на още изследвания. Италия подготвя полет за евакуиране на своите граждани от Ухан, предаде Ройтерс, като се позова на италианското външно министерство. Представител на ведомството каза, че има около 50 италианци в Ухан, които са изолирани там в опит да се предотврати разпространението на вируса. Германия в скоро време ще започне евакуацията на своите граждани от Ухан, допълва Ройтерс. Очаква се те да бъдат превозени от Ухан до Франкфурт, след като властите на провинция Хесен дадат съгласие за това, заяви германският министър на здравеопазването Йенс Шпан. Планира се завърналите се да бъдат поставени под карантина. Днес Обединените арабски емирства потвърдиха първи случаи на зараза с новия вирус, предаде АП. Лекарите полагат грижи за четири души от едно и също китайско семейство, които са пристигнали от Ухан. Кувейт днес призова гражданите си да не пътува до китайския град Шанхай заради коронавируса, предаде Ройтерс. В Австралия китайският национален отбор по футбол доброволно се съгласи да бъде поставен под карантина в хотел в град Бризбейн, тъй като е транзитирал през Ухан, предаде Франс прес. Отборът е в Австралия за квалификационна елиминация за Олимпийските игри. Компанията ИКЕА обяви, че затваря половината от 30-те си магазина в Китай, за да избегне разпространението на вируса, предаде Ройтерс. В Русия президентът Владимир Путин обсъди на специално съвещания ситуацията с новия коронавирус и мерките за предотвратяване на неговото проникване в страната, предаде ТАСС. На срещата вицепремиерът Татяна Голикова каза, че засега случаи на зараза в Русия няма, но риск от проникване има. Под наблюдение са били 139 души, но у нито един от тях не е бил открит новият коронавирус. Путин пък поръча да се сведат до минимум човешките загуби от разпространението на пневмонията, предизвиквана от новия коронавирус.", "date": "2020.01.29", "title": "3 държави с онлайн петиции за забрана на китайски пътници"}
{"url": "https://www.24chasa.bg/novini/article/8125958", "text": "Така нареченият мирен план за Близкия изток на американския президент Доналд Тръмп пренебрегва правата на палестинците и опитва да легитимира израелската окупация, заяви днес турският президент Реджеп Тайип Ердоган, цитиран от Анадолската агенция. Отговаряйки на въпроси на журналисти на връщане от африканската му обиколка, Ердоган каза, че планът не служи на мира в региона и на разрешаването на конфликта. Планът игнорира правата на палестинците и опитва да легитимира израелската окупация, подчерта турският президент. Ерусалим е свещен за мюсюлманите, а т. нар. мирен план на Тръмп, предлагащ Ерусалим да бъде оставен на Израел, никога няма да бъде приет, допълни Ердоган, цитиран от БТА. Говорителят на управляващата Партия на справедливостта и развитието Йомер Челик пък заяви, че предложението на президента Тръмп за разрешаване на палестинско-израелския проблем се явява план за поробване на палестинците, предаде ТАСС. Този план няма нищо общо с мирно решение. Той изключва от сметките законните искания на палестинците. Това е изключително план за поробване, заяви Челик, цитиран от \"Хабер тюрк\". Говорителят на управляващата партия в Турция отбеляза, че т. нар. \"споразумение на века\" опитва да легитимира израелското присъствие в окупирани палестински земи, а да се говори за сигурност в контекста на този план, е безсмислено. Планът е произраелски и съдържа само окупационни механизми. В това предложение няма нищо ново, посочи още Йомер Челик.", "date": "2020.01.29", "title": "Турция: Планът на Тръмп пренебрегва\nправата на палестинците"}
{"url": "https://www.24chasa.bg/novini/article/8125962", "text": "Докато ЕС се готви да се сбогува с Великобритания, едно селце в Германия се готви да се сбогува с кмета си шотландец, предаде ДПА. Иън Макнаб е заемал неплатената длъжност на кмет на село Брунсмарк в провинция Шлезвиг-Холщайн в продължение на 12 години, но това приключва в петък в 23 ч. по Гринуич. Тогава влиза в сила Брекзитът и 70-годишният шотландец престава да е гражданин на ЕС, което прави невъзможно кандидатирането му на политическа изборна длъжност във вече 27-членния евросъюз, предава БТА. Макнаб заяви, че много се е радвал да е кмет на селцето с население 160 души и съжалява, че трябва да напусне поста. Той добави, че ще остане в Брунсмарк, където живее от близо 30 години и ръководи малка компютърна фирма. Във Франция пък над 700 британци, които досега бяха общински съветници в редица общини в страната повече няма да могат да се кандидатират след изтичането на сегашния им мандат, предаде Франс прес. Във френски общински съвети заседават общо 757 британци, или около 30 процента от чужденците сред общинските съветници. Те са осезаемо повече от белгийците (544 общински съветници) и португалците (357 общински съветници). Пребиваващите във Франция британци можеха да гласуват и да се кандидатират за общински съветници в качеството си на граждани на страна членка на ЕС. Кметското място обаче по закон остава запазено за френските граждани. След като Великобритания излезе от ЕС, британците повече няма да могат да се кандидатират за нов мандат, освен ако имат гражданство на някоя страна от ЕС.", "date": "2020.01.29", "title": "След Брекзит: Германски кмет губи поста си, защото е британец"}
{"url": "https://www.24chasa.bg/novini/article/8125995", "text": "Най-голямата туристическа работодателска организация - Националният борд по туризъм изпрати благодарствено писмо до премиера Борисов заради отлагане на влизането в сила на Наредба Н-18 за касовите апарати. \"Проведената вчера среща по покана на Министъра на финансите г-н Владислав Горанов с ръководството на НАП беше много конструктивна и даде възможност на туристическия бизнес да представи своите аргументи и съображения\", пише още в благодарствения адрес. Благодарствено писмо до премиера е изпратено и от името на Българската хотелиерска и ресторантьорска организация. В него те благодарят за постигнатия резултат от срещата с Владислав Горанов. \"Същевременно, за пореден път се дистанцираме от опитите нашите икономически искания да се политизират и ескалират в улични протести\", пишат още в писмото си от организацията. Вчера Горанов се срещна с представители на туристическия бранш, които бяха заплашили правителството с протести. Наредбата трябваше да влезе в сила на 31 януари, но това се отложи с 6 месеца. За това съобщи Владислав Горанов след продължилата близо 3 часа среща с представители на туристическия бранш в Министерството на финансите. В първите месеци от отлагането на наредбата ще се инициират дискусии с експертите от браншовите организации и НАП, за да се постигне изясняване на неяснотите, за които туристическият бизнес претендира.", "date": "2020.01.29", "title": "Туристическият бранш благодари на Борисов за отлагането на Наредба Н-18"}
{"url": "https://www.24chasa.bg/novini/article/8125963", "text": "Започва обществено обсъждане за обявяването на две нови защитени зони в района на Рила планина. На интернет страницата на МОСВ днес са публикувани проектозаповедите за обявяване на две защитени зони от екологична мрежа „Натура 2000“, които обхващат ниските части на Рила. Едната зона е „Рила буфер” и е определена за опазване на дивите птици, другата – „Ниска Рила”, определена за опазване на природните местообитания и на дивата флора и фауна. Защитените зони попадат в териториалния обхват на община Благоевград, община Белица, община Разлог, община Симитли, община Якоруда, област Благоевград, община Бобошево, община Дупница, община Рила, община Сапарева баня, област Кюстендил, община Белово, община Велинград, област Пазарджик, община Долна баня, община Костенец, община Самоков, Софийска област. Проектозаповедите са изготвени съгласно разпоредбите на чл. 12, ал. 1 от Закона за биологичното разнообразие и в съответствие със законовите разпоредби пълният текст на всяка от тях и съпътстващата ги информация са публикувани тук и са на разположение в административните сгради на Регионалните инспекции по околната среда и водите в Благоевград, Перник, София и Пазарджик. В едномесечен срок заинтересованите лица могат да представят на министъра на околната среда и водите мотивирани писмени становища, възражения и предложения по посочените режими в проектите на заповедите.", "date": "2020.01.29", "title": "Започва обществено обсъждане за две нови защитени зони в Рила планина"}
{"url": "https://www.24chasa.bg/novini/article/8126056", "text": "Парламентът обсъди на първо четене Законопроекта за ратифициране на Всеобхватното икономическо и търговско споразумение между Канада и Европейския съюз и неговите държави членки, по-известно като СЕТА. Малко преди края на заседанието от ГЕРБ поискаха удължаване на работното време до гласуване на точката, но от БСП настояха за прегласуване на предложението и предшестваща поименна проверка. След спор в пленарна зала по процедурата, работното време беше удължено до изчерпване на дебатите, а гласуването на споразумението остана за утре. Споразумението предвижда пълно премахване на митата за 99 на сто от тарифните номера до 7 години, опростяване на митнически правила и процедури, както и правила за произход, чрез които се улеснява износът в Канада. В по-голямата си част споразумението вече се прилага временно от 21 септември 2017 г., освен разпоредбите, свързани със защита на инвестициите, уреждането на спорове между инвеститор и държава, и разпоредби по отношение на защитата на интелектуалната собственост, заетостта и опазването на околната среда, които попадат под национална компетентност на държавите - членки на ЕС. Разпоредбите, оставащи извън временното прилагане на СЕТА, ще влязат в сила след ратифицирането му от Народното събрание. От \"БСП за България\", \"Обединени патриоти\" и \"Атака\" се обявиха \"против\" ратификацията на споразумението. Петър Кънев от \"БСП за България\" посочи, че Германия и Франция вече четири години не са ратифицирали споразумението. Дайте да изчакаме, къде бързаме, попита той и призова за отлагане на ратификацията. Колегата му Румен Гечев се противопостави на гласуването на споразумението на две четения в едно заседание. Според него подписването на този договор, само с Канада, не представлява икономически интерес за ЕС и за България. По думите му, Канада печели в пъти повече отколкото ЕС. Нямаме пълни гаранции за ГМО и фракинга, отбеляза той. Гечев посочи също, че съдебните спорове с канадски фирми, които оперират в България, няма да се решават тук. По думите му това притеснява бизнеса в Европа. Красимир Богданов \"Обединени патриоти\" посочи, че повече от 40 хиляди компании от САЩ, регистрирани в Канада ще получат достъп до пазара на ЕС. Откриват се възможности за засилване на вноса на ГМО продукти, коментира той. Богданов отбеляза, че чрез наднационален съд чужди инвеститори ще имат право да съдят европейските държави, ако преценят, че нови закони или промени в настоящите намаляват печалбата им. СЕТА защитава големия транснационален капитал, а не българските производители, посочи той. Застрашаването на безопасността на храните, ограничаването на националния суверенитет, много неясни аргументи и бъдещи правни последици за страната ни, ни задължават от ВМРО като български патриоти да гласуваме против ратификацията на споразумението, заяви Богданов. \"Виждам какви са нагласите у нас - споразумението да мине, но се надявам други държави да спрат това вредно за целия ЕС споразумение\", коментира независимият депутат от \"Атака\" Павел Шопов. Малко утешение за нас от \"Атака\" е отпадането на визите с Канада, добави той. Джема Грозданова /ГЕРБ/ посочи, че част от споразумението вече е в сила от септември 2017 г. и според всички статистики стокообменът между България и Канада за тези близо две години се е увеличил с 29 процента. По думите й споразумението създава конкретни икономически възможности за България при минимален риск, с по-обстойни правила при защита на националния интерес. Чухме много въпросителни за ГМО продуктите, за шистовия газ и за това, че ще бъде накърнен нашият суверенитет. Бих определила тези заключения като грешни и смятам, че не е добре осмислено това, което пише в споразумението, то наистина е много голямо като обем, каза Грозданова. След като чух и двете страни на залата - и лявата, и дясната, мисля, че отново се появява един повече геополитически проблем, а не толкова икономически, коментира тя. Румен Гечев я репликира, че са избрани тук да защитават български интереси. \"Вашият проблем е, че вие никога не сте казали \"не\" на предложение, идващо от Вашингтон\", коментира той.", "date": "2020.01.29", "title": "Депутатите спориха по ратификацията на СЕТА, гласуването предстои утре"}
{"url": "https://www.24chasa.bg/novini/article/8126081", "text": "Във всеки областен град да има център за подготовка на децата за дигиталните технологии и иновациите. Той да бъде развиван от държавата, а учениците да го посещават безплатно. Това предложение лансира президентът Румен Радев на среща със студенти от Техническия университет в Габрово. Той посочи, че по 5 показателя в изследване на ЕК за дигитална конкурентноспособност сме на последно място в ЕС. \"Индустрията вече е дигитална, затова са нужни неотложни мерки. Трябва образованието да стане национален стратегически приоритет. Предприетите мерки от правителството са в правилна посока, но недостатъчни като обхват, иновативност и най-вече като финансиране\", подчерта държавният глава в лекцията си \"България и технологиите на бъдещето - реални перспективи за сътрудничество и развитие\". \"Трябва да си отговорим на въпроса дали си поставяме амбициите да развиваме конкурентноспособност и да се включим в икономиката на бъдещето, или амбициите ни ще се задоволят до това - страна, разпределител на газ\", каза Радев. Той подчерта, че по-бързо трябва да се разработи национална индустриална стратегия. Той настоя за повишаване разходите на държавата за научно-изследователска и развойна дейност, които сега са 0.7% от БВП. Според него е жизненоважно да развиваме образователната и научната инфраструктура.\"Аз мисля, че България има огромен потенциал да се развива в тази област. Трябва ясно да се откроят задълженията на държавата \", каза президентът. Пред студентите той съобщи, че ЕК се ангажира с финансиране на Международния институт за устойчиви технологии в Югоизточна Европа. \"Около 10 държави от нашия регион се обединяват да изградят такъв институт, в който да има именно високи технологии с насоченост да удовлетворяват нуждите на хората, на първо място в медицината. След това да бъде обвързан и с физически изследвания и то на много високо ниво, и да работи в тясна колаборация с ЦЕРН\", обясни Радев. \"Въпросът е коя от всички тези балкански държави ще бъде основният център на този институт. Трябва да положим усилия и да убедим, че ние като база, инфраструктура, като научен потенциал сме изключително привлекателно място той да бъде реализиран тук и това трябва да стане с общи усилия\", подчерта държавният глава.", "date": "2020.01.29", "title": "Радев предлага: Център за дигитални технологии и иновации във всеки областен град"}
{"url": "https://www.24chasa.bg/novini/article/8126120", "text": "Регионалният премиер на Каталуня Ким Тора обяви днес предстоящото свикване на предсрочни избори в испанската автономна област заради кризата, избухнала между двете големи сепаратистки партии, които управляват този регион на Испания, предаде Франс прес. \"Този законодателен орган няма бъдеще. Двамата съюзници в правителството обмислят пътя към независимостта по начин, довел до влошаване на взаимното доверие\", заяви сепаратисткият лидер от централата на каталунското регионално правителство, предава БТА. Тора обаче посочи, че бюджетът на региона трябва да бъде одобрен, преди той да \"обяви датата на изборите\". Одобряването на бюджета трябва да отнеме около два месеца. Каталуня не е приемала бюджет от 2017 г. Свикването на предсрочни избори в богатия североизточен испански регион е резултат от разрив, възникнал в понеделник между \"Заедно за Каталуня\" - партията на Тора и неговия предшественик Карлес Пучдемон, и \"Републиканска левица на Каталуня-Суверенитет\". \"Републиканската левица\" изостави Ким Тора и \"Заедно за Каталуня\", които настояваха да не се подчини на заповедта на избирателната комисия каталунският лидер да бъде лишен от място в регионалното събрание, след като през декември беше осъден 18 месеца да не заема изборна длъжност. Съюзници в регионалното правителство от 2016 г., двете партии се борят за надмощие в движението за отделяне от Испания. Неочакваното съобщение на Тора беше направено малко преди началото на преговори между централното правителство и каталунското правителство за \"политическия конфликт\" в Каталуня, които може да имат непредвидими последици върху стратегията за разведряване, подета от премиера на социалистическото правителство Педро Санчес. \"Републиканската левица\" си издейства тези преговори в замяна на подкрепа за поредното идване на власт на Санчес в началото на месеца, ход, който беше приет зле от \"Заедно за Каталуня\", посочва АФП. Мандатът на Тора трябваше да приключи през 2021 г., но в понеделник парламентът го лиши от правомощия като регионален законодател, след съдебно решение, тласнало двете каталунски сепаратистки партии до ръба на разпад. Тора трябва да се срещне със Санчес на 6 февруари в Барселона, за да уточнят дневния ред на преговори за политическата ситуация в региона, съобщи Ройтерс.", "date": "2020.01.29", "title": "Ким Тора: В Каталуня ще има предсрочни\nрегионални избори"}
{"url": "https://www.24chasa.bg/novini/article/8126146", "text": "Ефектът от приложените мерки във връзка с епидемията от коронавирус 2019-nCoV в Китай ще започне да се появява около 8 февруари, като се очаква спад на заболеваемостта. Прогнозата е направена от водещия епидемиолог на Центъра за контрол и превенция на заболяванията на Китай Зен Хуан в интервю за в. \"Женмин жибао\". „Заболяването има инкубационен период, но ако броим от 23 януари (когато беше въведена карантината в Ухан - ТАСС), то до около 15-ия ден от първия месец от лунния календар (8 февруари - приблизително ТАСС), вече може да се очакват ясни резултати \", каза той в отговор на зададен въпрос, цитиран от . Според последните данни общият брой пациенти с пневмония, причинена от новия тип коронавирус 2019-nCoV, достигна 6 хиляди. Броят на смъртните случаи е 132.", "date": "2020.01.29", "title": "Китайски експерт: Очаква се спад в разпространението на вируса около 8.02."}
{"url": "https://www.24chasa.bg/novini/article/8126122", "text": "Общинските съветници в Букурещ одобриха днес проект за отпускане на 5000 еко ваучера на стойност 9000 леи (1883 евро) всеки в замяна на предаване за унищожаване на стар автомобил, съобщава Аджерпрес. В началото на заседанието кметът на Букурещ Габриела Фиря отбеляза, че мярката е насочена основно към лицата, които имат постоянен адрес в централната част на Букурещ и притежават силно замърсяващи стари автомобили. Тя уточни, че ваучерите ще може да бъдат използвани за покупка на по-благоприятни за околната среда автомобили или пък на домакински електроуреди. Кметът добави, че приоритет за получаване на ваучерите ще имат жителите от централната част на града, но ако няма достатъчно желаещи, от тях ще може да се възползват и жители на други квартали, предаде БТА. Фиря отбеляза, че това е втори етап от програмата за стимулиране на премахването на силно замърсяващите автомобили от трафика на Букурещ, като в първия етап от програмата миналата година са били раздадени 4000 такива ваучери от предвидените 5000. Аджерпрес отбелязва, че на днешното заседание Габриела Фиря и съветниците от опозиционната Социалдемократическа партия са дошли със санитарни халати и защитни маски, обяснявайки, че се пазят от \"правителствените вируси\". \"Пазим се от правителствените вируси. Много недоволства, малко отпуснати средства, малко пенсии. Задлъжняване на страната за следващите 30 години\", посочи Фиря. Също така тя изтъкна, че са регистрирани 1905 случая на грип само в държавни училища в Букурещ, но в сайта на правителството са посочени само 92 случая. \"Обезпокоителен е фактът, че не приемат насериозно този проблем. Не става въпрос да плашим населението, но не може и да стоим със скръстени ръце\", подчерта Фиря.", "date": "2020.01.29", "title": "Букурещ отпуска 5 хил. ваучера на жителите, унищожили старите си коли"}
{"url": "https://www.24chasa.bg/novini/article/8126316", "text": "Към момента Васил Божков е обвиняем по 7 обвинения - ръководител на организирана престъпна група, принуда, данъчни престъпления, опит за подкуп на длъжностно лице, подбудителство към престъпление по служба - и е обявен за общодържавно и международно издирване, тъй като същият е напуснал границите на страната. Нямам разрешение да коментирам подробности. Нашата работа е, когато констатираме нарушения, да повдигнем обвинения и да изправим конкретните извършители пред българския съд. Ще положим всички усилия той да бъде доведен пред българския съд. Той е поредният олигарх, който бяга от България. Това заяви главният прокурор Иван Гешев по адрес на Васил Божков. Факт е, че е извън страната. Не съм сигурен точно къде се намира, но ще го приберем, каза още той. \"Това, което е в медиите, не са СРС-та, а са извадки, за които има разрешение от наблюдаващите прокурори. Работата на прокуратурата е да спазва закона. Прокуратурата и главният прокурор не влизат в лични битки. И такива действия прокуратурата предприема спрямо всички лица. Нямаме никакви притеснения да ангажираме наказателна отговорност, когато са налице доказателства спрямо всяко едно лице в България, без да има значение каква позиция заема, коментира Гешев по казуса с изнесения разговор между президента Румен Радев и командира на ВВС ген.-майор Цанко Стойков. Докато аз съм главен прокурор, прокуратурата ще направи всичко необходимо, което не е свършено много време. Искаме този криминален преход да свърши. Не може плюсовете да са само за едни - за богатите, време е всеки да плати цената за това, което прави. Ние не преследваме само богати хора, но всеки трябва да си спазва задълженията, добави той. Не може да дължиш 555 млн. лева от лотарийни игри за една година на държавата - това са 100 лева към всяка пенсия, каза Гешев. От думите на главния прокурор стана ясно, че са задържани общи 16 души в акцията на Спецпрокуратурата и МВР, като 8 от тях са от Комисията по хазарта, включително нейният председател Александър Георгиев. Те са с полицейски арест за 24 часа и тепърва наблюдаващият прокурор ще реши на кого да повдигне обвинения.", "date": "2020.01.29", "title": "Гешев: 7 обвинения за Васил Божков, обявен е за международно издирване"}
{"url": "https://www.24chasa.bg/novini/article/8126337", "text": "Пощенският оператор в Китай уведомява, че с цел предотвратяване на риска от по-нататъшно предаване и разпространение на новия коронавирус (2019-nCoV), Китайското правителство е възложило на пощенския оператор в страната всички пратки за град Ухан и транзитно преминаващи през сортировъчния център в града да бъдат дезинфекцирани. Това съобщиха на сайта си \"Български пощи\" ЕАД. За международни пратки, предназначени за провинция Хубей (пощенски кодове 430000–449999), пощенският оператор ще се свързва с получателите по телефон за уточняване предпочитанията им за доставка. Пратката може да бъде временно съхранявана в пощенски служби, да бъде предоставена за доставка от пощенска служба или доставена до доставъчни шкафове или чрез други методи на доставка без директен контакт между служител и клиент. Тези стъпки ще доведат до забавяне на обработката и доставката на входящите международни пратки, като в някои случаи няма да бъде възможно да се представи писмено доказателство за доставката. Моля подателите на пратки за Китай да имат предвид новите обстоятелства във връзка с доставката на пратките в провинция Хубей. Пощенският оператор в Макао, Китай, от своя страна уведомява, че с цел намаляване до минимум разпространението на новия коронавирус правителството на Макао е освободило от работа на 30 и 31 януари 2020 г. всички държавни служители. Пощенските услуги ще бъдат преустановени през тези два дни. Клиентите ще бъдат уведомени при нормализиране на ситуацията, съобщиха още от \"Български пощи\"..", "date": "2020.01.29", "title": "Има забавяне в обработката и промени в доставката на пратки в Китай"}
{"url": "https://www.24chasa.bg/novini/article/8126298", "text": "Министърът на икономиката и финансите на Франция Брюно Льо Мер призова днес френските компании да инвестират в Гърция - една страна, която се възстановява благодарение на политическата смелост на сегашното правителство и на бившия премиер Алексис Ципрас, предаде Франс прес. \"Трябва да отидете там. Участвайте в проекти в Гърция, инвестирайте, грабнете възможностите, тъй като гръцкото правителство предприема необходимите мерки, за да ви позволи да инвестирате при най-добри условия\". Това каза Льо Мер на откриването на френско-гръцки икономически форум в Париж. Призив към френските инвеститори отправи и гръцкият му колега Христос Стайкурас, който също присъства на срещата. Той подчерта, че гръцката икономика окончателно е излязла от кризата и вече се намира във фаза на растеж, който се очаква да достигне 2,8 процента тази година, предаде БТА. Двамата министри подписаха освен това декларация за намерение, за да бъдат засилени инвестициите на френски компании в Гърция, най-вече в енергетиката, хранително-вкусовата промишленост, туризма и инфраструктурите. Франция и Гърция се ангажираха също така да подкрепят и инвестициите на гръцки компании във Франция. Брюно Льо Мер използва възможността, за да отдаде почит на гръцкия народ, напомняйки, че той е пострадал най-много в Европа от финансовата криза от 2008 година, но най-вече на бившия премиер Алексис Ципрас, който бе победен на последните избори от консерватора Кириакос Мицотакис. Гърция събра вчера 2,5 милиарда евро при емитирането на 15-годишни държавни ценни книжа - най-дълият падеж от началото на финансовата криза през 2010 година. Очаква се гръцкият дълг да намалее от 181 процента от БВП през 2018 година (335 милиарда евро) до 173 процента (329 милиарда евро) през 2019 година.", "date": "2020.01.29", "title": "Брюно Льо Мер към френските компании: Инвестирайте в проекти в Гърция"}
{"url": "https://www.24chasa.bg/novini/article/8126405", "text": "Американският президент Доналд Тръмп яростно нападна бившия си съветник по националната сигурност Джон Болтън, готов да даде показания в процеса по импийчмънт срещу държавния глава в Сената на САЩ, като го обвини в неблагодарност и че го молил да му даде работа, предаде Франс прес. Тръмп написа в туитър, че преди години Болтън не е бил одобрен за посланик на САЩ в ООН, не е могъл да бъде одобрен за каквато и да е работа след това, \"молил\" го да му даде работа, за която не се нуждае от одобрението на Сената, и която той му дал, независимо от многобройните съвети \"Не го правете, сър\". Тръмп изтъква, че Болтън получил работата, но направил много погрешни преценки и бил уволнен, защото, \"честно казано, ако го бях послушал, щяхме да сме в Шестата световна война\", пише БТА. Президентът посочва, че веднага след напускането на поста си Болтън започва да пише \"лъжлива и гадна книга\". \"Кой би го направил?\", пита риторично Тръмп. Известен с войнствените си позиции, Болтън беше уволнен от администрацията на Тръмп през септември 2019 г. заради несъгласието си с президента по множество деликатни въпроси на външната политика - от Афганистан до Северна Корея. След като напусна Белия дом, Болтън даде гласност на несъгласията си с Тръмп и след започването на процедурата по импийчмънт обяви, че е готов да даде показания в Сената, на което Белият дом категорично се противопостави. Предстои излизането от печат на книга на Болтън, в която той твърди, че Тръмп му доверил, че не иска да деблокира военна помощ за Украйна, ако Киев не разследва политическия му опонент, бившия вицепрезидент Джо Байдън и сина му Хънтър. Тези обвинения вече бяха официално отхвърлени от стопанина на Белия дом, който обвини бившия съветник, че иска \"да си продаде книгата\". Именно това \"изнудване\" на Киев, осъдено от намиращите се в опозиция демократи, е в центъра на процедурата по отстраняване от длъжност на 45-ия президент на САЩ.", "date": "2020.01.29", "title": "Тръмп яростно нападна бившия си съветник Джон Болтън"}
{"url": "https://www.24chasa.bg/novini/article/8125001", "text": "Министерският съвет измени договора за концесия за морски плаж \"Слънчев ден\", община Варна, съобщи прeсцентърът на кабинета. С промените се продължава договора с правоприемника на досегашния концесионер. Процедурата е наложена предвид извършеното преобразуване на дружеството - концесионер, което промени правната си форма. В този случай се създаде ново дружество, явяващо се правоприемник на старото.", "date": "2020.01.29", "title": "Министерският съвет измени договора за концесия за плаж \"Слънчев ден\""}
{"url": "https://www.24chasa.bg/novini/article/8125028", "text": "Турският президент Реджеп Тайип Ердоган заяви, че Русия не се придържа към споразуменията от Сочи и Астана за северозападната сирийска провинция Идлиб, съобщи телевизия НТВ, цитирана от Ройтерс. Възобновените бомбардировки от страна на подкрепяните от Русия сирийски правителствени сили в Идлиб предизвикаха опасения за нова бежанска вълна от зоната, където живеят около 3 милиона души. Ердоган направи тези коментари пред журналисти в самолета си на връщане от Сенегал. Той също така заяви, че Турция е казала на Русия, че Анкара вече губи търпение по отношение на бомбардировките и добави, че страната е готова да направи каквото е необходимо, предава БТА. Руското външно министерство отхвърли обвиненията на турския президент. \"Русия се придържа строго към изпълнението на поетите ангажименти\", се казва в позиция на министерството, цитирана от ТАСС.", "date": "2020.01.29", "title": "Ердоган: Русия не се придържа към споразуменията за Сирия"}
{"url": "https://www.24chasa.bg/novini/article/8125000", "text": "Глоби от 1000 до 1500 лв. за търговци, хванати да продават месо и млечни продукти с изтекъл срок за годност. Това предвижда новият закон за управление на агрохранителната верига, който правителството ще обсъжда на днешното си заседание, предава \"Канал3\". При повторно нарушение пък санкцията ще е 3 хиляди лева. Ако нарушението е от едноличен търговец или юридическо лице, санкцията ще е от 3000 до 6000 лв.", "date": "2020.01.29", "title": "Ще глобяват търговците с до 6000 лв., ако продават храни с изтекъл срок"}
{"url": "https://www.24chasa.bg/novini/article/8125073", "text": "Министерският съвет одобри бюджетната процедура за 2021 г., съобщи пресслужбата на правителството. В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2021-2023 г. и на проекта на държавния бюджет за 2021 г. Определена е базата за разработване и актуализиране на средносрочната бюджетна прогноза за периода 2021-2023 г. и за съставяне на законопроекта за държавния бюджет на Република България за 2021 година. Продължава разширяването на обхвата на бюджетните организации, които прилагат програмен формат на бюджет, като е включена и Сметната палата, пише в съобщението.", "date": "2020.01.29", "title": "Правителството одобри бюджетната процедура за 2021 г."}
{"url": "https://www.24chasa.bg/novini/article/8125090", "text": "Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. Законодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане. Двете програми дават възможност за повишаване на прозрачността на процеса по изготвяне и приемане на нормативните актове и създават условия за по-широко гражданско участие в обществените консултации по проектите на нормативните актове, включени в програмите. Законодателната програма предвижда да бъдат разгледани общо 17 предложения за законопроекти, като за 3 предложения за нови закони ще бъде извършена цялостна предварителна оценка на въздействието. Включването на проекти на актове в оперативната програма се осъществява след извършена частична предварителна оценка на въздействието. Оперативната програма предвижда да бъдат разгледани 22 проекта на нормативни актове от компетентността на Министерския съвет. Съгласно разпоредбите на Закона за нормативните актове и Устройствения правилник на Министерския съвет и на неговата администрация, двете програми ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg.", "date": "2020.01.29", "title": "МС прие законодателната и оперативната си програма за първата половина на годината"}
{"url": "https://www.24chasa.bg/novini/article/8125161", "text": "Осем румънски студенти се очаква да пристигнат днес със самолет от Китай, във връзка с което на букурещкото международно летище Отопени са взети специални мерки заради смъртоносния коронавирус, съобщава сайтът Зиаре. Студентите ще слязат последни от самолета и ще преминат по специален коридор, който е направен за пътниците, идващи от Китай. В понеделник министърът на здравеопазването Виктор Костаке съобщи, че на международните летища в Румъния са създадени специални линии за достъп, предназначени за пасажерите, идващи от Китай, както и за всички китайски пътници. \"Всички пътници, които идват от Китай, получават специални въпросници и са инструктирани да се обадят на телефон 112 (в случай на нужда)\", посочи здравният министър. Осемте румънски студенти, пристигащи от Китай, ще бъдат отведени в медицинските кабинети на летището, за да преминат през подробни прегледи, посочва още Зиаре. В началото на тази седмица 24-годишен румънски студент, пристигнал наскоро от Китай, беше приет в болница в североизточния град Бакъу със симптоми на грип. По-късно той беше прехвърлен в болницата за инфекциозни заболявания \"Матей Балш\" в Букурещ. Резултатите от изследванията показаха, че младежът не е заразен с коронавирус.", "date": "2020.01.29", "title": "Специални мерки за взети на румънските международни летища заради коронавируса"}
{"url": "https://www.24chasa.bg/novini/article/8125197", "text": "Един от пациентите, заразен с пневмонията от нов тип в Шанхай, е консумирал храна с месо от диви животни по време на свое пътуване до южната китайска провинция Гуандун, предаде ТАСС. По-рано експертите изразиха мнение, че носители на заболяването могат да бъдат змии или прилепи. След разпореждане на властите на цялата територия на Китай беше забранена търговията с диви животни, а на пазарите за птици бяха взети засилени карантинни мерки, предава БТА. Понастоящем в Шанхай са регистрирани 80 случая на зараза с пневмонията от нов тип. Един от тях приключи с летален изход. Най-голям брой заболявания са констатирани в градските райони Пудун, Чанин и Цзинъан. Под карантина в момента в Шанхай се намират над 160 души.", "date": "2020.01.29", "title": "Заразен с новия коронавирус в Шанхай е ял\nмесо от диви животни"}
{"url": "https://www.24chasa.bg/novini/article/8125215", "text": "Министърът на външните работи на Сърбия Ивица Дачич заяви днес, че Сърбия няма да позволи да бъде паркинг зона за голям брой мигранти, предаде Танюг. Попитан за инцидентите вчера на сръбско-унгарската граница, Дачич каза, че Сърбия по никакъв начин не може да оказва влияние, тъй като става дума за суверенна страна, която има своя политика, предава БТА. Ние искахме от ЕС да има единна политика, когато става въпрос за мигрантската криза, (но) ЕС няма такава политика. Всяка страна действа в съответствие със своите решения, заяви Дачич за телевизия Първа и припомни, че не за пръв път стават инциденти на границата с Унгария. Той изтъкна, че Сърбия няма същия подход по мигрантския въпрос като Унгария или други страни от Вишеградската група, които, както подчерта, имат остър подход към мигрантите. Всичко зависи от отношенията между Турция и ЕС, каза Дачич. Около 60 мигранти вчера рано сутринта пробиха оградата край сръбско-унгарския граничен пункт Хоргош-Рожке 2, а унгарските граничари изстреляха предупредителни изстрели. Арестувани са четирима мигранти, които успели да преминат на територията на Унгария.", "date": "2020.01.29", "title": "Сърбия: Няма да позволим да бъдем паркинг зона\nза мигранти"}
{"url": "https://www.24chasa.bg/novini/article/8125249", "text": "Учени от Бристолския университет изследваха топенето на антарктическия ледник Пайн айлънд, чийто загуби на лед вероятно имат значителен принос за повишаване на морското ниво, съобщи Физ.орг. Оказа се, че скоростта на топенето му се е променила. Било установено, че свързаните с изтъняването му процеси са по-сложни, отколкото се предполагаше досега. Специалистите заключили, че понастоящем скоростта на топене е най-висока по дължината на бавно придвижващите се краища на Пайн айлънд, докато в ствола на ледника е намаляла 5 пъти от 2007 г., предава БТА. Направените въз основа на модели различни прогнози са противоречиви. Някои модели сочат, че загубата на лед може рязко да се увеличи през следващите няколко десетилетия, докато други навеждат на мисълта за по-бавен процес. Пайн айлънд е смятан за най-опасния ледник, защото се топи по-бързо от останалите ледници. По мнението на специалистите, този процес е необратим. Новото изследване разкри, че е малко вероятно да се стигне до бързо преместване на линията на заземяване, където ниската част от ледника се отделя от морското дъно. Ледникът обаче ще продължи да губи от масата си със скорост, която е малко по-голяма от сегашната.", "date": "2020.01.29", "title": "Специалисти изследваха най-опасния ледник в света"}
{"url": "https://www.24chasa.bg/novini/article/8125257", "text": "Европейската комисия представи днес работната си програма за годината. Предвижда се тази година комисията да предложи промени, с които целта за постигането на икономика без използването на полезни изкопаеми до 2050 г. да се превърне в закон. Комисията ще изготви стратегия за използването на неличните данни в цифровата икономика, предложения за осигуряване на справедливи минимални заплати за работниците в ЕС, инициативи за справедливо данъчно облагане. До края на годината ЕК ще разработи нови стратегии за работа с държавите от Африка и Западните Балкани. Комисията ще предложи подобрения на процеса на присъединяване към ЕС, предава БТА. ЕК ще предложи промени в областта на миграцията и убежището, както и стратегия за сигурност, с която се оказва подкрепа на държавите в борбата с тероризма и организираната престъпност, предотвратяването и откриването на хибридни заплахи, за повишаване на киберсигурността и устойчивостта на критичната инфраструктура. Комисията възнамерява да използва повече възможностите си за стратегическо прогнозиране, за да открива дългосрочните тенденции, да подобри определянето на целите си и да предприема подходи, съобразени с фактите. Целта ще бъде политиките да водят до осезаеми резултати и да улесняват живота на хората и дружествата, се посочва в съобщението на ЕК.", "date": "2020.01.29", "title": "Вижте работната програма на ЕК за тази година"}
{"url": "https://www.24chasa.bg/novini/article/8125258", "text": "Българин, живеещ в Ухан – епицентър на епидемията от коронавирус, разказа за живота преди и след като китайският град беше поставен под карантина, предава  . „В първите дни болниците бяха претъпкани и в един момент спряха да приемат пациенти. Имаше трупове по земята. Затвориха жп гарите, а след това и летищата. Аз излязох от града с кола, когато видях накъде вървят нещата”, споделя Стоян. Той допълва, че в момента положението в Шанхай е подобно на това в Ухан. Броят на заболелите расте и започва поетапно прекъсване на транспортните връзки с други населени места. Стоян казва още, че няма намерение да се връща в България, защото рискът да се зарази по пътя и да пренесе заразата у нас е голям.", "date": "2020.01.29", "title": "Българин в Ухан за коронавируса: В първите дни имаше трупове по улиците"}
{"url": "https://www.24chasa.bg/novini/article/8124873", "text": "Множеството протестиращи пред Народното събрание решиха да потеглят към Министерски съвет. По пътя броят на протестиращите се увеличи и в момента в шествието участват около 2500 човека.  Политическата партия „Възраждане“, гражданската платформа „Изправи се. БГ“ и БСП яхнаха протеста на малкия и средния бизнес. След като вотът на недоверие на БСП към правителството на Бойко Борисов не мина в пленарна зала, социалистите отидоха при протестиращите пред парламента. Част от депутатите на БСП вървят редом с недоволните и скандират против управлението на премиера Бойко Борисов, въпреки че след консултации с бизнеса правителството реши Наредба 18 да бъде отложена. Сред протестиращите са забелязани симпатизанти, които развяват знамена на „Възраждане“ и подтикват присъстващите граждани да скандират за оставка на правителството. Сред тях обаче не беше лидерът на партията Костадин Костадинов. Вчера след среща с финансовия министър Владислав Горанов представителите на хотелиерите, ресторантьорите и Сдружението на заведенията в България отмениха планирания за днес протест, като излязоха с декларация, че се съгласяват Наредба 18, която трябваше да влезе в сила от 31 януари тази година, да бъде отложена за 6 месеца, както и да бъдат обсъдени спорните текстове в нея. Въпреки това протестът, който бе отложен след разговор с финансовия министър, той бе превърнат в политически и употребен със скандирания срещу правителството. Група от протестиращи пък започнаха да чупят касови апарати, които носеха със себе си, на паважа пред Министерския съвет в знак на протест срещу Наредба 18 на финансовото министерство. Протестната акция започна в 12 часа, а полиция беше мобилизирана в района още в 9 ч сутринта. В уречения час бяха едва стотина души, но към момента броят им нарасна няколкократно. Още миналата събота протестиращи се събраха пред Министерски съвет с искане за оставка на правителството заради водната криза в Перник. Тогава те се зарекоха да протестират тази сряда пред парламента. Исканията днес обаче варират от оставката на правителството заради водната криза до искания за по-високи заплати. Група от протестиращи са с плакати с надписи: \"Не убивайте средния бизнес!\" Към 13 часа протестиращите се отправиха към Министерския съвет. Столичният булевард “Цар Освободител” е затворен заради протеста. Към 14.15 часа множеството се отправи обратно към парламента. Полицията и жандармерията се движат с тях. Мая Манолова също бе забелязала сред протестиращите. Протестиращите се отправиха към Орлов мост, където полицията спря движението през кръстовището преди минути.   ", "date": "2020.01.29", "title": "„Възраждане“, „Изправи се.БГ“ и БСП на протеста на малкия и средния бизнес (Снимки и видео)"}
{"url": "https://www.24chasa.bg/novini/article/8125379", "text": "Информацията се базира на съобщения от Европейската туристическа комисия и официално съобщение от Министерство на туризма на КНР на грама от българското Министерство на външните работи. В текстовете се посочва, че „Китайската туристическа асоциация налага следните ограничения на пътуванията на китайски граждани: - всички китайски туристически групи, пътуващи в чужбина, ще бъдат спрени, считано от 27 януари 2020 г. - резервациите за полети и хотели в чужбина, направени чрез туристически агенции, ще бъдат прекратени, считано от 27 януари 2020 г. - резервациите за вътрешни полети и хотели в Китай, направени чрез туристически агенции, са били анулирани, считано от 24 януари 2020 г. Всички автобусни линии от провинциите на Китай към Пекин са преустановили превоза на пътници, считано от 26 януари 2020 г. до второ нареждане.“ Китайското министерство на културата и туризма издаде на 24 януари известие, адресирано до всички туристически агенции в Китай за превенция и контрол на пневмониите, причинени от коронавируса. Те са инструктирани да преустановят изцяло вътрешния и изходящия туристически бизнес до допълнително предизвестие. Китайските специализирани власти са във връзка с Европейската комисия и другите оторизирани органи в ЕС. Министерството на туризма на България обръща внимание на бизнеса и туристите да се информират обстойно от компетентните институции за ситуацията. Препоръки към пътуващите зад граница български граждани във връзка с разпространението на новия коронавирус от Китай публикува и нашето Външно министерство на ", "date": "2020.01.29", "title": "Министерството на туризма предупреждава бизнеса и туристите за мерките в Китай"}
{"url": "https://www.24chasa.bg/novini/article/8125401", "text": "Грипна епидемия е обявена от утре - 30 януари в област Стара Загора, съобщиха от РЗИ. Решението е въз основа на продължаващото интензивно увеличаване на заболелите от грип и остри респираторни заболявания, и запазващата се тенденция за достигане на епидемични стойности, както и доказаните положителни проби на грипни щамове от лица с вирусни инфекции. Засегнати са възрастовите групи до 63 години, предава  . С оглед прекъсване ни епидемичната верига в условията на грипна епидемия и ограничаване на заболяваемостта от остри респираторни заболявания и грип сред учениците, се предлага прекратяване на учебните занятия в област Стара Загора за периода 30 януари – 7 февруари 2020 г.", "date": "2020.01.29", "title": "Обявиха грипна епидемия в област Стара Загора"}
{"url": "https://www.24chasa.bg/novini/article/8125412", "text": "\"Добре, а, айде, а, ш'ти се обади там, а, Митко или Христозов да ме държиш в течение.\" Това казва мъжът от записите, разпространени от прокуратурата, за когото се смята, че гласът на президентът Румен Радев на командира на ВВС ген. майор Цанко Стойков.  Двамата коментират проверка на КПКОНПИ за назначаването на настоящата съпруга на Радев - Десислава, тогава още Генчева, на работа във ВВС. Записът бе изваден по повод искането на главния прокурор Иван Гешев за тълкувание на Конституционния съд кога може да се образува дело на президента, който има абсолютен имунитет. Кои са Митко и Христозов, на които държавният глава има толкова голямо доверие, че им поверява такава важна информация, запитаха се мнозина след разпространяването на записите. Наричан дясната ръка на президента, Стоянов е служил заедно с Радев близо 15 г. във ВВС. Той е полковник и е бил техник на самолети. Също като Радев и Стоянов е завършил Висшето военновъздушно училище в Долна Митрополия и във Военновъздушния колеж \"Максуел\" в САЩ, макар и по различно време. И двамата са служили в авиобазата в Граф Игнатиево. Бил е и началник-щаб в Командването на ВВС по времето, когато ген. Радев е начело, като отговаря за техниката и въоръжението. А колегите му от онези години описват Стоянов като работохолик, всеотдаен и много верен. Публична тайна е, че всички кадрови решения на президента минават през неговото одобрение. . До юли миналата година той бе съветник по икономии и инвестиции на държавния глава, но след това Радев го прати от своята квота в Комисията за регулиране на съобщенията. Христозов и Радев са рамо до рамо от дълги години, още от ВВС. И той е завършил ВВВУ \"Г. Бенковски\" в Долна Митрополия, но като инженер по радиооборудване на летателни апарати. Завършил е и право, има магистратура по \"Икономика на сигурността и отбраната\" в УНСС. Започва кариерата си в авиационния полк в Безмер, но по-късно е служил на различни длъжности в базата в Граф Игнатиево.  . Може да се предполага, че разследването срещу генерал Стойков е за нещо по-значимо, отколкото евентуално укриване на документи по проверка на Комисията за конфликт на интереси. Впрочем от записите не става напълно ясно дали тези документи, които не се дават на проверяващите не се отнасят за нещо съвсем друго и далеч по-значимо и каква е ролята на споменатите лица.", "date": "2020.01.29", "title": "Кои са Митко и Христозов от сересетата с президента Румен Радев"}
{"url": "https://www.24chasa.bg/novini/article/8125418", "text": "\"Следвайте мечтите си! Не забравяйте, че представяте Българи. Вие можете много, очакват ви победи! - обърна се Мико към малките тенис таланти, които от вчера са на подготвигерен сбор на националния тенис център и в зала „София\". Момчетата ще участват на турнир от европейската зимна купа в Чехия от 31 януари до 2 февруари. Освен България, в него ще участват и отборите на Андора, Белгия, Чехия, Грузия, Унгария, Люксембург и Сърбия. Първите два тима ще се класират за финалите от 14 до 16 февруари във Веска (Чехия). България ще бъде представена от Иван Иванов (ТК \"Супер Спорт\"-Варна), Димитър Кисимов (\"Про спорт\") и Виторио Станков (ТК \"Левски\"), с треньор Робърт Сократов. Момичетата до 12 години ще участват на турнир от европейската зимна купа в Естония от 31 януари до 2 февруари. Освен нашите момичета в турнира ще участват тимовете на Естония, Финландия, Латвия, Литва, Русия и Швейцария. Първите два отбора ще се класират за финалите от 14 до 16 февруари в Съндерланд (Великобритания). България е в състав Андреа Иванова (ТК \"Славия Бомел 9\"), Валерия Гърневска (ТК \"Българов\" - Габрово) и Рафаела Симеонова (ТК \"Ямбол 2005\") с треньор Даниел Ангелов.", "date": "2020.01.29", "title": "Мико даде кураж на малките тенис националите за Европейските зимни купи"}
{"url": "https://www.24chasa.bg/novini/article/8124280", "text": "Тялото на обявен за издирване мъж е намерено в землището на село Ваксево в област Кюстендил, съобщиха от Областна дирекция на МВР – Кюстендил. Тялото е на Бойчо Евлогиев Григоров, който бе обявен за общодържавно издирване на 6 януари след като напусна дома си на 1 януари и не се прибра. При първоначалния оглед следи от насилие не са установени, тялото е закарано за аутопсия в болницата в Кюстендил, уведомен е дежурен прокурор. Образувано е досъдебно производство по случая в Районно управление - Кюстендил.", "date": "2020.01.29", "title": "Откриха тялото на мъж в Кюстендилско, обявен за издирване"}
{"url": "https://www.24chasa.bg/novini/article/8124294", "text": "„Отчитаме високо приноса на българската общност в района Отава-Гатино за развитието на връзките между България и Канада и много доброто сътрудничество и успешно взаимодействие с посолството“, заяви заместник-министърът на външните работи Георг Георгиев в приветствието си по време на среща с българската общност в посолството на България в Отава. Домакин на събитието бе Светлана Стойчева-Етрополски, посланик на република България в Канада. Посланик Стойчева-Етрополски изтъкна важността на посещението на заместник-министър Георгиев за засилване на сътрудничеството между България и Канада. Тя благодари на Дружеството на българската общност в столичния район Отава-Гатино, което съществува от 1991 г., за активното организиране на събития, популяризиращи българската култура, съобщиха от пресцентъра на Министерството на външните работи. Заместник-министърът на външните работи подчерта пред сънародниците ни редица постижения, които бележат отношенията между България и Канада, сред които Всеобхватното икономическо и търговско споразумение между ЕС и Канада (CETA), както и Споразумението за стратегическо партньорство между ЕС и неговите държави членки и Канада. Заместник-министър Георгиев и посланик Стойчева-Етрополски изтъкнаха, че от 22 януари 2020 г. година ратификацията на „Споразумението за социална сигурност“ между България и Квебек вече е факт от страна на България. „Споразумението ще гарантира трудово-социалните права на българските граждани, пребиваващи в провинцията“, посочи посланикът на България в Канада. Георг Георгиев добави, че очаква в най-скоро време споразумението да бъде ратифицирано и от канадска страна. Заместник-министър Георгиев посочи, че България е изключителен пример за успешно разработване и инвестиране в бизнес инфраструктура, което е привлекателно за все повече световни инвеститори. „Отправям послание към всеки един от вас да продължава да бъде деен и да създава възможности за бъдещо сътрудничество между нашите страни“, обърна се Георгиев към българската общност в Отава. Това е второ посещение на заместник-министър Георг Георгиев в Отава. Той пристигна на 2 декември 2017 г., за да отбележи значението на постигнатото историческо отпадане на визите за български граждани. Между 2000 и 3000 души от български произход пребивават постоянно в района на град Отава. Дружеството на българската общност в столичния район Отава-Гатино съществува като неформална организация от 1991 г., а официално е регистрирано през 1996 г. Към дружеството е организирано българското неделно училище „Св. Св. Кирил и Методий”. През 2001 г. към него е сформиран и танцов състав „Родина“. През 2016 г., във връзка с честването на юбилея от основаването на дружеството, то бе наградено с плакет от Държавната агенция за българите в чужбина.", "date": "2020.01.29", "title": "Георг Георгиев: Споразумението с Квебек ще гарантира правата на българите"}
{"url": "https://www.24chasa.bg/novini/article/8124360", "text": "Парламентът прие на първо четене промени в Закона за независимия финансов одит, внесени от Министерския съвет, предаде БТА. С тях се постига по-пълно съответствие на националното законодателство в областта на независимия финансов одит с правото на Европейския съюз. Предвижда се разделяне на функциите по организиране и поддържане на регистрите на дипломираните експерт-счетоводители и на регистрираните одитори между Института на дипломираните експерт-счетоводители и Комисията за публичен надзор над регистрираните одитори. Освен това, за да се гарантира, че професията се упражнява от лица с необходимите знания и умения, законопроектът предвижда одиторите, които 4 и повече години са били отписани от регистъра, да бъдат вписвани повторно след провеждането на едногодишно обучение. Законопроектът предвижда промяна в сроковете за ротация на регистрираните одитори при задължителен финансов одит на годишни финансови отчети на предприятията от обществен интерес.", "date": "2020.01.29", "title": "Парламентът прие на първо четене промени в Закона за независимия финансов одит"}
{"url": "https://www.24chasa.bg/novini/article/8124241", "text": "Наказание \"лишаване от свобода\" за срок от 3 месеца, с 3-годишен изпитателен срок, и лишаване от правото да управлява МПС за срок от 8 месеца, постанови Районен съд  - Дупница за Харалд Л., на 51 години. Шофьорът е роден в Австрия, със статут на продължително пребиваващ в Република България, австрийски гражданин, неосъждан, живеещ в Дупница. Той се признава за виновен в това, че на 25 август м. г., около 8:15 часа, на главен път Е-79, в района на \"Коста Петров\" е управлявал лек автомобил \"Форд\", с концентрация на алкохол в кръвта си .", "date": "2020.01.29", "title": "Условна присъда за пиян шофьор от Австрия"}
{"url": "https://www.24chasa.bg/novini/article/8124366", "text": "                                                                                                                                                                                                                                                                                                                               ", "date": "2020.01.29", "title": "Нери Терзиева: 30 г., откак станах трудов мигрант в София"}
{"url": "https://www.24chasa.bg/novini/article/8124392", "text": "Десет адреса във Варна, Аксаково и Полски Тръмбеш са претърсени при операция срещу прането на пари, а за срок от 24 часа са задържани петима души, съобщиха от полицията в крайморския град. Задържаните са известни на органите на реда за кражби, грабежи, обсебване и вещно укривателство. При претърсванията са намерени и иззети множество доказателства - рутери от засечените IP адреси, настолни и преносими компютри, таблет, мобилни телефони, СИМ карти, множество флашпамети и др. устройства за съхранение на данни, електронен подпис, устройства за банкиране, банкови карти на български и чужди банки, неистински печати на две търговски банки и печати на засечените търговски дружества, както и банкови документи. Намерен и иззет е пистолет без документи. Операцията е проведена от служители на \"Икономическа полиция\" и отдел \"Разследване\" при областната дирекция на МВР във Варна. Действията са втори етап от работата по случай за \"пране\" на 900 000 евро. Средствата са от измама, извършена в Швейцария, и са преведени по банкова сметка на българско търговско дружество, т. нар. бушон, уточняват от полицията. От МВР-Варна допълват, че при предходен етап от работата по случая е задържан организаторът на схемата, който е приведен в затвора в града. Той е бил издирван заради влязла в сила присъда \"лишаване от свобода\" с червена бюлетина на Интерпол.", "date": "2020.01.29", "title": "Операция срещу пране на пари във Варненско, петима са задържани"}
{"url": "https://www.24chasa.bg/novini/article/8124397", "text": "Държавният дълг на федералното правителство на САЩ ще нарасне силно през следващото десетилетие, сочи последна прогноза на Бюджетната служба към Конгреса (CBO). Предвижда се американският държавен дълг да нарасне до 31,4 трилиона долара в края на 2030 година, което ще се равнява на цели 98% от БВП на САЩ - най-високото ниво след края на Втората световна война, предава  . Финансовата дупка между разходите и приходите ще продължава да се разширява при сегашните правителствени политики, за да достигне цели 180% от БВП на САЩ до 2050 година, което би било далеч над всички предишни рекордни нива на държавния дълг. прогнозира CBO. Този растящ дълг ще намали с течение на времето икономическия растеж, тъй като увеличаващите се по размер лихвени плащания към чуждестранните притежатели на дългови книжа на САЩ ще намали доходите на американските домакинства. Бюджетната служба към Конгреса също така прогнозира, че дефицитът на федералния бюджет през настоящата финансова година ще достигне едни трилиона долара и се очаква да достигне средногодишно около 1,3 трлн. долара между 2021 и 2030 година. С оглед на настоящите ниски лихвени ставки, CBO отбеляза, че все още има време за справяне със засилващото се фискално предизвикателство. Всъщност, фискалната политика може да бъде използвана като инструмент за справяне с други предизвикателства, пред които е изправена нацията, допълни конгресният бюджетен офис. В дългосрочен план обаче \"трябва да се направят промени за справяне с бюджетната ситуация, тъй като дългът ни расте по неустойчив начин\", заяви директорът на CBO Филип Суогъл. Бюджетната служба към Конгреса също така прогнозира, че икономиката на САЩ ще нарасне с 2,2% през настоящата година. \"Предвиждаме, че потребителските разходи, подкрепени от растящите заплати и благосъстояние на американските домакинствата, ще останат силни. Също така очакваме, че бизнес инвестициите ще започнат да се възстановяват, тъй като отслабват някои от факторите, които натежаха на инвестициите през миналата година \", посочи Суогъл. CBO очаква Федералният резерв на САЩ да запази основния си лихвен процент стабилен до края на 2021 година. Доходността на 10-годишните държавни облигации на САЩ се очаква постепенно да нарасне през следващите 10 години до 3,1% към 2030 година.", "date": "2020.01.29", "title": "Американският държавен дълг ще нарасне до 31,4 трлн. долара към 2030 година"}
{"url": "https://www.24chasa.bg/novini/article/8124378", "text": "Ако ме потърсят, до няколко часа съм в България, заяви бизнесменът Васил Божков и обясни пред , че не се укрива от закона. Коментарът му е направен часове, след като полиция влезе в офисите и жилищата му. Той е в чужбина в момента, но е готов да съдейства на разследването, ако бъде потърсен. \"Имам си много работа, не мога да си оставя бизнеса в чужбина и да седя в България. Ако някой ме потърси, до няколко часа мога да бъда“, отговори Божков. Причината за акцията той коментира така: Нищо не знам. Мен да ме издирват? Никой не ме издирва, никой не ми се е обаждал. Това заяви пред   Васил Божков,  . Не знам какво се случва, добави Божков. Като разбера, може би ще коментирам. Нищо не знам в момента. На разположение съм на органите по всяко едно време, подчерта още един от най-богатите българи. Припомняме, че рано тази сутрин  . Полицейска и прокурорска проверка има в централата на “Нове холдинг”, собственост на Васил Божков. Сградата се намира на улица “Московска”, недалеч от храма “Свети Александър Невски”. Полицейска акция има в офис на Националната лотария на улица „Фритьоф Нансен“ в столицата. Акцията е под ръководството на Спецпрокуратурата, но подробности за нея не се съобщават. По същото време има проверки и в бившата резиденция в парк „Витоша“, за която също се смята, че е свързана с бизнесмена.", "date": "2020.01.29", "title": "Васил Божков: До няколко часа съм в България, ако ме потърсят (Обновена)"}
{"url": "https://www.24chasa.bg/novini/article/8124425", "text": "Всички тела на загиналите в авиокатастрофата, в която загина Коби Брайънт, вече са открити от разследващите и са предадени на съдебните лекари, съобщава телевизия Кей Ти Ел Ей, цитирана от  . Властите все още не са обявили официално кои са 9-те загинали в катастрофата, но медиите в САЩ имат имената им: 41-годишната баскетболна легенда Коби Брайънт, 13-годишната му дъщеря Джиана, треньорът по бейзбол на местен колеж Джон Алтобели (56), неговата съпруга Кери Алтобели (46), дъщеря им Алиса (13), помощник-треньорката по баскетбол от академията на Коби Брайънт Кристина Маузер (38), Сара Честър (45), дъщерята на Сара Честър Пейтън Честър (13) и пилотът на хеликоптера, 50-годишният Ара Зобаян. Хеликоптерът се разби в стръмен хълм северозападно от Лос Анджелис и властите първоначално обявиха, че може да отнеме време да бъдат издирени всички 9 тела. Полицията призова гражданите да не се тълпят на мястото на катастрофата, защото пречат на разследването. Хеликоптерът, в който загина Коби Брайънт, се е ударил в хълма с голяма скорост и отломките са се разпилели на значителна площ. “Опашката е от едната страна на хълма, а фюзелажа от другата. Основният ротор е още 100 метра по-нататък. Останките са пръснати върху разстоянието от 200-250 метра”, казва Дженифър Хоуменди, която ръководи разследващия екип.", "date": "2020.01.29", "title": "Откриха телата на всички загинали в хеликоптера на Коби Брайънт"}
{"url": "https://www.24chasa.bg/novini/article/8124442", "text": "Задържани са петима руски полицаи, които миналата година арестуваха журналиста Иван Голунов, обвинен несправедливо в наркотрафик, предадоха Франс прес и БТА. Журналистът от информационния сайт \"Медуза\", известен с разследванията си за корупция в московското кметство и злоупотребите в сектора за микрокредитиране, беше арестуван в началото на юни миналата година от полицаи, твърдящи, че са намерили значителни количества наркотици в чантата и в апартамента му. Той беше освободен няколко дни по-късно след мобилизация на медиите и на руското гражданско общество, а неговият случай стана символ на безнаказаността на корумпираните полицаи в Русия. Петимата арестувани полицаи бяха освободени от длъжност след скандала. Те бяха арестувани днес и в момента са на разпит, се казва в изявление на руския Следствен комитет.", "date": "2020.01.29", "title": "Още петима бивши полицаи са арестувани в Русия заради случая с Голунов"}
{"url": "https://www.24chasa.bg/novini/article/8124443", "text": "Днес изпращаме големия български художник и живописец проф. Андрей Даниел, предава  . Той си отиде на 67-години. Художник с повече от 100 изложби, 50 публикации, преподавател в Националната художествена академия и член-кореспондент на БАН. Андрей Даниел ще остане в историята на българското изкуство най-вече като живописец, но той работи също и в областта на стенописа, сценографията, графиката и оформлението на книгата.", "date": "2020.01.29", "title": "Прощаваме се с големия български художник и живописец проф. Андрей Даниел"}
{"url": "https://www.24chasa.bg/novini/article/8124454", "text": "Шофьор е блъснал жена на пешеходна пътека в Горна Оряховица и е напуснал местопроизшествието, съобщиха от полицията. Сигналът за инцидента е получен на 28 януари в 07:10 часа от Спешна помощ. От проведените до момента действия по разследването, е установено, че 58-годишната жена е блъсната на пешеходна пътека на кръстовище между улиците \"Пирот\" и \"Отец Паисий\" и автомобилът е продължил движението си. Жената е била откарана в Спешна помощ, където е установено, че има фрактури на колянна става и подбедрица и е настанена за лечение във великотърновската болница.", "date": "2020.01.29", "title": "Шофьор блъсна жена на пешеходна пътека в Горна Оряховица и избяга"}
{"url": "https://www.24chasa.bg/novini/article/8124491", "text": "Хората ще имат възможност от близо да се запознаят с начина на работа на Предприятието, както и да видят съоръженията и пречистващите инсталации на територията на „Топлофикация Русе“. Експерти ще разкажат на посетители как функционира Топлофикацията и ще отговорят на всички техни въпроси. „Отворихме вратите си, за да покажем, че работим открито и стриктно. Надяваме се да бъдат разсеяни всички спекулации, които свързват замърсяването на въздуха в гр. Русе с нас“. Това каза директорът на „Топлофикация Русе“ Желев по повод Деня на отворените врати.", "date": "2020.01.29", "title": "„Топлофикация Русе“ с ден на отворени врати"}
{"url": "https://www.24chasa.bg/novini/article/8124517", "text": "Международен екип учени стигна до извода, че смъртоносните топлинни вълни, предизвикани от климатичните промени, ще станат още по-опасни и ще затруднят здравеопазването в такива гъсто населени страни като Китай, съобщава сайтът Медикъл експрес, цитиран от БТА. Специалистите, ръководени от Буен Дън от британския университет в Рединг, са анализирали 50 милиона записа на дневната температура, получени от 2400 метеостанции от цялата територия на Китай в периода 1961-2018 година. Изследванията установили, че 30-дневните периоди с опасни горещини, които убиха през 2018 година много хора в Североизточен Китай, значително са зачестили. Освен това екстремалните дневни горещини и поройните валежи, водещи до наводнения, в бъдеще също ще станат по-чести. Екстремалните порои са станали 1,5 пъти по-вероятни в сравнение с прединдустриалната епоха. В същото време вероятността от постоянни силни валежи се е снизила с 47 процента. Високите нощни температури способстват за топлинни удари при хората, които страдат от дневните жеги. В най-рискова ситуация попадат онези от тях, които работят на открито, възрастните и младите хора, както и лицата с различни заболявания.", "date": "2020.01.29", "title": "Аномалните топлинни вълни ще станат още\nпо-смъртоносни в Китай"}
{"url": "https://www.24chasa.bg/novini/article/8124489", "text": "Решенията за образуване са взети на заседание на КПКОНПИ, провело се днес. Сигналът срещу бившия кмет на Костенец е за това, че докато е заемал длъжността, е представлявал и сдружение с нестопанска цел - футболен клуб, което е получило субсидия от общинския бюджет, а преценката за това, кои футболни клубове да получат финансиране е била изцяло на кмета. Общинският съветник от Варна се проверява за това, че той е бил едновременно член и на Съвета на директорите на \"Дворец на културата и спорта\" ЕАД - Варна, чийто едноличен собственик на капитала е общината, а контрол върху дейността на дружеството упражнява Общински съвет - Варна, в чийто състав съветникът едновременно гласува и такива решения. Директорът на РЗИ-Стара Загора се проверява по сигнал, че притежава и хоспис на територията на общината, спрямо който и спрямо конкурентните му обекти контролът се осъществява от подчинените на директора служители от състава на РЗИ. Комисията трябва да се произнесе в срок от два до три месеца дали по съответните производства е установен конфликт на интереси.", "date": "2020.01.29", "title": "Има ли конфликт на интереси при бивш кмет, общински съветник и шеф на РЗИ?"}
{"url": "https://www.24chasa.bg/novini/article/8124569", "text": "До момента извън Китай има близо 60 случая на заразени с коронавируса от 15 страни, без смъртен случай. В Китай коронавирусът е взел 132 жертви, а около 6000 души са заразени. Броят на потвърдени болни от коронавируса в Пекин и рискът от заразяване там продължават да растат. Това заяви заместник-директорът на столичния Център за контрол и превенция на болестите Пан Синхо, цитиран от Ройтерс. До момента в Пекин са потвърдени един смъртен случай и 102 заразени с вируса. Броят на заразените с коронавируса в Хонконг нарасна до десет души след откриването на два нови случая, предаде ТАСС. В болниците на града остават над 100 души с възможно заразяване. Всички са в стабилно състояние. Заради епидемията в Хонконг са затворени туристическите, културните и спортните обекти, а масовите прояви са отменени. От днес градът изцяло преустановява железопътните и фериботните връзки с континентален Китай, пише БТА. Взето е и решение за съкращаване наполовина на полетите от други китайски градове и преустановяване на издаването на разрешения за посещения на китайски туристи в Хонконг. Двама от 206-те японски граждани, които бяха евакуирани в Токио от епицентъра на епидемията Ухан в Централен Китай, са показали симптоми на пневмония, но засега няма потвърдена диагноза за коронавирус, предаде Ройтерс. Други трима пътници с температура или кашлица са хоспитализирани за наблюдение, но нямат симптоми на вируса. Четирима души от семейство от Ухан, които в момента се намират в Обединените арабски емирства, са диагностицирани с коронавируса. Четирима души от южната германска провинция Бавария, които са заразени с коронавируса след посещение на колежка от Китай, показват съвсем слаби симптоми на заболяването, каза германският министър на здравеопазването Йенс Шпан. В един от първите известни случаи на предаване на вируса от човек на човек извън Китай, 33-годишен мъж вероятно е бил заразен на 21 януари от китайска колежка, която е била на няколкодневен престой за професионално обучение. Другите трима пациенти са под наблюдение в изолатор в клиника в Мюнхен. Travellers wear masks as they arrive at the Dubai International Airport, after the UAE's Ministry of Health and Community Prevention confirmed the country's first case of coronavirus, in Dubai, United Arab Emirates January 29, 2020. REUTERS/Christopher Pike", "date": "2020.01.29", "title": "Извън Китай има 60 случая на заразени с коронавируса"}
{"url": "https://www.24chasa.bg/novini/article/8124662", "text": "България може да намали използването на руски газ почти два пъти, но тя има задължение според договора в „Газпром“ и ще трябва да се плати за това, заяви заместник-директорът на руския Фонд за национална енергийна сигурност Алексей Гривач, предава агенция EA Daily, цитирана от „Ако те не изпълнят условието „вземете и платете“ според договора, тогава ще получат глоба“, заяви Алексей Гривач. Глобата ще бъде сравнима със сумата на неполучен газ.", "date": "2020.01.29", "title": "EA Daily: България може да намали използването на руски газ, но трябва да плати"}
{"url": "https://www.24chasa.bg/novini/article/8124603", "text": "Около 1000 човека са се събрали на пл. Народно събрание на протест срещу политиките на правителството. За 12 часа днес пред Столичната община бе дадена заявка за протест, организира от Асоциацията на заведенията, но късно снощи председателят на браншовата организация каза пред 24 часа, че отменят протеста тъй като исканията им са удовлетворени с 6 месечното отлагане на наредба 18 на МФ.  Протестът започна зад гърба на паметника на Цар Освободител, но към 12:20 организаторите му внезапно решиха да се преместят от към страната на парламента, като блокираха движението по бул. Цар Освободител. Полиция и части на жандармерията с каски и шлемове са строени пред парламента. Не може да се разбере какви са исканията на протестиращите, тъй като говорят по мегафони и ги чуват само хората, които са около тях. Преди малко голяма част от протестиращите пресякоха бул. Цар Освободител и са пред Народното събрание. Сред множеството се мяркат плакати с надписи \"Спрете скъпата храна\", \"Велинград е за 5 % ДДС върху храните\", \"Наредба 18 = смърт на бизнеса\" и други. ", "date": "2020.01.29", "title": "1000 човека протестират срещу политиките на правителството"}
{"url": "https://www.24chasa.bg/novini/article/8124687", "text": "В цял Китай, хора, които си стоят по домовете по желание или по принуда, се опитват да оползотворят по най-добрия начин ситуацията докато градовете остават затворени, в отчаян опит на властите да овладеят новия опасен коронавирус, предадоха Асошиейтед прес и БТА. В понеделник вечерта обитателите на някои многоетажни блокове в град Ухан се събраха заедно духом, като се скупчиха по прозорците и балконите си и пяха заедно националния химн и други песни. Припевът на химна \"Килай, килай, килай!\", което означава \"Надигнете се, надигнете си, надигнете се!\" отекваше между кулите на небостъргачите в 11-милионния град. Улиците в Ухан станаха безлюдни и зловещо тихи, тъй като семействата се опитват да избягват контакти с други хора, които може да се заразени. Други скандираха \"Ухан, бори се!\", повтаряйки лозунгите, чути от протестиращи в Хонконг, където от месеци продължават антиправителствени демонстрации. Учебните заведения в Китай отложиха началото на втория срок и семестър заради епидемията. Затова студентът Вей Чзъкай е превърнал дневната в игрище за бадминтон. Други са в социалните медии, за да демонстрират уменията си в игри на думи с виртуалния помощник Сири. Някои пък играят билярд с помощта на пръчици за хранене и кръгли жълти плодчета лонган и чери доматчета вместо топки. Съпрузи от град Шанту в провинция Гуандун са заснели клип как се забавляват с децата у дома с традиционна игра с обръчи, популярна в тържествата на открито за Лунната нова година. За целта обръчите са изрязани от картон, а майката е продавачка, която ги предлага на желаещите. Децата ги купуват и ги хвърлят, за да печелят награди, подредени на пода в стаята. Жена от провинция Хубей е публикувала множество видеоматериали, в които се бори със скуката като използва различни ефекти и показва как прави снежен човек от леда във фризера си, за да се опитва да вдъхне оптимизъм и позитивна нагласа на сънародниците си. Китайският университет Цинхуа, един от водещите иновационни и образователни центрове в страната, осигури свободен достъп до своята база данни за борба с новия коронавирус. За свободен достъп е предоставена \"Китайската държавна база за знания\" - най-големият научен онлайн архив на КНР. В портала може да се влиза без заплащане до 1 юли. По този начин учените ще могат по-лесно да обменят информация. В сряда терминът \"коронавирус\" беше най-често търсеният в базата данни. Тя се използва от над 120 милиона потребители, които са свалили миналата година около 2,3 милиарда текста. /СК/", "date": "2020.01.29", "title": "Как китайците борят скуката, принудени да си стоят у дома заради вируса"}
{"url": "https://www.24chasa.bg/novini/article/8124693", "text": "Комисията за противодействие на корупцията и за отнемане на незаконно придобитото имущество /КПКОНПИ/ е взела решение да внесе в Бургаския окръжен съд иск за отнемане на имущество срещу Николай и Евгения Баневи и свързани с тях юридически лица. Искът е на обща стойност 140 523 982.29 лв., съобщиха от пресцентъра на комисията. Двамата са обвинени от прокуратурата в участие в организирана престъпна група за финансови престъпления. Комисията претендира отнемане на имоти по цялото Черноморие, както и собственост на шест търговски дружества за 99 382 686.90 лв., моторна яхта за 97 500 лв., налични движими вещи, както и акции, дялове и суми от продажба на имущество. Сред наличните движими вещи са множество златни накити със скъпоценни камъни, ценни монети, диаманти и др. Сред имотите са няколко помпени станции, къмпинг \"Черноморец\", къмпинг \"Каваците\", къмпинг \"Златната рибка\" и др., уточняват от КПКОНПИ. От комисията съобщават още, че ще внесат в Софийски градски съд и иск за отнемане на имущество на обща стойност 699 767.88 лв. срещу бившия заместник-министър на здравеопазването Михаил Зортев. Той е обвинен от прокуратурата за това, че като длъжностно лице, упълномощено да подписва разрешения за осъществяване на лечебна дейност, е нарушил служебните си задължения като е издал разрешение за извършване на идентични медицински дейности, с цел да набави за другиго облага по схемата \"болница в болницата\" на територията на МБАЛ \"Христо Ботев\" АД - гр. Враца. От Зортев се претендира апартамент от 125.95 кв. м. на стойност 420 500 лв., акции и суми от продажба на имущество. На заседанието на КПКОНПИ бяха взети решения за внасяне и на 8 иска срещу още 10 физически лица в СГС и в окръжните съдилища в Бургас, Варна, Велико Търново, Плевен, Пловдив и София за отнемане на имущество на обща стойност 145 647 580 лв.", "date": "2020.01.29", "title": "Комисията на Цацаров внася иск за 140 милиона лева срещу Баневи"}
{"url": "https://www.24chasa.bg/novini/article/8124701", "text": "Председателят на държавната комисия по хазарта - \"ДКХ\" и още 10 души, сред които членове и юристи от институцията са отведени от сградата за разпит по време на акцията на Спецпрокуратурата. Все още няма повдигнати обвинения, не се знае и кой от всички ще остане в ареста за 24 ч. Разследването е във връзка с хазартни фирми, които е трябвало да бъдат контролирани от ДКХ.  Специализираната прокуратура и МВР влязоха рано тази сутрин в офисите на бизнесмена Васил Божков, съобщиха и трите национални телевизии. Беше претърсена и Комисията по хазарта.", "date": "2020.01.29", "title": "10 души от Комисията по хазарта отведени за разпит"}
{"url": "https://www.24chasa.bg/novini/article/8124748", "text": "За специалните сили на Българската армия измина една необикновена и неповторима година изпълнена с много работа и предизвикателства. Година, в която бяха извършени кардинални промени в организационното изграждане и развитие на българските сили за специални операции, и беше сформирано Съвместното командване на специалните операции /СКСО/, за което сме работили почти две десетилетия. Това каза командирът на СКСО генерал-майор Явор Матеев по време на анализа на подготовката на 68-ма бригада \"Специални сили\" през изминалата година. По думите му през изтеклата година са развити нови формирования и са поставени основите на изграждането на съвременен учебен център на Силите за специални операции /ССО/. За подготовката на формированието командирът посочи, че са запазени, развити и са установени нови учения с партньорите, както и нови връзки и взаимодействия с видовете въоръжени сили при операциите, свързани с мисията отбрана на страната. Продължихме сертифицирането на тактическите групи за специални операции и поредната застъпи в дежурство, като част от компонента Командване на ССО на силите на НАТО. Нашата основна програма ни даде възможности да продължим работата по модернизацията, придобиването на нови технически средства и такива за индивидуална защита, както и реновирането, изграждането и развитието на материалната база и сградния фонд, каза ген. Матеев. Той добави, че продължават с организационното изграждане на специалните сили и на съвместната подготовка със сродни формирования от системата за националната ни сигурност при съвместните задачи за противодействие на тероризма. Командирът посочи, че през настоящата година всичко ще бъде насочено по изпълнение на основната функция на създаденото СКСО.", "date": "2020.01.29", "title": "Специалните сили вече са отделно звено на Българската армия"}
{"url": "https://www.24chasa.bg/novini/article/8124765", "text": "Над 650 хил. е-винетки са купени от началото на 2020 г. на обща стойност близо 40 млн. лева, съобщиха от Агенция \"Пътна инфраструктура\". Почти три четвърти от тях са за превозни средства с българска регистрация, като над 340 хил. са за леки автомобили. Най-много е-винетки са продадени на 24 януари 2020 г. Тогава, за един ден, са купени 37 241 е-винетки, от които близо 22 хил. са годишни. На 31 януари 2020 г. изтича валидността на малко над 100 хил. годишни е-винетки. Цените на електронните винетки се запазват като тези през 2019 г. За леките автомобили (с обща технически допустима максимална маса до 3,5 т) годишната винетка струва 97 лв., тримесечната - 54 лв, месечната - 30 лв., седмичната - 15 лв., а тази за уикенда (с валидност от 12 ч. в петък до 23.59 ч. в неделя) е 10 лв. До 1 март 2020 г. тежкотоварните превозни средства над 3,5 т могат да ползват платената пътна мрежа, след като купят е-винетка, а след тази дата - ще плащат на база на изминато разстояние - тол такса. Шофьорите на камиони и автобуси могат да активират месечна винетка с начална дата не по-късна от 1 февруари 2020 г, а седмична - не по-късна от 23 февруари. От 24 февруари до 29 февруари водачите на тежкотоварни превозни средства ще могат да ползват само дневни винетки. Цените на винетките за камионите и автобусите са същите като тези през 2019 г. Дневната такса е 23 лв. За превозните средства между 3,5 т и 12 т седмичната винетка е 53 лв., а месечната - 105 лв. за тези с екокатегория Евро I, II или 0. За тези с Евро III или по-висок клас - седмичната е 40 лв., а месечната - 80 лв. За пътните превозни средства над 12 т - седмичната винетка е 87 лв., а месечната - 174 лв. за тези от тях с екокатегория Евро I, II или 0. За тези с екокатегория Евро III или по-висока - седмичната винетка е 67 лв., а месечната - 134 лв. Валидността на е-винетките, включително и на издадените чрез Агенцията за социално подпомагане, както и на тези на пререгистрирани автомобили, може да бъде проверена на сайта www.bgtoll.bg.", "date": "2020.01.29", "title": "Над 630 хил. е-винетки са купени от началото на годината"}
{"url": "https://www.24chasa.bg/novini/article/8123004", "text": "Къде да търси човек медицинска помощ вечерно време, по празници или в почивни дни, когато поликлиниките, ДКЦ-тата и личните лекари не работят? И навсякъде ли в големите болници са налични всички специалисти, така че пациентите да не бъдат връщани или изпращани на друго място? Не само насред грипна епидемия с подобна ситуация се сблъскват стотици пациенти и родители на болни деца. Казусът важи предимно за големите градове, където има и специализирани, и многопрофилни болници, така че хората често се объркват къде първо да тичат. Става дума основно за неспешни, но тревожни състояния. В тези случаи правило №1 е пациентът или родителят да се обади първо на личния лекар. По закон той е длъжен да осигури на всеки от пациентите си 24-часов достъп до медицинска помощ. Това става по няколко начина - чрез дежурен кабинет на групова практика, на която е съучредител съвместно с други лекари или по договор с друго лечебно заведение, разкрило дежурен кабинет. Това обикновено са медицински центрове с денонощен прием на пациенти или кабинети за неотложна помощ в болници. Може и джипито индивидуално да осигурява денонощна консулта- ция по телефон, в амбулатория или в дома на пациента - по преценка на самия лекар. Последният вариант обаче е сравнително рядко използван от личните лекари, тъй като е физически невъзможно да се отзовават постоянно. Това може да се случи в по-малките населени места, където кадри липсват или самото джипи обслужва малко на брой пациенти. Изискването джипито да осигурява достъп до медицинска помощ извън работното си време е разписано в Наредба 40, която определя основния пакет дейности, гарантирани от бюджета на здравната каса. От години личните лекари настояват за облекчаване на това изискване, тъй като, когато сключват договор с медицински център например, те заплащат определена сума за дейността, която оттам биха извършили вместо тях. Освен това случаите, в които човек би потърсил медицинска помощ за неспешно състояние вечер, са сравнително по-малко, а лекарите трябва да поддържат тези договори непрекъснато. Много често обаче пациенти търсят медицинска помощ директно в спешното отделение или спешния кабинет на дадена болница за състояния, които не са животозастрашаващи - повишено кръвно налягане вследствие на забравен прием на медикаменти, висока температура посред нощ и други, дават примери спешни медици. Затова и в тези случаи болните биват таксувани според ценоразписа на съответната болница за извършения им преглед - проблем, който често създава напрежение между лекари и пациенти. Причината е, че по закон спешната помощ в България е напълно безплатна, но за състояния, които са животозастрашаващи. А когато в спешен кабинет бъде прегледан пациент с оплаквания, които не застрашават живота му, тогава заплащане се изисква - иначе трудът на лекаря и използваните консумативи остават за сметка на болницата. Така законът очертава пътя на пациента при търсенето на медицинска помощ вечерно време. На първо място е личният лекар, затова е добре всеки пациент да се информира предварително как той е уредил оказването на достъп след работното му време - дали да търси него, или директно да се насочва към определен медицински център. Така ще се избегне и звъненето на джипито посред нощ. В съответния кабинет по договор с джипито ще окажат необходимата помощ. Ако лекарите там преценят, че състоянието на пациента изисква допълнителна диагностика и лечение, то той ще бъде препратен към най-близката болница, която разполага с нужния специалист. Ако директно отидете в спешния кабинет, обикновено се чака часове пред него, защото наистина спешните случаи са с приоритет. А за това време реално може да се получи медицинска помощ другаде. Когато обаче става дума за наистина спешен случай, това условие не важи, напомнят специалистите. Но тогава обикновено се вика линейка, чийто екип също може да прецени доколко е спешно състоянието и коя е най-подходящата болница, където да бъде откаран болният, ако най-близката не разполага с точния специалист. Така например в спешното отделение на една от най-големите болници в страната - “ , се обслужват денонощно пациенти със застрашаващи състояния в областта на вътрешните болести, обща и коремна хирургия, урология “При спешно състояние, за което не разполагаме със специалист обаче, наш медицински екип с наша линейка или с транспорт на Спешна помощ откарва пациента до най-близката болница, която може да му окаже нужната помощ”, обясниха от болницата за “24 часа”. Тя например не разполага с АГ специалисти, кардиохирурзи, неврохирурзи, инфекционисти, ортопеди, травматолози и специалисти по уши-нос-гърло. “Ако дойде пациент с оплаквания, които не се преценяват като спешно състояние, заплаща консултацията по утвърдените тарифи на болницата”, допълват от “Александровска” и напомнят, че това се отнася и за децата. Там разполагат с педиатрично отделение, но то е специализирано за болести на дихателната система. Ако дойде дете със спешно състояние като апендисит например, то ще бъде закарано с линейка до “Пирогов”, където има детски хирурзи. Най-голямата спешна болница у нас  пък разполага денонощно с всички видове специалисти и в много от тесните специалности е сред най-добре подготвените. Но след 20 ч съдови хирурзи, очни и УНГ специалисти има само на повикване при необходимост в спешното отделение. Причината е, че денонощни спешни очни и ушни кабинети за деца и възрастни се поддържат в университетската болница  . Денонощно покритие от съдови хирурзи пък има в Националната кардиологична болница. В МБАЛ-София, към  също работи непрекъснато мултипрофилно спешно отделение с хирургични и терапевтични кабинети, противошокова зала и операционен блок, осигурено с дежурни медицински екипи. Осигурени са и консултации по спешност с уролог, гръден хирург, съдов хирург, УНГ, очен хирург и специалист по орална хирургия. С 24-часов режим на работа е и Клиниката по вътрешни болести, която е специализирана в диагностиката и лечението на спешни животозастрашаващи състояния от спектъра на вътрешните и нервните болести, обясниха от болницата. От 27 януари в клиниките по инфекциозни болести на ВМА е разкрит и денонощен противогрипен кабинет, в който всеки може да получи квалифицирана помощ. Болницата обаче не обслужва пациенти под 18-годишна възраст. Друга от големите многопрофилни болници в София е  , която не разполага единствено с отделение по психиатрия и съдова хирургия и не извършва травматологични и съдови операции на деца под 3-годишна възраст. В разгара на грипа търсенето на лекарска помощ през почивните дни или вечер значително нараства. Извън София - в  например, ако хората усетят първите симптоми късно вечер, могат да потърсят помощ в неотложния кабинет на ул. “Христо Ясенов” 12 в града. Условието е личният им лекар да има договор с кабинета. В делник той работи от 8 вечерта до 8 сутринта, а в почивните дни - денонощно, каза д-р Стефка Тошева от РЗИ. Болните от грип и остри респираторни заболявания в  и региона могат да получат лекарска помощ след 18 ч. в центровете за Спешна помощ, каквито има във всички общини от областта. Дежурните кабинети в тях работят непрекъснато и разполагат с екипи и линейки. В Пазарджик има и Спешно отделение към областната болница. Там пациенти може да се приемат до 24 ч или да бъдат пренасочени при нужда. Но и повечето лични лекари се отзовават на повиквания и след 18 часа. В  прегледите след 18 ч се извършват в колективна лекарска практика, с която договор са сключили повечето джипита. Има и дежурни кабинети в МБАЛ-Смолян.  Безплатно мобилно приложение в интернет помага на родителите в търсенето на най-близката, но и най-подходящата болница спрямо оплакванията на детето им, при това само с три кликвания. HealthyKid Sofia е създадено от педиатърката д-р Таня Андреева и икономистката Дария Мукова. Целта е да реши един от основните проблеми за родителите в София - обикалянето по болници, тъй като специалистите са разпръснати в 14 различни. Приложението е своеобразен педиатричен пътеводител - дава точни съвети за най-близка болница, лаборатория или стоматолог при спешни състояния, след като родителят въведе симптомите. Показва и най-бързия път да се стигне до лечебното заведение, освен това напомня за задължителните имунизации и профилактични прегледи.  HealthyKid се ражда и вследствие на над 40-годишния проблем - липса на национална детска болница с всички специалисти на едно място. По сегашния проект обаче има много резерви, включително от архитекти, защото ще се довършва строеж, оценките за чиято сигурност са отпреди 12 г., коментира д-р Андреева.", "date": "2020.01.29", "title": "Болните първо да звънят нощем на джипито и да ходят там, където ги прати"}
{"url": "https://www.24chasa.bg/novini/article/8124819", "text": "Районна прокуратура – Пловдив се самосезира по публикации в медиите за наличието на пластмасови и други опасни отпадъци във водите на река Марица, в района на гр. Стамболийски, обл. Пловдив, и разпореди предварителна проверка по изнесените данни. Срокът на приключването е 20 дни, съобщиха от прокуратурата. Проверката се извършва по реда на надзора за законност и е с оглед установяване на данни за извършено престъпление по чл. 352 ал. 1 от Наказателния кодекс – за замърсяване на водите на река Марица, от което са настъпили вреди за околната среда. Проверката е възложена на Басейнова дирекция – „Източнобеломорски район“ и на служителите на РУ на МВР – Стамболийски. По разпореждане на прокуратурата ще бъде изискана документация – констативни протоколи, снемане на обяснения от управители на фирми, които се занимават с преработка на пластмасови изделия и др.", "date": "2020.01.29", "title": "Проверяват р. Марица за пластмасови и други опасни отпадъци"}
{"url": "https://www.24chasa.bg/novini/article/8124584", "text": "Спасители приключиха тази нощ евакуацията на всички рибари, озовали се вчера на откъснат леден блок в залива Мордвинов южно от остров Сахалин в Далечния изток на Русия. Това съобщи днес местното управление на министерството на извънредните ситуации, предаде ТАСС. С откъсването на ледения блок в залива вчера близо 600 рибари, излезли на леда, се озоваха на два километра от брега. Според министерството по леда са се образували и пукнатини с широчина 1,5 до 3 метра. На местопроизшествието незабавно пристигнаха спасителни екипи, предаде БТА. Спасителната операция трая почти 7 часа, отбелязва Асошиейтед прес. Видеозаписи показват групи хора, покачили се на по-малки късове лед в опит да стигнат до брега с гребане. Министерството информира, че спасителите са евакуирали 536 от около 600 души, а останалите рибари са намерили начини да стигнат до брега самостоятелно. В спасителната операция са участвали 15 души с три лодки и с кораб на въздушна възглавница - \"Хивус-10\".", "date": "2020.01.29", "title": "Спасиха стотици рибари, бедствали на леден блок край о-в Сахалин"}
{"url": "https://www.24chasa.bg/novini/article/8124869", "text": "Полицаи задържаха мъж, причинил смъртта на домашно животно, съобщиха от пресцентъра на ОД на МВР-Сливен. Сигналът е подаден на 28 януари на тел.112, а животното е намерено в близост до имота на собствениците му в местността \"Селището\". Извършителят К.И., на 45 години, криминално проявен, е задържан за 24 часа. По случая е образувано досъдебно производство.", "date": "2020.01.29", "title": "Задържаха мъж, убил котка в Сливен"}
{"url": "https://www.24chasa.bg/novini/article/8124892", "text": "Правителството предлага на Президента на Република България да издаде указ, с който да освободи флотилен адмирал Мален Чубенков от длъжността „Командир на флотилия бойни и спомагателни кораби“ и от военна служба, считано от 06.02.2020 година, поради навършване на пределната възраст за притежаваното звание. Министерският съвет на Република България прие решение за утвърждаване на годишните разчети на сметката за средствата от Европейския съюз на Държавен фонд „Земеделие“ за 2020 г. Планирани са общо 2 898,8 млн. лева за финансиране на директните плащания на площ, пазарните мерки, Програмата за развитие на селските райони (ПРСР) и Програмата за морско дело и рибарство. От тях 2 633,1 млн. лева са за сметка на ЕС и 265,7 млн. лева са от националния бюджет. За развитие на селските райони са предвидени 843,5 млн. лв. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР. По линия на директните плащания от ПРСР са заложени 298,9 млн. лв., които ще обхващат направленията агроекология и климат, биологично земеделие и Натура 2000. По схемата за единно плащане на площ, както и за обвързани с производството плащания за животни, плодове, зеленчуци и други са определени 1 567,4 млн. лв. По Програмата за морско дело и рибарство 2014-2020 г. са разчетени 61 млн. лв. За пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор, преструктуриране на лозовите масиви, промоционални програми и други схеми са предвидени 128 млн. лв. Министерският съвет прие решение за учредяване на безсрочно ограничено вещно право - сервитут, върху част от поземлен имот - публична държавна собственост. Имотът се намира в гр. Монтана, с начин на трайно ползване: водостопанско, хидромелиоративно съоръжение, както и изградена върху имота предпазна дига на корекцията на река Огоста. Сервитутът се учредява за право на прокарване на водопровод, необходим за реализирането на „Комплексен проект за инвестиционна инициатива - създаване на рибно стопанство за пъстърва“. Съгласно Закона за държавната собственост, за имоти - публична държавна собственост може да се учредяват ограничени вещни права, когато това е необходимо за изграждане на линейни обекти на техническата инфраструктура или когато друго техническо решение е явно икономически нецелесъобразно. Съгласно друго правителствено решение имоти - публична държавна собственост, се обявяват за имоти - частна държавна собственост. Имотите са с предоставени права за управление на Министерство на отбраната и с отпаднала необходимост за ведомството и Българската армия. Като имоти - частна държавна собственост, с тях могат да се извършват разпоредителни действия, съгласно Закона за държавна собственост и Правилника за прилагане на Закона. Обектите със сменен статут представляват четири поземлени имота и се намират в рамките на общините Бойчиновци, Шумен и Поморие. За публична държавна собственост е обявен имот - частна държавна собственост, който се управлява от Висшия съдебен съвет. Имотът се намира на бул. „Митрополит Методи Кусев“ № 33, кв. „Възраждане“ в град Стара Загора. Той представлява терен с площ 4040 кв. м, върху който е изградена Съдебната палата в града. Сградата е публична държавна собственост, което налага преобразуването на терена също в публична държавна собственост. Министерският съвет предоставя на Българската телеграфна агенция управлението върху част от имот - публична държавна собственост за срок от пет години. Тя представлява едноетажна административна сграда над мазе със застроена площ 70 кв. м на ул. „Димитър Добрович“ № 3 в гр. Сливен и подходяща за реализиране дейността на Агенцията. Към момента частта от имота е в управление на областния управител на Сливен. Правителството прие решение за прекратяване на функциите на Светослав Глосов като почетен консул на Кралство Мароко в област Пловдив по искане на мароканската страна. Решението се прие в съответствие с разпоредбите на Виенската конвенция за консулските отношения и националната нормативна уредба. Министерският съвет одобри Договора за трансфер на осъдени лица между Република България и Република Казахстан и предлага на Народното събрание да ратифицира документа. Договорът за трансфер на осъдени лица между Република България и Република Казахстан е подписан по време на посещението на генералния прокурор на Казахстан в София на 13 май 2019 г. Сключването на Договора е обусловено от разбирането, че за постигане целите на наказанието е необходимо да се даде възможност лицата, осъдени на лишаване от свобода, да изтърпяват наказанието в държавата им по произход, като по този начин се постига по-ефективно превъзпитание и социална рехабилитация на лишените от свобода. Договорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора. Предложеният от Министерския съвет за ратификация Договор съответства на международните стандарти в областта на трансфера на осъдени лица. Министерският съвет прие Годишен доклад за дейността на Съвета по европейските въпроси (СЕВ) през 2019 г. Докладът съдържа информация за взетите от СЕВ решения и за изпълнението на задълженията, произтичащи от членството на Република България в ЕС, през 2019 г. През изминалата година СЕВ проведе общо тридесет и осем редовни заседания и девет процедури за неприсъствено вземане на решения, по време на които прие общо 474 решения. През 2019 г. високият интензитет на работата в рамките на координационния механизъм по въпросите на ЕС се запази, като хоризонталният характер на темите и досиетата налагаше високо ниво на координация и предварителна съгласуваност. През отчетния период бяха разпределени по работни групи и ведомства отговорностите за прилагането и при необходимост, приемането на законодателни и/или административни мерки за прилагането на 863 регламента и 781 решения, както и на отговорностите за въвеждането на 65 директиви, публикувани в Официалния вестник на ЕС в периода 1 декември 2018 г. - 30 ноември 2019 г. С цел гарантиране на добрата междуинституционална координация и сътрудничество СЕВ продължи да прилага допълнителни мерки за мониторинг на участието на Република България в процеса на вземане на решения и на изпълнението на задълженията, произтичащи от членството на страната в ЕС. В резултат и през 2019 г. координационният механизъм по въпросите на ЕС в България запази своята основна роля както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС. Публикувайки информация на Facebook страницата на координационния механизъм по въпросите на ЕС относно взетите решения на СЕВ, както и по актуални теми от дневния ред на ЕС, се осигуряваше публичност и прозрачност в работата, като през отчетния период са публикувани 95 съобщения. Министерският съвет одобри българската позиция за участие в неформалното заседание на Съвета по конкурентоспособност на Европейския съюз, част „Научни изследвания“, което ще се проведе на 3 - 4 февруари в Загреб, Хърватия. Ще се дискутира темата за новата визия за Европейското научноизследователско пространство (ЕНП) и обмена на знания в ЕС. По време на дискусиите относно отворения пазар за учени и бъдещите приоритети на ЕНП, България ще изрази позиция, че общите действия на държавите членки и на ЕС не следва да бъдат ограничени единствено до научните изследвания. България ще посочи като приоритет на ЕНП да бъде научноизследователската и развойна дейност, фокусирана върху дигиталните умения, отворената наука и предприемачеството. Целта е да се оптимизират ползите от научноизследователското сътрудничество за стимулиране на икономическия растеж и благоденствие. Страната ни ще обърне и специално внимание на подкрепата за младите изследователи. ЕНП е създадено преди 20 години с цел постигане на единно обединено научноизследователско пространство, отворено за света и базирано на вътрешния пазар, позволяващо свободно движение на изследователи, научни знания и технологии. Правителството одобри Годишен отчет за 2018 г. относно изпълнението на концесионен договор за добив на блатно кокиче в защитена местност „Блатото“, в землището на с. Палаузово, област Ямбол. Концесията се предоставя за 20 години, с гратисен период, през който не се дължи годишно плащане за 10 години. В доклада е отчетено изпълнението на концесионния договор и извършените проверки на място. Анализът за отчетения период показва, че се изпълняват условията на концесията. Министерският съвет взе решение да измени договора за концесия за морски плаж „Слънчев ден”, община Варна, област Варна, с което се цели продължаване на договора с правоприемника на досегашния концесионер. Процедурата е наложена предвид извършеното преобразуване на дружеството - концесионер, което промени правната си форма. В този случай се създаде ново дружество, явяващо се правоприемник на старото. Именно поради факта, че правата и задълженията на концесионера по договора са преминали изцяло върху новоучреденото дружество, Министерският съвет намира за напълно оправдано продължаването на концесията. По този начин, обезпечаването на задължителните дейности по Закона за устройство на Черноморското крайбрежие (ЗУЧК) - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес, ще бъде продължено. Министерският съвет прие Решение за бюджетната процедура за 2021 г. в срока, определен от Закона за публичните финанси. С Решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2021-2023 г. и на проекта на държавния бюджет за 2021 година. В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2021-2023 г. и на проекта на държавния бюджет за 2021 година. Определена е базата за разработване и актуализиране на средносрочната бюджетна прогноза за периода 2021-2023 г. и за съставяне на законопроекта за държавния бюджет на Република България за 2021 година. Продължава разширяването на обхвата на бюджетните организации, които прилагат програмен формат на бюджет, като е включена и Сметната палата. Програмен формат на бюджет за 2021 г. ще прилагат всички първостепенни разпоредители с бюджет, чиито бюджети са част от държавния бюджет, с изключение на съдебната власт. Това е поредният инструмент на правителството за повишаване на качеството на управление на публичните финанси, подобряване процесите на планиране и изготвяне на проектобюджетите на бюджетните организации, повишаване на прозрачността и отчетността на бюджетните системи. Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2020 г. с цел по-тясна координация и управление на икономическите политики в Европейския съюз, укрепване на икономическото управление и осъществяване на наблюдение на макроикономическите дисбаланси. Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“. Правителството утвърди годишните разчети на сметката за средствата от Европейския съюз на Националния фонд за 2020 г. С решението се осигурява финансов ресурс за ефективно и ефикасно изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на ЕС, програмите за трансгранично сътрудничество по външни граници на ЕС и други инструменти за финансова помощ. Решението се приема в изпълнение на разпоредбата на чл. 78, ал. 1, т. 1 от Закона за държавния бюджет на Република България за 2020 г. и с него се гарантира прозрачността при разходването на публични средства. Правителството прие проект на нов Закон за управление на агрохранителната верига. Целта е да се гарантира висока степен на защита на здравето и интересите на потребителите. Чрез новия закон ще се премахнат различията в регулаторната уредба, създаваща административни тежести на бизнеса, включително и регистрационните режими. Законопроектът установява единна законодателна рамка, която регламентира конкретно компетентните органи, които провеждат политиката в тази област, органите, които осъществяват официалния контрол върху елементите на агрохранителната верига и органът, извършващ оценката на риска по агрохранителната верига. Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига. Необходимостта от създаването на този нормативен акт се обуславя от факта, че към момента отделните елементи на агрохранителната верига са регламентирани поотделно в няколко закона. Правителството прие Решение, с което одобрява проект на Закон за изменение и допълнение на Закона за патентите и регистрацията на полезните модели. Приемането на законопроекта ще доведе до повишаване качеството на административното обслужване в областта на регистрацията на патентите, полезните модели и сертификатите за допълнителна закрила. Ще се постигне яснота, предвидимост в действията на администрацията, прозрачност и повишаване качеството и бързината на предоставяне на услугите от Патентното ведомство, така че и физическите лица, които не са специалисти ефективно да упражняват сами правата си. Кръгът на лицата, които могат да осъществяват представителство пред Патентното ведомство се разширява и се въвеждат имуществена отговорност и задължителна застраховка „професионална отговорност“ за лицата, упражняващи дейност по представителство по индустриална собственост, за покриване на вредите, които могат да настъпят вследствие на тяхната професионална дейност. В резултат от промените се очаква подобряване на условията за извършване на бизнес, намаляване на административната тежест и увеличаване на заявителската активност от страна на бизнеса като страната ни ще е напълно готова да прилага правото на ЕС, действащо в областта, регламентирана от Закона за патентите и регистрацията на полезните модели. Правителството одобри проект на Закон за изменение и допълнение на Закона за отбраната и въоръжените сили на Република България. Предлаганите промени в закона имат за цел намаляване и преодоляване на некомплекта на длъжностите за военнослужещи от въоръжените сили и създаване на по-добри условия за развитие на старшите офицерите, заемащи академични длъжности. Предлага се увеличаване с три години на пределната възраст за военна служба /по чл. 160, ал. 1 и 2 от ЗОВСРБ/ за военнослужещите, които не са упражнили правото си на пенсия, а за длъжностите, за които се изисква хабилитация /по чл. 160, ал. 3 от ЗОВСРБ/и не са упражнили правото си на пенсия - с пет години. Предвижда се възможност за увеличаване на пределната възраст до три години на военнослужещите, упражнили право на пенсия, които са нужни на въоръжените сили, по решение на министъра на отбраната, съответно след предложение по команден ред. В законопроекта е заложено също регламентиране на възрастта за приемане на военна служба на 40 години за всички категории военнослужещи. Въвежда се също мандат за престояване на длъжност за военнослужещите с висши офицерски звания и с военно звание „полковник“ („капитан I ранг“), които са заемали длъжност повече от 4 години и откажат да бъдат преназначени на предложената им равна или по-висока длъжност (в същото или по-високо длъжностно ниво) за срок една година. Прецизира се и разпоредбата на чл. 24, ал. 3 от Закона за военното разузнаване относно вида на правоотношението на директора на Служба „Военна информация“, когато длъжността „директор на Службата“ се заема от цивилен служител, съответно изрично се регламентира, че когато длъжността е определена за военнослужещ с висше военно звание, той е офицер от висшия команден състав на въоръжените сили по смисъла на чл. 136 от ЗОВСРБ. Правителството одобри актуализация на Споразумението за партньорство и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми. Измененията произтичат от одобрени през 2019 г. промени в Оперативни програми „Околна среда“, и „Транспорт и транспортна инфраструктура“, Програмата за морско дело и рибарство и Програма за развитие на селските райони. Чрез тях се осигурява ефективното използване на наличния ресурс за постигане на европейските цели за интелигентен, устойчив и приобщаващ растеж. Министерският съвет прие законодателната и оперативната си програма за периода 1 януари - 30 юни 2020 г. Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. Законодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане. Двете програми дават възможност за повишаване на прозрачността на процеса по изготвяне и приемане на нормативните актове и създават условия за по-широко гражданско участие в обществените консултации по проектите на нормативните актове, включени в програмите. Законодателната програма предвижда да бъдат разгледани общо 17 предложения за законопроекти, като за 3 предложения за нови закони ще бъде извършена цялостна предварителна оценка на въздействието. Включването на проекти на актове в оперативната програма се осъществява след извършена частична предварителна оценка на въздействието. Оперативната програма предвижда да бъдат разгледани 22 проекта на нормативни актове от компетентността на Министерския съвет. Съгласно разпоредбите на Закона за нормативните актове и Устройствения правилник на Министерския съвет и на неговата администрация, двете програми ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg. Приходи в размер на 1.829 млрд. лв. ще бъдат събрани във фонд „Сигурност на електроенергийната система\" през 2020 г. Това е предвидено в бюджета на фонда, одобрен на днешното заседание на Министерския съвет. Близо 48% от тях (880 млн. лв.) се очаква да бъдат от продажба на квоти въглеродни емисии. Със събраните средства ще бъдат покривани разходите на „Национална електрическа компания“ ЕАД, включително и за минали регулаторни периоди, произтичащи от статута й на обществен доставчик според Закона за енергетиката. Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 1 MW и над 1 MW по Закона за енергията от възобновяеми източници. Фонд „Сигурност на електроенергийната система“ бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и от цена „задължение към обществото”.", "date": "2020.01.29", "title": "Вижте какво реши Министерският съвет днес"}
{"url": "https://www.24chasa.bg/novini/article/8124899", "text": "Казахстан спира всички видове пътнически транспорт до и от съседен Китай на фона на продължаващото разрастване на епидемията от новия коронавирус. Това обяви днес правителството на централноазиатската страна, цитирано от световните агенции и БТА. Казахстанските власти замразиха и издаването на визи за китайски граждани, се посочва в съобщение, цитирано от Ройтерс. Автобусните маршрути вече не се обслужват, движението на пътническите влакове ще бъде спряно на 1 февруари, а от 3 февруари ще бъдат отменени и всички полети до и от Китай. ", "date": "2020.01.29", "title": "Казахстан прекъсва всички транспортни връзки с Китай\nзаради вируса"}
{"url": "https://www.24chasa.bg/novini/article/8124907", "text": "Получихме потвърджение от всички парламентарно представени партии, че присъединяването на България към еврозоната има политически консенсус. Това заяви министърът на финансите Владислав Горанов след проведения днес извънреден председателски съвет, който продължи близо 45 минути. На председателски съвет бяхме поканили управителя на централната банка, за да докладваме степента на напредъка към включването на България към еврозоната. Министърът на финансите отбеляза още, че на срещата на председателския съвет всички са се обединили около това, че България трябва да се присъедини към еврозоната с действащия си курс -1, 95583.", "date": "2020.01.29", "title": "Горанов: С всички партии имаме консенсус по присъединяването ни в еврозоната"}
{"url": "https://www.24chasa.bg/novini/article/8124870", "text": "Министърът на външните работи на Турция Мевлют Чавушоглу е изпратил писмо до високопоставени представители на Европейския съюз, посветено на политиката на разширяване на Съюза, съобщи Анадолската агенция. Писмото е адресирано до Върховния представител за външната политика на ЕС Жозеп Борел, до еврокомисаря по съседство и разширяване Оливер Вархеи и до Гордан Гърлич Радман, външния министър на Хърватия, която в момента председателства Съвета на ЕС. В писмото си Чавушоглу подчертава необходимостта от реализиране на процеса на разширяване по открит, устойчив, честен и гъвкав начин, като изтъква досегашния път на Турция към ЕС. Писмото на първия турски дипломат обръща внимание върху значението на метода, който ЕС следва при присъединителните преговори, и регионалната и глобалната роля, която Съюзът иска да играе в бъдеще, предаде БТА. Чавушоглу пише още, че ако се вземат предвид преговорите за членство на Турция в ЕС, които започнаха през 2005 г., може да се каже, че политическите пречки, пред които са изправени страните-кандидатки по време на присъединителните преговори, накърняват доверието в присъединителния процес. Според турския външен министър преговорите трябва да се водят на основата на общите интереси на ЕС, а не на националните интереси на някои страни-членки. Чавушоглу подчертава значението на членството на Турция в ЕС. Анадолската агенция припомня, че през ноември Франция предложи нов метод за приемане на кандидатки в ЕС. Според френския план страните-кандидатки ще бъдат оценявани на седем стъпки и няма да могат да преминат на следващото стъпало, ако не са реализирали реформите, предвидени в предишното. Предвидените стъпки са: 1) Върховенство на закона и основни права, 2) Образование и наука, 3) Заетост и социална политика, 4) Финанси, 5) Общ пазар, селско стопанство и аквакултури, 6) Външни работи, 7) Други.", "date": "2020.01.29", "title": "Турция призова ЕС да преосмисли политиката си на разширяване"}
{"url": "https://www.24chasa.bg/novini/article/8124937", "text": "Районна прокуратура-Стара Загора образува досъдебно производство за изграждането на три незаконни микроязовира в района на старозагорското село Змейово. Това съобщават от пресцентъра на Апелативната прокуратура в Пловдив. Издирват се нарушителите, които през периода от неустановена дата през 2019 г. до 05.12.2019 г. са построили водовземните съоръжения за използване на повърхностни води. Извършено е престъпление по чл. 353ж от Наказателния кодекс. Разпоредени са следствени действия, като незабавно е престъпено към оглед на водоемите. Към момента се проверяват всички версии, уточняват от пресцентъра на прокуратурата.", "date": "2020.01.29", "title": "Издирват нарушителите, изградили незаконно 3 микроязовира в Старозагорско"}
{"url": "https://www.24chasa.bg/novini/article/8124998", "text": "Министерският съвет прие решение за утвърждаване на годишните разчети на сметката за средствата от Европейския съюз на Държавен фонд \"Земеделие\" за 2020 г., съобщи пресслужбата на кабинета. Планирани са общо 2 898,8 млн. лева за финансиране на директните плащания на площ, пазарните мерки, Програмата за развитие на селските райони (ПРСР) и Програмата за морско дело и рибарство. От тях 2 633,1 млн. лева са за сметка на ЕС и 265,7 млн. лева са от националния бюджет, посочиха от МС. За развитие на селските райони са предвидени 843,5 млн. лв. Основно плащанията ще се насочени по мярка 4 \"Инвестиции в материални активи\", мярка 6 \"Развитие на стопанството и стопанската дейност\", мярка 7 \"Основни услуги и обновяване на селата в селските райони\" и мярка 19 ЛИДЕР. По линия на директните плащания от ПРСР са заложени 298,9 млн. лв., които ще обхващат направленията агроекология и климат, биологично земеделие и Натура 2000, допълни правителствената пресслужба. По схемата за единно плащане на площ, както и за обвързани с производството плащания за животни, плодове, зеленчуци и други са определени 1 567,4 млн. лв. По Програмата за морско дело и рибарство 2014-2020 г. са разчетени 61 млн. лв. За пазарни мерки, включително за Националната програма по пчеларство, схема \"Училищен плод\", схема \"Училищно мляко\", Националната програма за подпомагане на лозаро-винарския сектор, преструктуриране на лозовите масиви, промоционални програми и други схеми са предвидени 128 млн. лв., се посочва в съобщението.", "date": "2020.01.29", "title": "Одобрени са разчетите за средствата от ЕС на фонд \"Земеделие\" за 2020 г."}
{"url": "https://www.24chasa.bg/novini/article/8125002", "text": "Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига. Необходимостта от създаването на този нормативен акт се обуславя от факта, че към момента отделните елементи на агрохранителната верига са регламентирани поотделно в няколко закона.", "date": "2020.01.29", "title": "Кабинетът прие нов закон за по-строг контрол на агрохранителната верига"}
{"url": "https://www.24chasa.bg/novini/article/8125390", "text": "Българската агенция по безопасност на храните и Асоциация „Активни потребители“ стартираха мащабни проверки за качеството на сиренето в търговската мрежа, предаде  . Главният експерт в Дирекция „Контрол на храните“ д-р Райна Иванова обясни, че взимат проби за наличие на немлечни мазнини в млечните продукти, а също така и изследват дали продуктите съответстват на посочените данни в документацията на производителите. „Проби се взимат от неотворени кутии, които се отварят в наше присъствие. Пробите ще бъдат занесени за лабораторно тестване. До този момент тях ги взимаме съвместно с Националната асоциация на млекопреработвателите и Комисия за защита на потребителите. Документите се подготвят от Дирекциите за безопасност на храните“, уточни д-р Иванова, цитирана от БГНЕС. Първото проверено място от инспекторите беше „Женския пазар“ в столицата. В специализиран магазин за млечни продукти продавачката се опита да избегне проверката, като заяви, че обектът не работи и заключи вратата. „При физическата проверка установихме, че има имитиращи продукти, които не са предварително опаковани. Съгласно изискванията на законодателството, имитиращите продукти трябва да бъдат пакетирани от производителя“, заяви д-р Иванова и увери, че ще бъдат предприети мерки, спрямо производителите и фирмата продавач. Глобата за производителя може да достигне до 6 000 лв. Сергей Иванов от „Активни потребители“ заяви, че в обекта има още нарушения, както и че е взел натривка за хигиената в обекта, която според него, не е на необходимото ниво. Резултатът от пробите ще бъде готов до края на седмицата или най-късно в началото на другата като не е изключено, ако нарушението не е за първи път, обектът да бъде затворен. От „Активни потребители“ посъветваха хората да не се заблуждават, че могат да купят истинско сирене на цена под 8 лв.", "date": "2020.01.29", "title": "Агенцията по храните с мащабни проверки за качеството на сиренето"}
{"url": "https://www.24chasa.bg/novini/article/8125415", "text": "На 97-годишна възраст е починал известният британски актьор, радио- и телевизионен водещ Николас Парсънс, съобщава Би Би Си. Парсънс се смяташе за най-възрастния радиоводещ в света, предава  . Радиопредаването му Just a Minute започва през 1967 г. и е в ефир повече от 50 години. В продължение на 12 години от 1971 г. до 1983 г. е бил водещ и на телевизионното предаване Sale of the Century, смятано за едно от най-успешните за периода.", "date": "2020.01.29", "title": "Почина най-възрастният радиоводещ в света"}
{"url": "https://www.24chasa.bg/novini/article/8125437", "text": "Върховният лидер на Иран аятолах Али Хаменей заяви днес, че мирният план на американския президент Доналд Тръмп за израелско-палестинския конфликт е обречен на провал и всички мюсюлмански държави трябва да му се противопоставят, предаде Ройтерс. \"Дяволската и зла политика на Америка към Палестина, наречена \"сделката на века\", никога няма да се материализира\", написа Хаменей в туит на фарси, цитиран от БТА. Президентът Тръмп вчера оповести американски мирен план, който предвижда създаване на палестинска държава при строги условия, но позволява на Израел да поеме контрола върху отдавна оспорваните еврейски селища на окупирания Западен бряг на река Йордан, посочва Ройтерс. Палестинските лидери отхвърлиха плана като фаворизиращ Израел. Противопоставянето на Израел е крайъгълен камък на иранската политика, която подкрепя войнствени палестински ислямистки групировки.", "date": "2020.01.29", "title": "Хаменей: Планът на Тръмп за Близкия изток е обречен на провал"}
{"url": "https://www.24chasa.bg/novini/article/8125474", "text": "Правителството одобри проект на Закон за изменение и допълнение на Закона за отбраната и въоръжените сили на България, съобщи пресслужбата на кабинета. Предлаганите промени в закона имат за цел намаляване и преодоляване на некомплекта на длъжностите за военнослужещи от въоръжените сили и създаване на по-добри условия за развитие на старшите офицерите, заемащи академични длъжности. За длъжностите, за които се изисква хабилитация (по чл. 160, ал. 3 от ЗОВСРБ) и не са упражнили правото си на пенсия - с пет години. В тази категория влизат офицерите със звание \"майор\" (\"капитан III ранг\") и пределната им възраст за служба сега е 55 години. Предвижда се възможност за увеличаване на пределната възраст до три години на военнослужещите, упражнили право на пенсия, които са нужни на въоръжените сили, по решение на министъра на отбраната, съответно след предложение по команден ред. В законопроекта е заложено също регламентиране на възрастта за приемане на военна служба на 40 години за всички категории военнослужещи. Въвежда се също мандат за престояване на длъжност за военнослужещите с висши офицерски звания и с военно звание \"полковник\" (\"капитан I ранг\"), които са заемали длъжност повече от 4 години и откажат да бъдат преназначени на предложената им равна или по-висока длъжност (в същото или по-високо длъжностно ниво) за срок една година. Известно е, че Министерство на отбраната провежда Национална информационна кампания \"Бъди войник\", с която популяризира военната професия. По места периодично се провеждат информационни борси за набиране на войници и матроси. В тях се представят различните родове войски - Сухопътни, Военновъздушни и Военноморски сили, служба \"Военна полиция\", Националната гвардейска част, Централното военно окръжие. На място присъстващите се запознават с възможностите, условията и сроковете за кандидатстване и постъпване в Българската армия. На посетителите се показват образци на въоръжение и оборудване в различните родове войски. Преди по-малко от година, по време на едно от поредните събития от кампанията, командирът на Сухопътните войски генерал-майор Михаил Попов, отбеляза, че недокомплектът на личния състав в СВ е около 30 на сто, а в някои военни формирования и по-висок. По неговото мнение проблемът е бил създаван в продължение на 8-9 години и по думите му решаването му ще отнеме също толкова време. Недокомплектът се отразява негативно на подготовката на личния състав, тъй като количеството задачи е едно и също, а хората, с които те се изпълняват са по-малко и това води до допълнителното им натоварване, коментира тогава генерал Попов. Правителството днес прецизира и разпоредбата на чл. 24, ал. 3 от Закона за военното разузнаване относно вида на правоотношението на директора на Служба \"Военна информация\". Когато длъжността \"директор на Службата\" е определена за военнослужещ с висше военно звание, той е офицер от висшия команден състав на въоръжените сили.", "date": "2020.01.29", "title": "Одобриха проекта за вдигането на възрастта за военна служба"}
{"url": "https://www.24chasa.bg/novini/article/8125482", "text": "РИОСВ-Хасково установи нарушения в автоморгата в областния център, в която избухна пожар миналата събота - 25 януари, съобщиха от екоинспекцията. При огненото бедствие, продължило към два часа, изгоряха над 100 излезли от употреба леки автомобили, а по случая се води досъдебно производство. Инспекторите са констатирали, че не са били отстранени гумите, тапицериите и други материали, които горят, на част от съхраняваните на площадката стари автомобили. По този начин е бил нарушен редът за разкомплектоване на излезлите от употреба МПС. От РИОСВ уточняват, че днес ще бъде изпратена покана за съставяне на акт на фирмата, стопанисваща площадката. За нарушаване на изискванията за разделно събиране, транспортиране или третиране на отпадъци според вида, свойствата и съвместимостта им, Законът за управление на отпадъците предвижда глоба от 3000 до 10 000 лева. В деня на пожара в града няма замърсяване на въздуха, сочат данните от стационарния пункт за следене на качеството на атмосферния въздух в РИОСВ.", "date": "2020.01.29", "title": "Откриха нарушения в автоморгата, която се запали в Хасково"}
{"url": "https://www.24chasa.bg/novini/article/8125530", "text": "Британските граждани, евакуирани от китайския град Ухан, огнище на коронавирус, ще бъде изолирани за две седмици и ще получат „необходимата медицинска помощ“, заяви британският министър на здравеопазването Мат Ханкок, предава AFP. „Всеки, който се връща от Ухан, ще бъде изолиран за 14 дни, с цялата необходима медицинска помощ“, заяви той в профила си в социалната мрежа „Туитър“. „Безопасността на обществото е основен приоритет“, предава  .", "date": "2020.01.29", "title": "Британците, евакуирани от Ухан, ще бъдат изолирани за 14 дни"}
{"url": "https://www.24chasa.bg/novini/article/8125514", "text": "И времето заплака за Андрей Даниел! В София от месеци не беше валял такъв проливен дъжд, какъвто се изля в деня, в който се сбогувахме с големия художник. Андрей Даниел - син на големия режисьор Леон Даниел, си отиде внезапно на 67 години. \"Той мразеше бавните и мъчителни неща, угасна\", с тъга сподели съпругата му - изкуствоведката Олимпия Николова. Десетки се събраха пред Националната художествена академия, където той преподаваше живопис, за да му поднесат цвете. Някои негови колеги положиха тубички с сини, жълти, зелени бои - любимите му цветове. Защото той обичаше екзотиката, Париж и синьото море на Гърция, и слънцето. Андрей Даниел рисуваше с хъс, цвят и замах места, “в които опредметените фантазии са реалности, открити и написани от наши предтечи и съществуващи за нас, като истинските дървета, треви или планини. Пространства, в които реалностите са въплътени ценности, към които непреодолимо сме привлечени. Там можем да се срещнем с мъдри и гениални хора, с техния огромен талант да превръщат предметите в скъпоценности, там можем да се срещнем дори със себе си”, казваше той с четката си. Наричаше се мързелив\", а остави след себе си над 1000 картини, оценени от световни галерии и колекционери. “Добре е да пътешестваме до тези места, които разширяват все по-стесняващия се свят и даже му придават някакъв смисъл”... Дано. Академичните му успехи са безспорни. Работи в областта на живописта, но също и на стенописа, сценографията, графиката и оформлението на книгата.", "date": "2020.01.29", "title": "Сбогувахме се с художника Андрей Даниел"}
{"url": "https://www.24chasa.bg/novini/article/8125591", "text": "Още две българки, завърнали се от Китай и Тайланд с температура, са под наблюдение, но риск няма, успокояват здравните власти.  Първите реактиви, с които ще може да се установява наличието на коронавирус у нас, ще са налични в края на тази седмица и от вторник в Националната референтна лаборатория по грип и остри респираторни заболявания ще могат да се правят тестове за поставяне на диагноза за този вирус. Така България ще бъде сред първите държави в Европа, която разполага със собствени тестове. Те обаче ще се правят само на проби, изпратени от лекар-инфекционист.  Това обясни проф. Тодор Кантарджиев, шеф на Националния център по заразни и паразитни болести на брифинг в здравното министерство за мерките, които държавата предприема срещу коронавируса \"Преди две седмици, със съгласието на Министерството на здравеопазването, издадох заповед и специалисти от Националния център по заразни и паразитни болести анализираха данните от китайската медицинска служба за секвенирането на вирус и поръчахме да ни синтезират в чужбина реактиви за диагностика на точно този нов коронавирус. Те ще са налични до края на тази седмица. Освен това, преди седмица, сме поръчали китове и от Германия, които референтната лаборатория на ЕС произвежда, но те ще дойдат след две седмици\", обясни проф. Кантарджиев и допълни, че повечето държави от Европа ще имат след нас собствена диагностика. Още две българки, завърнали се от Китай и Тайланд, са под наблюдение, обяви пък главният държавен здравен инспектор доц. Ангел Кунчев. Едната се следи в столична болница, а другата в Добрич. Те са били с температура, но при жената, върнала се от Китай, вече е доказан друг вирус - метапневмовирус, а другата от вчера вече е без температура и симптомите постепенно отшумяват, обясни доц. Кунчев. \"В Тайланд има само 6 случая на коронавирус и то от внос, но с оглед ситуацията, жената е изолирана. Следят се и контактните й хора\", допълни той. Под наблюдение остава и мъжът, също завърнал се от Китай, за който вчера стана ясно, че е приет във ВМА. \"Случаите са пример за това, че системата, както и координацията между различни органи и служби работят. Освен по летищата, същите сериозни мерки взимаме и по портовете. Имаме случаи, в които предстои смяна на екипажи на кораби на порт Бургас, които са с китайски екипажи. Наясно сме с пребиваването на тези хора - откъде идват, колко време ще пребивават. При обработката на корабите сме създали такава организация, че първо да влизат здравните власти, които ще смъкват пълна епидемиологична анамнеза и тогава ще има досег на другите институции, защото досега проверките включваха едновременно качване на 6 служби, които изпълняват различни неща\", обясни доц. Кунчев и допълни, че България е предприела всички необходими мерки. Той призова всички граждани да проявят разбиране към ситуацията и даде два примера с две пътнички, завърнали се у нас - едната от Лондон, а другата от Китай, но завръщаща се от провинция, която не е засегната от вируса. Жената от Лондон не оказала съдействие на проверяващите на летището, а другата, заради скъсана маска по време на полета, заявила на екипажа, че вече е заразена с коронавирус и има нужда от помощ. \"Искам да помоля всички граждани да проявяват спокойствие, защото всички мерки, които взимаме са в интерес и на тях и на техните близки\", каза доц. Кунчев. До седмица се очаква да бъдат налични още 3 термокамери - по една за летищата в Бургас, Варна и терминал 1 на летище София. Поръчано е и специално облекло и маски, които също ше бъдат доставени, допълни здравният министър Кирил Ананиев мерките, които здравните власти предприемат за ограничаване на заразата. Той припомни и, че от началото на седмицата е сформирана и междуведомствена работна група, която включва експерти от МЗ, Центъра по заразни и паразитни болести, главният държавен здравен инспектор, ДАНС, МВР, Министерството на външните работи и Български червен кръст, които следят ситуацията. Създадена е и организация между лечебните заведения в случай на зараза у нас. Поддържа се и непрекъсната връзка със СЗО и Европейската комисия. Ананиев обясни и че здравното министерство поддържа непрекъсната връзка с МВнР, за да получаваме информация за всички български граждани, които се връщат от България. Относно тримата български студенти, които са на обмен в Ухан в момента и искат да се приберат, Ананиев увери, че страната ни е в контакт с повечето европейски държави и в зависимост от това, коя от тях първа ще организира връщането на техните граждани, ще вземат с тях и сънародниците ни. \"Въпросната държава ще ги транспортира до Европа, а от там ние ще организираме пристигането им в България\", обясни Ананиев. ", "date": "2020.01.29", "title": "Наблюдават 3-ма у нас, завърнали се от Китай и Тайланд, заради коронавируса (Обновена)"}
{"url": "https://www.24chasa.bg/novini/article/8125596", "text": "Окръжен съд - Кюстендил потвърди определението на Районен съд - Дупница, с което по отношение на 32-годишния Данчо Е. е взета мярка за неотклонение \"Задържане под стража\", по досъдебно производство за кражба, в условията на опасен рецидив. Председателят на съдебния състав, съдия Йоланда Цекова, обяви, че са налице предпоставки за вземане на най-тежката мярка за неотклонение. Данчо е направил самопризнания за извършена кражба. Има опасност да извърши друго престъпление, като се има предвид свидетелството му за съдимост. е осъждан 26 пъти, от които 7 като непълнолетен. Излязъл е от затвора на 16.11.2019 година. Той е привлечен като обвиняем за кражби, извършени на 19.01.2020 г., в селата Крайници и Яхиново, на Община Дупница. За времето от 01, 00 - 02 30 ч. са отнети от гаражно помещение в село Крайници- 1 електрожен, ел. кабели и куфар с инструменти, и от товарен автомобил паркиран в село Яхиново, чрез разбиване на ключалка- газова бутилка, червена сигнална лампа, 3 броя колани за повдигане и 5 чифта колани за връзване на материали. Определението на Окръжен съд – Кюстендил е окончателно.", "date": "2020.01.29", "title": "32-годишен, осъждан 26 пъти, пак е зад решетките"}
{"url": "https://www.24chasa.bg/novini/article/8125636", "text": "Европейският комисар за вътрешния пазар и услуги Тиери Бретон обяви в сряда насоки за оборудването и изграждането на 5G мрежи в ЕС, които ще позволят на китайския технологичен гигант \"Хуавей\" (Huawei) ограничена роля в разработването на най-новите мобилни технологии за свързаност в единния блок. Отделните държави членки обаче ще могат да оценяват потенциалните рискове за националната си сигурност и да ограничават или изключат доставчици от основната си мрежова инфраструктура. В препоръките на ЕК също така се призова да има множество доставчици на 5G технологията. Правителствата на ЕС се съветват да използват няколко доставчика на 5G, а не да зависят от една компания. Доставчиците трябва да бъдат оценявани по технически и нетехнически фактори, включително риск от намеса от държавни компании, предава  . Незадължителните препоръки, одобрени от 28-те държави от блока, се стремят да се справят с рисковете за киберсигурност на национално и европейско равнище, като опасенията са свързани главно с \"Хуавей\", въпреки че самите насоки на ЕК не визират конкретна държава или компания. Днешните европейски препоръки едва ли ще се харесат на САЩ, които продължават да настояват, че участието на китайски компании като \"Хуавей\" в изграждането на 5G мрежи представлява заплаха за националната сигурност и може да бъде използвано за шпионаж от страна на управляващите в Пекин. Съединените щати също така се притесняват, че доминацията в 5G е крайъгълен камък за китайското технологично надмощие, което би могло да определи геополитиката на 21-ви век. От своя страна ЕС гледа на 5G като на ключ за стимулиране на икономическия растеж и за конкуриране със САЩ и Китай. Така например \"Хуавей\", най-големият световен производител на телекомуникационна техника, се конкурира с шведската компания Ericsson и с финландската Nokia. \"Днес ние оборудваме държавите членки на ЕС, далекосъобщителните оператори и потребителите с инструменти за изграждане и защита на европейската инфраструктура с най-високи стандарти за сигурност, така че всички ние да се възползваме напълно от потенциала, който 5G може да предложи\", отбеляза европейският комисар Тиери Бретон. ЕК също така заяви, че е готова да засили 5G киберсигурността на блока, като използва инструменти за търговска защита срещу дъмпинг или чуждестранни субсидии. Страните на ЕС имат време до април да приложат тези насоки и да докладват за напредъка си до юни. След месеци на оценка на риска, Обединеното кралство реши ден по-рано да не забрани на \"Хуавей\" да участва в разработката на 5G мрежата на острова, въпреки призивите от страна на САЩ. От друга страна, Лондон ще изключи \"високорискови доставчици\" като \"Хуавей\" от централните части на мрежата от пето поколение.", "date": "2020.01.29", "title": "EK: Страните от ЕС ще могат да забраняват доставчици на 5G мрежи"}
{"url": "https://www.24chasa.bg/novini/article/8125670", "text": "Броят на починалите от грип в Румъния достигна девет души, съобщи днес Националният център за наблюдение и контрол на заразните болести в рамките на Националния институт за обществено здраве, предаде Аджерпрес. Последната жертва на грипа е 11-месечно дете от североизточния окръг Васлуй, което е имало съпътстващи заболявания и не е било ваксинирано срещу грип, посочва центърът, цитиран от БТА. Същевременно министерството на образованието съобщи, че от грипната ваканция в страната са засегнати общо 3308 ученици, като в Букурещ частично са затворени 47 учебни заведения.", "date": "2020.01.29", "title": "9 починали от грип в Румъния"}
{"url": "https://www.24chasa.bg/novini/article/8125681", "text": "Никой план за мир в Близкия изток не е съвършен, но представеният от президента на САЩ Доналд Тръмп си има своите достойнства и палестинското ръководство би трябвало да го обмисли. Това заяви днес британският премиер Борис Джонсън, цитиран от Ройтерс. \"Никой план не е съвършен, но едно от достойнствата на този е, че предвижда решение с две държави, той ще гарантира, че Ерусалим ще бъде столица и на Израел, и на палестинския народ\", каза Джонсън в парламента. Президентът на САЩ Доналд Тръмп заяви, че неговият план за уреждане на израелско-палестинския конфликт ще позволи на Израел да направи голяма крачка към мира.  Израелският премиер Бенямин Нетаняху каза от своястрана, че в предложения от САЩ план за уреждане на израелско-палестинския конфликт се предвижда бъдещата палестинска столица да бъде разположена в ерусалимското предградие Абу Дис", "date": "2020.01.29", "title": "Борис Джонсън: Планът на Тръмп за Близкия изток си има своите достойнства"}
{"url": "https://www.24chasa.bg/novini/article/8125726", "text": "„Има жълтеене по пшениците. Много от замеделските производители мислят, че културата изпитва глад, защото не са ги торили. Но посевите в момента са в покой. Смятам, че сега е много опасно да се тори. По-добре е това да стане след 15 февруари. Според мен жълтеенето се дължи на засушаването и на резките промени в температурите” – каза в Добрич проф. Иван Киряков, завеждащ отдел „Селекция на зърнено-бобови и житни култури” в Добруджанския земеделски институт – Ген. Тошево, на откриването на 26-ото издание на специализираната борса „Семена и посадъчен материал”, организирана от „Добрички панаир”АД. Ако температурата се задържи над 10 градуса в продължение на 3-4-5 дни пшеницата ще влезе във вегетация и посевите леко ще завяхнат – добави той. „Растенията почват да вретенят края на март – началото на април. Ако и тогава няма дъждове нещата могат да станат сериозни” – каза още специалистът. Той заяви, че, ако февруари и март са засушливи, нормите на торене трябва да бъдат намалени. „Дъждове през април, май и юни ще дойдат много добре. Миналата година го показа. Проблемът ще бъде липсата на воден запас за пролетниците. В момента влагозапасянето 86 л на кв. м, при данни за м.г. от 141 л и данни от 1953 г. 205 л, според метеоточката на института” – изнесе факти проф. Киряков.", "date": "2020.01.29", "title": "Пшеницата засега се държи, ще има проблем за пролетниците, ако няма дъжд"}
{"url": "https://www.24chasa.bg/novini/article/8125721", "text": "Министерството на вътрешните работи на Съединените щати ще обяви напролет наредба, която ще спре използването на китайски дронове в САЩ, съобщи в сряда \"Уолстрийт джърнъл\". В предстоящата наредба обаче се споменават само чуждестранни дронове или такива с части от чужбина и не се уточняват страните, където те са произвеждани, предава  . Въпреки това някои чуждестранни дронове ще продължат да се използват в САЩ, тъй като ще се правят изключения за случаи, свързани с природни бедствия, спешни ситуации и обучение. По-рано американското вътрешно министерство предупреди, че дроновете, произвеждани в чужбина, могат да бъдат използвани за шпионаж и дори сигнализира, че може да се откаже от цялата си флотилия от 800 дрона, тъй като повечето от тях имат китайски части или са изцяло произведени в Китай.", "date": "2020.01.29", "title": "САЩ забраняват използването на китайски дронове в страната"}
{"url": "https://www.24chasa.bg/novini/article/8125704", "text": "Турски турист падна от лифта в Пампорово. Мъжът е около 40 годишен. Паднал е от линията \"Студенец\"- \"Снежанка\". \"Пострадалият се оплакваше от болки в ръката и мястото около таза. Веднага е транспортиран в МБАЛ-Смолян. Не ясно засега как се плъзнал от седалката на лифта\", каза началникът на Планинска спасителната служба в Пампорово Димитър Масурски. Туристът е паднал малко след потеглянето на лифта между 2-ри и 3-ти стълб. Височината от земята е около 5 метра.", "date": "2020.01.29", "title": "Турист падна от лифта в Пампорово"}
{"url": "https://www.24chasa.bg/novini/article/8125758", "text": "Протестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет. Движението на автобуси и тролеи е спряно, в района има задръстване, предава  . Демонстрантите спряха автобус на градския транспорт.                                                                                                                                                                                                                                                                                                                                ", "date": "2020.01.29", "title": "Протестиращите блокираха \"Орлов мост\""}
{"url": "https://www.24chasa.bg/novini/article/8125438", "text": "Домакинства и малкия бизнес с най-голямо потребление първи да излязат на свободния пазар на ток и това да бъде първата стъпка към свободния пазар на клиентите ниско напрежение. Това е предложение на ЕВН, заявиха Калина Трифонова, зам.-председател на УС на компанията и Гочо Чемширов, член на УС на \"Електроразпределение Юг\". Прагът, над който клиентите ниско напрежение да нямат право да са на регулирания пазар да е 100 мегаватчаса потребление на година. Това би освободило от регулирана цена към 12-13% от потреблението на ток  на ниско напрежение, тоест от малкия бизнес и домакинствата. За ЕВН това са 3200 обекта, или 2239 клиента. Паралелно с излизането на свободния пазар на големите потребители да върви и либерализацията на част от потреблението на ток на всички домакинства и на малкия бизнес. Моделите, които досега се обсъждаха е процент от потреблението - 10, 20 или 30% на година, да се купува от електроснабдителните дружества от пазара, а не на регулирани цени.  Някои държави са избрали освобождаване на пазара по 10% за 10 г., други за 5 години по 20%, трети - за три години в стъпки 30-30-40%. Тези проценти са осъждат и за българския модел. За втората паралелна стъпка обаче няма време. За да се случи какъвто и да е модел на либерализация на пазара за клиентите ниско напрежение, то до края на февруари трябва да са готови законовите промени. На този етап обаче те са на ниво разговори и предложения.  От ЕВН казват, че през февруари по закон, те, заедно с ЧЕЗ и \"Енерго-Про\", са задължени да оповестят прогноза за цени от 1 юли.  А за да се случи поетапната либерализация би трябвало първата стъпка да са промените в Закона за енергетиката, а втората - пътна карта за отваряне на пазара, която да бъде приета в началото или най-късно в средата на март. Причината е, че НЕК, централите, които имат квоти да осигуряват ток за регулирания пазар, и електроразпределителните дружества трябва да имат яснота колко клиенти ще бъдат с регулирани цени на тока, за да могат да направят предложенията си за цени от 1 юли и да ги подадат в КЕВР. Трифонова казва, че поетапното освобождаване на пазара за битовите потребители  е сериозен процес, последната либерализация е била през 2013 г., когато на свободния пазар излязоха фирмите, които са на средно напрежение. Но това е бизнес, който има опит, за разлика от домакинствата. За на няма стресови ситуации с клиентите - най-вече домакинства, трябва сериозна разяснителна кампания, каквато беше по време на преминаването от аналогова към цифрова телевизия.     ", "date": "2020.01.29", "title": "Първи на свободния пазар на ток да излязат домакинствата и малкия бизнес с най-голямо потребление"}
{"url": "https://www.24chasa.bg/novini/article/8125791", "text": "Президентите на Израел и Германия изразиха днес загрижеността си от завръщането в Европа на \"старите демони\" на антисемитизма, 75 години след освобождаването на концлагера Аушвиц, предаде Франс прес. \"Грозният и краен антисемитизъм витае над цяла Европа, от крайно дясно до крайно ляво\", каза Реувен Ривлин в изказване пред германските депутати в Бундестага, по повод деня на възпоменание на жертвите на нацизма. \"Днес демоните от миналото са в Европа \", добави израелският държавен глава. Макар да каза, че понастоящем не вижда риск от повторение на изтребването на евреи, извършено от нацистите, Ривлин призова към борба със \"зачатъка на нов антисемитизъм\", който се подхранва с говорене за \"чистота на расата\" и за \"национализъм\". Германският президент Франк-Валтер Щайнмайер също застъпи тази теза пред Бундестага като изрази тревога от завръщането на \"злите духове\" на антисемитизма и расизма в неговата страна. \"Бих искал да мога да кажа убедено, особено пред нашия гост от Израел (президента Ривлин), че \"ние, германците\", сме си научили урока. Но как да кажа това, докато омразата и брожението се разпространяват, а отровата на национализма отново прониква в дебатите, дори и тук\", каза Щайнмайер в присъствието на депутати от германската крайна десница.", "date": "2020.01.29", "title": "Ривлин и Щайнмайер: Антисемитизмът витае над цяла Европа"}
{"url": "https://www.24chasa.bg/novini/article/8126393", "text": "Към 16:15 протестиращите освободиха блокираното от тях кръстовище при Ректората. Групичката от около 100 - 150 човека се преместиха при останалите протестиращи на Орлов мост, които се бяха стопили до 50 човека.  Според организаторите на протеста кръстовището на Орлов мост ще остане блокирано до 17:00. Това съвпада с часа, за който е поискано разрешение от Столичната община за обявения за днес протест на Асоциацията на заведенията, който трябваше да бъде от 12 до 17 ч. Тъй като протестиращите са малко на брой и не успяват да заемат цялото пространство на кръстовището на Орлов мост, няколко автобуса и тролейбуса успяха да минат през кръстовището.  Няколко човека от протестиращите се впуснаха да удрят капака на сива Мазда, чийто водач също се опита да мине през кръстовището. Полицията обаче бързо възстанови реда. , но към 12:20 организаторите му внезапно решиха да се преместят от към страната на парламента, като блокираха движението по бул. Цар Освободител.  . Към 14.15 часа множеството се отправи обратно към парламента. Протестиращите хотелиери и ресторантьори блокираха \"Орлов мост\", като преди това шествието затрудни движението при Софийския университет.", "date": "2020.01.29", "title": "Орлов мост ще бъде блокиран поне до 17 ч. заради протестиращите"}
{"url": "https://www.24chasa.bg/novini/article/8126400", "text": "Търговски център в квартал \"Карпош\" в Скопие е евакуиран заради сигнал за бомба. От полицията съобщиха, че са получили информация за взривно устройство, след което екипи са изпратени на място, предава  . От пожарната служба в Скопие с също са изпратили четирима пожарникари. По думите на очевидци, в мола са се включили всички аларми и се е наложила спешна евакуация.", "date": "2020.01.29", "title": "Евакуираха мол в Скопие заради сигнал за бомба"}
{"url": "https://www.24chasa.bg/novini/article/8126475", "text": "Ген. Цанко Стойков няма да бъде сменен на този етап от поста командващ на ВВС въпреки  . Ген. Стойков няма да бъде хвърлен на кучетата, категоричен бил вицепремиерът и министър на отбраната Красимир Каракачанов според източници от Министерството на отбраната. Допълнително смяна на ген. Стойков можела да забави подготовката на пилотите за новите бойни самолети навреме. Рокада начело на ВВС освен това минава през съгласуване с президента Радев. А той едва ли би одобрил подобно нещо, които означавало ВВС да останат без командир за прекалено дълго време.", "date": "2020.01.29", "title": "Няма да махат ген. Стойков от ВВС, има големи заслуги в сделката за F-16"}
{"url": "https://www.24chasa.bg/novini/article/8126503", "text": "Правителствата са тези, които трябва да решат дали да евакуират гражданите си от китайския град Ухан, епицентър на епидемията от новия коронавирус. Това заяви днес говорител на Световната здравна организация, цитиран от Ройтерс. Френското външно министерство днес обяви, че Франция е готова да предостави на гражданите на други европейски страни места във френските самолети, които ще прати в Ухан за евакуация на намиращите се там френски граждани, предаде ТАСС. Според последни данни новият коронавирус е заразил над 6000 души в Китай и в други страни, предаде Асошиейтед прес. В Китай заразените са 5974, в Хонконг - 8, а в Макао - 5. Случаи на зараза вече бяха установени в Тайланд (14), Сингапур (10), Тайван (8), Малайзия (7), Япония (7), Австралия (7), САЩ (5), Южна Корея (4), Франция (4), Германия (4), Канада (3), Виетнам (2), ОАЕ (4), Непал (1), Камбоджа (1) и Шри Ланка (1). Досега от усложнения от заразата са починали 132 души, като почти всички са от провинция Хубей, където е град Ухан, в който първо се появи новият коронавирус.", "date": "2020.01.29", "title": "СЗО: Правителствата трябва да решат за евакуацията на техни граждани"}
{"url": "https://www.24chasa.bg/novini/article/8126498", "text": "Финландски астрономи-любители заснеха нова форма на полярно сияние, което наподобява слоести облаци или пясъчни дюни, съобщи ТАСС. Съществуването им вероятно е свързано с височинни атмосферни вълни, съобщи в сряда пресслужбата на Хелзинкския университет, позовавайки се на публикация в сп. \"Ей Джи Ю Адвансис\". \"Разликите в яркостта между \"вълните\" на тези небесни дюни може да са свързани със съществуването на аналогични колебания в потока частици, падащи на земята от космоса или в разпределението на атомите кислород в атмосферата на планетата\", каза проф. Мина Палмрот от Хелзинкския университет. Северното сияние е резултат от въздействието на магнитосферата на Земята и слънчевия вятър - потока плазма и заредени частици, които Слънцето излъчва в космоса. Тези частици се движат заедно със силовите линии на магнитното поле на планетата, \"стъпило\" на двата полюса на Земята, предава БТА. Благодарение на това разположение на силовите линии, заредените частици, които обичайно не попадат в атмосферата, свободно проникват в нея на полюсите, сблъскват се с молекули азот и кислород и това предизвиква синьо-зелените светлини, които наричаме северно или полярно сияние. През последните години фотографи-любители, които помагат на НАСА да изучава тези феномени, започнаха да говорят за поява на нов тип сияние в арктическото небе. Преди година тези сияния, наподобяващи виолетова дъга, бяха внимателно изследвани от учените. Те откриха, че сиянието е породено от уникална комбинация от процеси, свързани с активността на Слънцето и движението на потока йони в земната атмосфера. Палмрот и колегите й са открили още един тип сияние, след като към тях се обърнали за помощ няколко астрономи-любители. Те забелязали неколкократно в нощното небе над Финландия светлини, които не спадали към категорията на полярните сияния и на виолетовите дъги. Учените и любителите обединили усилия и започнали наблюдения. Снимки от различни точки позволили на учените да установят, че светлините възникват в горните слоеве на мезосферата на височина около 100 км. Тази част на атмосферата почти не е изследвана и затова физиците не могат да определят кое точно поражда полярните дюни, казва Палмрот.", "date": "2020.01.29", "title": "Астрономи откриха нов вид полярно сияние"}
{"url": "https://www.24chasa.bg/novini/article/8126500", "text": "Граждани на десетина държави от ЕС, включително българи, са сред потърсилите съдействие, за да се върнат от Китай. Това съобщи днес еврокомисарят по действията при кризи Янез Ленарчич, цитирана от БТА. Той добави, че откакто снощи ЕК обяви организирането на два полета за връщане на европейци от Китай, досега са получени около 600 искания за съдействие. ЕС покрива 75 на сто от разходите за полетите за връщане, поясни еврокомисарят Ленарчич. Според ЕК би следвало заради разпространението на новия вирус да се избягват пътуванията до Китай, които не са крайно наложителни. Председателят на комисията Урсула фон дер Лайен е разговаряла днес с китайския премиер Ли Къцян, за да предложи съдействие за пресичане на разпространението на вируса, ако е необходимо. Досега в ЕС са потвърдени осем случая на заразяване - по четири във Франция и в Германия, отбеляза еврокомисарят по здравеопазването Стела Кириакидис. Тя добави, че хърватското председателство на Съвета на ЕС е в готовност да свика извънредно заседание на министрите на здравеопазването. ЕК задейства вчера по искане на Франция механизма за гражданска защита, за да евакуира европейски граждани от Китай. Тази седмица са предвидени два полета, като с първия ще бъдат върнати френски граждани, а във втория, изпълняван от самолет със стотина места, могат да се качат граждани на ЕС. Комисията отбеляза, че засега могат да пътуват единствено здрави хора, които не проявяват признаци на заболяването. ЕК е готова да съдейства за допълнителни полети при необходимост.", "date": "2020.01.29", "title": "ЕК: Българи са потърсили помощ от ЕС да напуснат Китай заради коронавируса"}
{"url": "https://www.24chasa.bg/novini/article/8126532", "text": "Европейската интеграция на Черна гора и на останалите страни от Западните Балкани е стратегическа цел за Гърция, заяви гръцкият външен министър Никос Дендиас по време на посещение в Подгорица днес, съобщава АНА-МПА. След среща с черногорския си колега Сърджан Дарманович гръцкият външен министър заяви, че вижда възможности за засилване на сътрудничеството между двете страни в областта на търговията, енергетиката, туризма, транспорта и науката, предава БТА. \"Интеграцията на Черна гора в ЕС, както и интеграцията на останалата част от балканските страни, е стратегическа цел за Гърция. Ние виждаме това като най-добрия начин да се запази мирът, стабилността и просперитетът в нашия регион\", отбеляза Дендиас. Той отново подчерта готовността на Гърция да подкрепи усилията на Черна гора за присъединяване към ЕС. \"Освен това, в рамките на нашите усилия за съживяване на процеса на разширяване, ние ще бъдем домакини на 24 февруари в Солун на министерска конференция с участието на нашите партньори от Западните Балкани и съседните страни членки на ЕС\", посочи Дендиас. По отношение на сътрудничеството в рамките на НАТО гръцкият външен министър напомни за успешните мисии на въздушна полиция, които Гърция и Италия осъществяват във въздушното пространство на Черна гора. На свой ред Дарманович отбеляза, че Гърция винаги твърдо е подкрепяла европейския път на Западните Балкани и разширяването на ЕС и изтъкна отличните отношения между двете страни.", "date": "2020.01.29", "title": "Гърция: Присъединяването на Западните Балкани\nкъм ЕС ни е стратегическа цел"}
{"url": "https://www.24chasa.bg/novini/article/8126531", "text": "Ливан няма да екстрадира бившия изпълнителен директор на \"Нисан\" (Nissan) Карлос Госн в Япония, където той е изправен пред серия от финансови обвинения, заяви в сряда агенция Nikkei Asian Review, позовавайки се на ливански съдебен служител. Длъжностното лице посочи пред агенцията, че той може да бъде съден в Ливан, ако властите го заподозрат в престъпление, предава  . По-рано през януари адвокатът на Гон даде висока оценка на съдебните производства в Ливан, след като разследващите органи в страната разпитаха бившия шеф на \"Нисан\". В края на декември  .", "date": "2020.01.29", "title": "Ливан няма да екстрадира Карлос Гон в Япония"}
{"url": "https://www.24chasa.bg/novini/article/8126172", "text": "На официална визита в АЕЦ „Козлодуй” пристигна Нобухиро Муроя, заместник генерален директор по управление и планиране на Агенцията за ядрена енергия към Организацията за икономическо сътрудничество и развитие (ОИСР). В делегацията бяха включени още трима експерти от агенцията, както и представители на министерство на енергетиката, съобщиха от пресцентъра на централата. Посещението е във връзка с кандидатурата на България за членство в АЯЕ, отправена през октомври миналата година. Изпълнителният директор на АЕЦ „Козлодуй” Наско Михов изтъкна важността на срещата и акцентира на значимата роля на международното сътрудничество за развитието на атомната енергетика. От своя страна Нобухиро Муроя подчерта доброто ниво на експлоатация на ядрените мощности в българската централа и представи стъпките, които предстоят в процеса на официалното присъединяване на страната към АЯЕ. По време на разговорите с ръководители и експерти от Дружеството, Светозар Василев, ръководител на управление „Безопасност”, представи актуалното състояние на АЕЦ „Козлодуй” и приоритетните проекти, осигуряващи перспективите в нейното развитие. Участниците в делегацията получиха и подробни отговори на поставените от тях въпроси по теми от сферите на културата на безопасност, аварийната готовност, сътрудничеството с български и чуждестранни организации. Деловата програма на гостите продължи с обход на обекти на площадката – машинната и командната зала на пети блок, хранилището за отработено гориво и пълномащабния симулатор за блокове с реактори ВВЕР-1000 в учебно-тренировъчния център.", "date": "2020.01.29", "title": "Шеф от Агенцията за ядрена енергия дойде в АЕЦ  „Козлодуй”"}
{"url": "https://www.24chasa.bg/novini/article/8126575", "text": "Компанията \"Боинг\" (Boeing) излезе през последното тримесечие на миналата година на нетна загуба от 1,01 млрд. долара, или с $ 1,79 на акция, след печалба от 3,42 млрд. долара, или с $ 5,93 за акция през четвъртото тримесечие на 2018-а година. Приходите ѝ се понижиха с цели 37% до 17,91 млрд. долара спрямо последните три месеца на предходната година. Спад с 55% до 7,46 млрд. долара има при приходите от продажбите на пътнически самолети, докато приходите от областта на отбраната, космическата индустрия и сигурността се свиват с 13% до 5,96 млрд. долара, а приходите от глобални услуги се понижават с 5% до 4,65 млрд. долара. Свободните парични потоци на \"Боинг\" пък са негативни и в размер на 2,67 млрд. долара при позитивен паричен поток за 2,45 млрд. долара година по-рано, предава  . За цялата 2019-а година компанията отчете загуба от $1,12 за акция при печалба от $17,85 за акция през 2018-а година, докато приходите се свиха с 24% до 76,6 млрд. долара. Основна причина за слабите финансовите резултати е разразилият се скандал със самолетите 737 MAX, които остават принудително приземени по цял свят от миналия март насам заради двете катастрофи с този модел в рамките на по-малко от пет месец. От \"Боинг\" обявиха, че очакват разходите, свързани с приземените самолети 737 MAX да надминат 18 млрд. долара, като в същото време компанията намекна, че може да намали производството на най-големия си пътнически самолет 787 Dreamliner. Изпълнителният директор на компанията Дейвид Калхун заяви: \"Даваме си смета, че имаме още много работа, която трябва да се свърши. Ние сме фокусирани върху завръщането на 737 MAX към безопасно обслужване на полетите и към възстановяване на дългогодишното доверие, което марката \"Боинг\" предоставя на летящната общност. Ние се ангажираме с прозрачност и високи постижения във всичко, което правим. Безопасността ще бъде в основната на всяко наше решение, всяко действие и всяка стъпка, която предприемаме, докато вървим напред\". Акциите на Boeing Co. нараства с над 3% на извънборсовата търговия, въпреки че компанията отчете доста солидни финансови загуби през последното тримесечие на 2019-а година. Изглежда инвеститорите продължават да акцентират върху информацията от по-рано през седмицата, че компанията е успяла да си осигури заеми за над 12 млрд. долара от поне 10 банки, за да отговори на финансовите загуби, причинени от принудителното приземяване на цялата световна флотилия от самолети 737 MAX.", "date": "2020.01.29", "title": "\"Боинг\" отчете големи загуби през последното тримесечие"}
{"url": "https://www.24chasa.bg/novini/article/8126590", "text": "Временно движението при км 63 на АМ \"Тракия\" в посока София се осъществява в изпреварващата лента поради почистване на платното от разсипан товар. Това съобщиха от Агенция \"Пътна инфраструктура\". Ограничено е движението в активната лента. Шофьорите е необходимо да карат с повишено внимание и съобразена скорост, като спазват указанията на \"Пътна полиция\". Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2020.01.29", "title": "Разсипан товар затрудни движението при км 63 на магистрала \"Тракия\""}
{"url": "https://www.24chasa.bg/novini/article/8126623", "text": "Унищожена е екосистемата в близо 30-километровата зона по поречието на Марица, където замърсяване с пестициди доведе до измирането на тонове риба. Това коментира на национална среща на риболовците във Велико Търново доц. Галин Николов, изпълнителен директор на Изпълнителната агенция по рибарство и аквакултури (ИАРА), предава  . Щетите на популацията в река Марица все още се оценяват, но всичко е унищожено, коментира Николов. „За да се възстанови, ще е необходим период от минимум 10 години. 15-20 килограма риби, намерени мъртви. Радостното е, че сме успели да спасим, пренасяйки част от тези риби в други чисти водоеми“. Галин Николов съобщи, че се проверява и друг сигнал за масово измиране на риба в река Тунджа след Казанлък към Николаево. Там причинителят е кравеферма, уведомена е Агенцията за безопасност на храните. От ИАРА увериха, че въпреки маловодието в реки и язовири, в момента няма критични участъци за рибния ресурс. Българската федерация по риболовните спортове, ИАРА и МЗХ се договориха за засилване на контрола по водоемите.", "date": "2020.01.29", "title": "ИАРА: Унищожена е екосистемата в зона от 30 км по поречието на Марица"}
{"url": "https://www.24chasa.bg/novini/article/8126617", "text": "Космическата сонда \"Солар орбитър\" на НАСА и Европейската космическа агенция ще се отправи на мисия към Слънцето от Флорида на 7 февруари местно време, за да изследва и помогне на учените по-точно да предсказват слънчевите бури, съобщи в. \"Дейли мейл\". \"Солар Орбитър\" ще използва гравитацията на Земята и на Венера, за да излезе от еклиптичната равнина на Слънцето. Така космическата сонда ще има възможност да заснеме и за пръв път да изпрати на земята кадри от северния и южния полюс на звездата ин. Цялата събрана информация ще помогне на учените да прогнозират по-прецизно слънчевите бури. \"Солар орбитър\" е с титаниев щит срещу топлината, покрит допълнително с фосфат, издържащ на температури до 482 градуса по Целзий. Това ще позволи на сондата да се доближи на 41 милиона километра до Слънцето, съобщава БТА. НАСА и Европейската космическа агенция са планирали изстрелването на сондата за 06:15 часа българско време на 8 февруари от Кейп Канаверал, Флорида.", "date": "2020.01.29", "title": "НАСА и Европейската космическа агенция изследват Слънцето"}
{"url": "https://www.24chasa.bg/novini/article/8126631", "text": "53 тежки пътнотранспортни произшествия по-малко са регистрирани от 1 до 28 януари 2020 г., в сравнение със същия период на 2019 година. За този период са станали общо 360 тежки пътни инциденти, при 413 за миналата година. Пострадали са 78 души по-малко, в сравнение със същия период на миналата година, а загиналите са с един по-малко, съобщиха от пресцентъра на МВР. От статистиката е видно, че най-голям брой тежки инциденти са станали в населените места - 236, извън населените места – 124. 20 от общо 33 загинали са починали в инциденти извън населените места. За констатирани нарушения от началото на година са съставени 58 927 фиша и са издадени 33 114 електронни фиша за скорост срещу 45 169 фиша и 21 884 електронни фиша за скорост през същия период на 2019 година. Съставените тази година актове за установени административни нарушения (АУАН) са 18 966, а през миналата година – 18 327. В периода 1-28 януари 2020 година на водачи, управлявали превозни средства след употреба на алкохол, са съставени 828 акта, 796 за 2019г. За периода са съставени 3 395 фиша на пешеходци за извършени от тях нарушения и 174 наказателни постановления. Подробностите предостави инспектор Мария Ботева - отдел „Пътна полиция“, ГДНП.", "date": "2020.01.29", "title": "МВР: 360 са тежките катастрофи за последните 28 дни у нас"}
{"url": "https://www.24chasa.bg/novini/article/8126651", "text": "В Гърция няма регистрирани случаи на заразяване с коронавирус, съобщиха от Медицинска асоциация в Атина, предава електронното издание на вестник Kathimerini. Асоциацията заяви, че внимателно следи разпространението на вируса от Китай и други страни, включително в САЩ, Азия и Европа, допълва \" \". Въпреки това от асоциацията не изключиха възможността за разпространение на коронавируса в повече страни, отбелязвайки, че Световната здравна организация е заявила, че епидемията ще продължи поне няколко месеца.", "date": "2020.01.29", "title": "Няма регистрирани случаи на коронавирус в Гърция"}
{"url": "https://www.24chasa.bg/novini/article/8126646", "text": "България е сред малкото страни в Европейския съюз, които усвояват по-ускорено средствата за кохезионната си политика спрямо предходния програмен период. Това стана ясно днес при срещата на вицепремиера Томислав Дончев с члена на Европейската сметна палата Илиана Иванова. Повод за срещата бе представянето на годишния доклад на Палатата за изпълнението на европейския бюджет за 2018 г., съобщиха от пресцентъра на Министерския съвет. „Страната ни заедно с Люксембург, Австрия, Румъния и Финландия е посочена като добър пример за по-бързо усвояване на евросредствa по време на текущата многогодишна финансова рамка в сравнение с предходния период“ заяви г-жа Иванова. За първа година в България не е открита нито една грешка в областта на кохезионната политика при проверени 15 транзакции. Не са засечени и количествени грешки в областта на земеделието, където броят на проверените транзакции е 4. По време на срещата беше обсъдено и предложението на ЕК за разпределяне на средствата за кохезионна политика през следващия програмен период 2021-2027. Вицепремиерът Дончев отбеляза, че България е една от малкото държави, за които ЕК предлага увеличение на сумите спрямо предходния период. „Надявам се Европа и България да продължат с устойчивото подобрение на финансовото управление на европейския бюджет. Добрите резултати, които се постигат с изпълнението на европейските политики са най-сигурният гарант за доверието на европейските граждани,“ сподели Илиана Иванова.", "date": "2020.01.29", "title": "Дончев: Добър пример сме в усвояването на средства по кохезионната политика"}
{"url": "https://www.24chasa.bg/novini/article/8126670", "text": "“Главният прокурор го каза това? Никой не ми се е обадил”. Това заяви за   Васил Божков във връзка с  Васил Божков бе учуден, че срещу него са повдигнати обвинения, той попита за какво са му повдигнати. “Не знам, ако съм обявен за издирване, за какво да ме издирват, като могат да ми се обадят”. На въпрос дали ще се върне в България, Божков отговори, че е на разположение. „Аз съм си на разположение, няма никакви проблеми. Не знам за какво е издирването, мен никой не ме е търсил”, подчерта още Божков. Има си телефони, какво значи “обявен за издирване”, каза още Божков. „Аз съм съществувал в България въпреки политиката. Явно този път твърдо са решили да ме премахнат. Можеха да кажат човешки и да им дам бизнеса и да не се занимавам повече с бизнес. 30 години не са малко“. Това каза пред   бизнесменът Васил Божков. Той каза още, че от медиите разбира, че е издирван: „Никой не ме е търсил, не знам за никакви повдигнати обвинения. Да каже (главният прокурор Иван Гешев – бел. ред.), ако иска публично, ако иска по телефона или с призовка – кога, къде да се явя и аз ще се явя точно на момента там. Има си законов ред, пращат се призовки или по телефона. Ако иска г-н Гешев, публично да каже и аз ще се явя веднага“. Бизнесменът отрече някога да е кадрувал в Комисията по хазарта, като добави, че дори не познавал членовете на комисията.", "date": "2020.01.29", "title": "Васил Божков учуден, че е обвинен: Не знам за какво ме издирват, като могат да ми се обадят"}
{"url": "https://www.24chasa.bg/novini/article/8126693", "text": "Гръцкото правителство иска да използва плаваща преграда, за да попречи на мигрантите да достигат до гръцките острови от намиращия се наблизо турски бряг, съобщава Асошиейтед прес. Министерството на отбраната покани частни фирми да участват в търг за доставката на 2,7-километра плаваща ограда в рамките на три месеца, според информация, публикувана в сайт за държавни поръчки. Не се съобщават подробности за това кога ще бъде инсталирана оградата. Нарастването на броя на мигрантите, пристигащи по море на остров Лесбос и други източни гръцки острови, доведе до сериозно пренаселване на бежанските лагери, предаде БТА. Мрежестата бариера ще се издига на 50 сантиметра над нивото на водата и ще бъде снабдена с мигащи светлини. Министерството на отбраната изчислява стойността на проекта на 500 000 евро, като в сумата са включени четири години поддръжка. Гръцкото десноцентристко правителство, което встъпи в длъжност преди шест месеца, обеща да заеме по-твърда позиция спрямо мигрантската криза и планира да създаде центрове за задържане на мигрантите, на които им е отказано убежище, за да ускори депортацията им обратно в Турция.", "date": "2020.01.29", "title": "Гърция спира мигрантите с плаваща преграда"}
{"url": "https://www.24chasa.bg/novini/article/8127493", "text": "Сградата, в която живеем гори, два апартамента под нас. Евакуирахме се, всичко е наред. Генералното консулство, което е наблизо, работи нормално и приема посетители. Пожарникари се борят със стихията. Това написа във фейсбук българският консул в Лос Анджелис Веселин Вълчев. Той е приложил и снимки на горящата сграда към публикацията си.  Местни медии съобщават, че пожарът е пламнал на 6-я етаж, след 8:30 ч. местно време.  Около 335 пожарникари се борят с пламъците, подкрепени от четири спасителни вертолета на противопожарната служба в града. Хеликоптерите успяха да евакуират хора, изпълзели до покрива на сградата. На покрива на сградата също има хора. На мястото има и хеликоптер на пожарните служби. Причината за пожара засега не е известна.", "date": "2020.01.29", "title": "Гори сградата, в която живее бг консулът в Лос Анджелис (Видео)"}
{"url": "https://www.24chasa.bg/novini/article/8127182", "text": "Подкрепа на правителството гласуваха 124 депутати от ГЕРБ, “Обединени патриоти”, “Атака” и останалите независими. Депутатите на Веселин Марешки от “Воля” се въздържаха, което реално е вот в полза на кабинета. Така сами в искането си за недоверие останаха БСП и ДПС със 102 гласа. За да мине вотът, са нужни 121. В парламента бяха голяма част от министрите, но не и премиерът Бойко Борисов, което накара опозицията да поиска обяснение от председателя Цвета Караянчева. “Миналата седмица, когато се обсъждаха тези важни проблеми, премиерът предпочете да се срещне с “Левски”. Сега пак не е тук. Поканихте ли го и ако да, защо не е тук? Сега “Левски” ги няма”, скочи соцдепутатът Филип Попов. Вотът е към Министерския съвет, който е уведомен. Премиерът не е длъжен да е тук, обясни му Караянчева. Друг проблем обаче имаха от “Атака” преди гласуването. “Г-н Попов ме провокира. Според него тук трябва да е премиерът. Има още един човек, който е в залата и трябва да е тук до вас. Трети месец парламентът има нов зам.-шеф (бел. авт. - Валери Симеонов). Не е въпросът само да му се даде кабинет, кола. Той трябва да седи до вас, да води заседанията”, настоя атакистът Павел Шопов пред Караянчева. Тя обаче го скастри, че това няма отношение към вота и не е по процедурата, която е заявил. На протестите на Шопов, че това е много важен въпрос, тя му спря микрофона. Това пък накара колегата му от “Атака” Десислав Чуколов да поиска думата. “Оставам с впечатлението, че ви е срам от този господин - да го сложите да седне до вас. Така изглежда, нищо повече. Приятна работа!”, заяви Чуколов. Като председател имам право да издавам заповед, с която да избирам заместниците си за седмицата. Г-н Симеонов ще бъде включен следващата седмица, увери ги Караянчева. “С фиаско за опозицията приключи поредният вот на недоверие. И това беше предизвестен финал, защото самите вие не вярвахте, че ще успеете”, обърна се към опозицията пък шефката на депутатите от ГЕРБ Даниела Дариткова след гласуването. Тя обяви, че сценарият е бил слаб, а реализацията лоша. Доказало се и че единственото, което червените искат, е да извлекат политически дивидент от кризата. БСП, отново заслепена от тяснопартийни интереси и лидерски амбиции, не успя да убеди хората, че предлага алтернатива, отсече Дариткова. Жалко било 100-годишна партия да изпадне до такава “безидейност и политически еклектизъм”. “Е, другарки и другари, колко пъти още трябва този народ да ви прекърши, за да проумеете, че играта свърши”, попита пък Спас Гърневски. В началото на правителственото заседание пък премиерът Бойко Борисов коментира вота, като предположи, че БСП и ДПС опитали да направят нова коалиция. “За кой ли път ще кажа: какъв беше въздухът в София, когато аз станах кмет и работеше “Кремиковци”? И днес те излизат и викат: “15 хил. души умирали от мръсен въздух”. А колко са умрели само от “Кремиковци”? Това са хора, за които лъжата, манипулацията и най-вече претакането на фактите по начин, по който те искат да изглеждат, нямат равни”, заяви той.", "date": "2020.01.29", "title": "“Атака” зад кабинета, групата на Марешки пас – и 4-ият вот не мина (Обзор)"}
