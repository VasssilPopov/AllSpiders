{"url": "https://www.24chasa.bg/novini/article/6965367", "text": "Вече трети пореден месец годишната инфлация в България се ускорява, достигайки 3,2% през юни спрямо година по-рано. Това съобщи в понеделник НСИ. Юнската годишна инфлация е най-високата от началото на 2017 г. насам, въпреки че поскъпването спрямо предишния месец май 2018 г. е нищожно - едва 0,1%. Основната причина за сравнително високата годишна инфлация са транспортните разходи на населението, които се повишиха най-вече заради горивата. През юни транспортът е поскъпнал с 8,2% на годишна база, като половината от това увеличение се е случило от Нова година насам. Дори само за един месец - юни спрямо май, транспортните разходи на българина са се увеличили с осезаемите 2,2%. Горивата са поскъпнали с 4,4% за една година, като НСИ включва в тази група не само горивата за МПС, а и битовите, както и разходите за ток, вода и парно. На месечна база през юни по-чувствително увеличение има само на сезонни стоки. Основните горива - бензин и дизел, също поскъпват, съответно с 3,6% и 2,5% спрямо май. ", "date": "2018.07.16", "title": "Транспортът ускори  инфлацията до 3,2%"}
{"url": "https://www.24chasa.bg/novini/article/6965429", "text": "81 211 диви свине трябва да бъдат отстреляни през тази година, за да се спасят от зараза с африканска чума 620 000 прасета. Бройката е съгласно приетия план за ползване на ловните стопанства. Според данни от последното заседание на Ловния съвет към агенцията по горите бройката на глиганите у нас е 99 729 и трябав да бъдат убити поне 2/3 от тях. Масовият отстрел вероятно ще започне тази събота, след като бъдат обнародвани промените в закона за лова. Според тях по глигани може да се стреля тази година до 31 декември. След това ловът ще е разрешен в стандартиня срок - от 1 октомври до втората неделя на януари. Ловът се разрешава всяка сряда, събота, неделя и на официални празници. Така ще се осигурят 54 допълнителни ловни дни до края на годината. При 2557 ловни дружинки сметките са за 138 078 излета. Експерти обаче твърдят, че може да се стигне до злоупотреби и да се стреля не само по глигани. Поради това от инспектори от агенцията по горите. В момента законът предвижда глоби от 300 до 10 000 лв., ако някой убие или улови дивеч без разрешително или извън определените срокове. Санкциите варират спрямо това дали животното е дребно, или едро и дали нарушението е повторно. За обществено обсъждане са пуснати промени на земеделското министерство, които предвиждат да се отнема разрешително за лов от 3 до 5 години. От Национално ловно рибарско сдружение - съюз на ловците и риболовците в България обаче настояват промените в закона да бъдат прецизирани. И да се посочи къде популацията на диви свине е голяма, за да се ловува само в тези райони. Групово ловуване с кучета през летните и есенните месеци може пише в становището. И се посочва, че новородени други животни могат да станат лесна жертва на ловните кучета. Щял да се наруши и брачният период на сърната и благородния елен, което можело да попречи на тяхното успешно размножаване. Гъстата растителност в гората и намалената видимост криела риска и за живота и здравето на ловците, туристите, гъбарите, билкарите и горските работници. “Статистиката показва, че по-голямата част от злополуките по време на ловуване се случват от началото на октомври до средата на ноември, когато шумата все още не е опадала докрай от дърветата и видимостта и чуваемостта в гората са затруднени”, посочват от съюза. От съюза искат да се промени и правилникът към закона за лова в частта, която изисква присъствие на длъжностно лице по време на индивидуален лов. Това задължение би затруднило достигането до интензивен отстрел. Министерството на земеделието е предприело мерки и за съхранение на месото от дивеча. Зам.-министърът Атанас Добрев съобщи, че месото ще остава за ловните дружини. От тях ще се изисква вземане на проби за африканска чума. По двама души от експерти от агенцията по храните за правилното вземане на проби. Освен това цената на пробата за трихинелоза бе намалена на12 лв. и ще се взема паралелно с тази за чума, която е безплатна. Карантиите, кожите и животинските остатъци ще бъдат загробвани в ями. По граничните пунктове били осигурени контейнери, в които да се изхвърлят хранителни отпадъци от шофьорите. Освен това гумите на тировете щели да се дезинфекцират по нова технология. От Българската агенция по безопасност на храните обясниха пред “24 часа”, че със заповед от 21 юни съдържащи в състава си свинско месо, предназначени за лична консумация от държави в ЕС и от трети страни. В момента въпреки предприетите мерки африканската чума вече е разпространена в Грузия, Армения, Азербайджан, Беларус, Русия, Молдова и Украйна. Както и в държавите от ЕС - Литва, Латвия, Полша, Естония, Чехия, Румъния. Като най-рискови за проникването на заболяването у нас се очертават пограничните територии с Румъния. Там през последните две седмици има обявени десетки нови огнища, включително при диви свине в регион Тулча, разположен на делтата на Дунав. Според експерти заболяването се придвижва с 30 км на година. Оказа се обаче, че скоростта на разпространение е доста по-голяма. При гласуването на последните промени в закона за лова депутатите отчетоха, че заболяването първоначално е било на 500 км ог границата с България, а сега вече има огнища на 100 километра. Изършва се контрол върху събирането и обезвреждането на остатъчните количества от кетъринг на плавателни съдове и самолети. Това е една от мерките, които агенцията по храните е предприела във връзка с африканската чума. 8609 проверки са извършени на багаж на пътници и са конфискувани 428,28 кг хранителни продукти. На граничните пунктове и входните точки са осигурени допълнителни фризери за съхранение на иззетите храни. Проверки е имало на летищата в София, Бургас и Варна, както и пристанищата. Засилен е контролът на граничните пунктове Капитан Андреево, Гюешево, Калотина, Златарево, Малко Търново, Брегово и Връшка чука. Сред спешните мерки за недопускане на диви прасета по границата е изграждането на преградна сухопътна граница с Румъния. По нея ще тече ток, а според експерти това е единственият начин животно като глигана да бъде спряно. Има изграден механизъм и ветеринарните специалисти са инструктирани и са готови да съдействат при възникнали въпроси във връзка с риск от заразяване с болестта.", "date": "2018.07.16", "title": "Избиват 81 000 глигана, за да спасят от чума 620 000 прасета"}
{"url": "https://www.24chasa.bg/novini/article/6965502", "text": "Завършилото в неделя световно първенство по футбол в Русия е вдигнало оборота на кръчмите у нас с около 1/4, съобщи в. \"Монитор\". Основният дял на ръста се пада на масовите заведения - бирариите и кварталните кръчми, които имали по-голяма клиентела. Според дългогодишен управител по време на подобни спортни прояви в по-скъпите заведения, които са основно за хранене, оборотът не се увеличава. Там клиентите предпочитат спокойствието. Масовите кръчми, където се събират и повече млади хора, спечелили  от световното, в рамките на поне 10-ина процента според управителя на заведението. Друг негов колега от столична бирария твърди, че мондиалът в Русия е увеличил хората, които са посетили заведенията, с 20-30%. Феновете най-често поръчвали картофки, дробчета и сърчица.", "date": "2018.07.16", "title": "Световното по футбол вдигнало оборота на кръчмите с 25%"}
{"url": "https://www.24chasa.bg/novini/article/6965387", "text": "Да се намалят банковите гаранции на търговците на ток, предвиждат промени в енергийния закон, които се правят през промени в Закона за приватизацията. Това става 2 месеца след като бяха въведени тези банкови гаранции, които се искат от търговци и производители. Те трябва да обезпечават в размер на 150% от най-високата месечна стойност в една година парите, които дължат на фонда “Сигурност на енергийната система”, за таксата “Задължения към обществото”. Сега се предлага тази гаранция да падне на 100%, и то не за месеца с най-големи продажби, а средноаритметично и не за 12 месеца, а за 3. Председателят на енергийната комисия Делян Добрев обоснова промените с факта, че заради невъзможност да осигурят банкови гаранции търговци се отказват от дейност и това намалява конкуренцията. Освен това един търговец може цяла година да е продавал по 10 мегавата, но в един месец да е изтъргувал 100 мегавата ток и не е коректно да се взема това число. Намалява се от 100 на 50% банковата гаранция, ако търговецът е коректен и в последните не 12, а 3 месеца. Той не дължи обезпечение, ако няма задължения към фонда и в същото време е внесъл авансово парите. Въвежда се и възможност търговците да доказват, че са коректни не само с плащания към фонда, но и към НЕК, който доскоро събираше таксата вместо фонда.", "date": "2018.07.16", "title": "Искат по-малки банкови  гаранции от търговци на ток"}
{"url": "https://www.24chasa.bg/novini/article/6965512", "text": "Руската гражданка Мария Бутина, живееща във Вашингтон, е арестувана и обвинена в заговор и действия в САЩ в полза на руското правителство, предава  Ройтерс, цитирана от БТА.                                                                                                                                                                                                                                                                                                                        ", "date": "2018.07.16", "title": "Арестуваха рускиня, живееща във Вашингтон, за заговор в полза на Москва"}
{"url": "https://www.24chasa.bg/novini/article/6965400", "text": "Бум на ученици, които искат да работят на морето, вместо да почиват през лятната ваканции, отчете инспекцията по труда. С 20% повече разрешителни са издадени на деца под 18 г. през първите шест месеца на годината в сравнение със същия период на 2017 г. Така легално на работа вече са се хванали 3733 тийнеджъри. 74 от издадените разрешителни пък са за деца под 16 г. С началото на лятната ваканция пристигат по около 100 молби на ден в дирекциите с морски курорти. Тийнейджърите се хващат на работа, за да изкарат джобни пари и да помагнат на семейните бюджети. Основно стават бармани, сервитьори или хотелски рецепционисти по морето. “60 ученици от 10-и и 11-и клас, или около 30% от двата випуска, бяха подали заявление да приключат по-рано учебната година, като им се оформят годишните оценки. Причината е желанието им да започнат сезонна работа, предимно по морето”, обясни Диян Стаматов, директор на столичното 119-о СУ “Акад. Михаил Арнаудов”. Учениците имат право да отсъстват 10 дни по семейни причини според Закона за предучилищното и училищното образование. Според Стаматов тази година имало масово молби. Интересът далеч не е само в столицата - 45 тийнейджъри са пожелали да работят през лятото в Монтана, намерили си места за сервитьори и продавачи на сладолед. За да започнат работа децата, са нужни 7 документа. Два от тях се осигуряват от търсещите работа - медицинско свидетелство (иска се за всички) и план на учебните занятия (нужен е за учениците под 16 г.) Работодателите трябва да представят длъжностна характеристика, резултати от оценката на риска, осигурени мерки за защита на здравето и безопасността на работещия, списък на необходимите лични предпазни средства. Шефовете трябва да имат и медицинско заключение, че детето под 18 г. е годно да извършва работата, за която кандидатства. Децата могат да рабоят най-много по 7 часа на ден. Забранен им е извънредният и нощният труд след 22 ч. Отпуската пък е 26 дни. Наемането на непълнолетни без разрешение от Инспекцията по труда е криминализирано и при нарушение се сигнализира прокуратурата. За първите шест месеца на 2018 г. са изпратени 7 сигнала.", "date": "2018.07.16", "title": "Бум на детски труд по морето"}
{"url": "https://www.24chasa.bg/novini/article/6965505", "text": "За септември е отложена смяната на българките посланици, която трябваше да започне веднага след края на българското председателство на Съвета на ЕС. В момента със заповеди на вицепремиерката Екатерина Захариева се удължават мандатите на посланиците в цяла Европа, научи “24 часа”. Мандатите на почти всички български посланици изтекоха още през 2016 и 2017 г., но бяха удължени със заповеди на външните министри Даниел Митов и Захариева, за да изкарат на постовете си шестте месеца председателство. Допълнителното забавяне на ротацията на посланиците е заради разправии при наместването кой дипломат на бъде върнат в България и на кого да бъде даден нов задграничен мандат. Част от проблемите с разместването идват от посланика ни в Рим Марин Райков. Както “24 часа” вече писа, той си е харесал мисията в Лондон, след като вече оглавяваше тези във Франция и Италия. Райков бе служебен премиер и министър на външните работи след първата оставка на Бойко Борисов като министър-председател. Като министър и служебен премиер Райков сам се предложи за посланик в Рим. Законът изисква при връщане в България да получи равна позиция на тази, от която е изпратен зад граница, така че при него прибирането в София е проблемно. В момента правителството прави ротацията на генералните консули. Поредният сменен е този в Битоля. В Македония заминава шефът на дирекция “Сигурност” в МВнР Димитър Иванов, а се връща Теодор Русинов. Преди седмица МС одобри за консул в Мюнхен шефа на разузнаването Драгомир Димитров.", "date": "2018.07.16", "title": "Сменят посланици  от септември"}
{"url": "https://www.24chasa.bg/novini/article/6965426", "text": "Камера пред бара на хотела в Хисаря е заснела побой между загиналия фермер Димитър Попов от Ямбол с негов колега. Това твърди сестрата на починалия Живка Попова. С кого се е сбил брат ѝ засега не е известно на роднините. Те не приемат версията за нещастен случай. Директорът на пловдивската полиция Атанас Илков заяви пред “24 часа”, че предстоят допълнителни огледи. Не са приключили следствените действия, назначени са експертизи. Прокуратурата също изяснява причините за смъртта. Тялото на Попов е все още в Съдебна медицина. “Има притеснителни факти около тази смърт”, казва сестрата на Попов. На 13 юли призори 53-годишният мъж е открит мъртъв в хотелския комплекс. Пристигнал е на семинар, организиран от столична фирма за семена и препарати. След презентациите участниците отишли да се черпят. По думите на сестрата нещастието се случило след 2 ч. “Да, пийнали са си. Но не съм чула посред нощ хора да ходят по покривите на хотелите. Брат ми не е паднал от никаква тераса на ресторант”, твърди тя. Веднага след като от полицията им съобщили, тя пристигнала в Хисаря. Във фоайето се провеждали разпити. Шефът на полицията ѝ казал, че е нещастен случай. Участници от семинара обаче казали, че е имало сбиване между брат ѝ и фермер от друг район. “Стаята на брат ми е била на втория етаж. Защо я е подминал и е продължил по стълбите към 4-ия. Там има коридор с аварийна врата, която извежда към вентилационната система. И се стига до покрива. Обясниха ни, че оттам е полетял”, разказва Попова. За какво е било спречкването, роднините на загиналия не знаят. Според участници в сбирката Попов е бил доста пиян. Разхождал се с бутилка из коридорите на хотела. Опитал да си свети с телефона. Излязъл на покрива и паднал от 8 м височина. “От полицията казаха, че водят разследване и за убийство, но можело да не излезе такова”, вмъква сестрата. По думите ѝ Димитър паднал върху покрива на вътрешния басеин. Там роднините видели голяма локва кръв. “Колкото и пиян да е бил, няма как да е дезориентиран и да не е знаел къде се намира. Той е здрав, як, бивш спортист, носи на алкохол и на бой”, твърди сестрата. Според нея абсурдно е да не си е намерил стаята в хотела. “Има бели полета, които ни притесняват. Държим органите да си свършат работата и да изяснят истинската причина”, казва тя. Според съдебни медици не са открити следи от насилие по тялото на загиналия. Фермерът имал успешен бизнес. Обработвал между 12 и 14 хил. дка в Поляна и Александрово. Отглеждал жито. Не дължал пари на никого. Имал 29-годишен син от първия брак, 14-годишно момче и момиченце на 7 г. “На дъщеричката му още не сме казали. Консултираме се с психолог”, добави Попова.", "date": "2018.07.16", "title": "Сестрата на загиналия фермер в Хисаря: Имало е сбиване, преди брат ми да падне от покрива на хотела, камера го показва"}
{"url": "https://www.24chasa.bg/novini/article/6965370", "text": "Министърът на туризма Николина Ангелкова подписва във вторник договор за изграждане и внедряване на Единна система за туристическа информация (ЕСТИ). ЕСТИ, която трябва да свърже в реално време регистрите на местата за настаняване с Министерството на туризма, НАП, МВР, НСИ и общините, бе замислена още преди три години, като целта ѝ е да се облекчи обменът и обработката на данните от различните регистри. Така общините ще са сигурни, че ще получат приходите от туристическия данък въз основа на реални данни за отседналите гости в хотелите на територията на общината. От своя страна данъчните ще имат в реално време данните за платените от гостите суми, а МВР ще има достъп до това кой точно къде е отседнал. Обществената поръчка за изграждане на системата бе пусната още през 2016 г., но изпълнението ѝ се забави заради серия от обжалвания. Изпълнителят ще има 9 месеца за изграждането на ЕСТИ. ", "date": "2018.07.16", "title": "Тръгва  връзката на  хотелите с НАП и МВР"}
{"url": "https://www.24chasa.bg/novini/article/6965495", "text": "Финландия е готова при необходимост да организира нова руско-американска среща на върха, каза днес външният министър на страната Тимо Сойни, цитиран от ТАСС и БТА. \"Ние можем добре да организираме такива мероприятия, - каза той. - Гордея се със своите подчинени, че успяхме за две седмици да подготвим всичко\", каза той след приключването на срещата между президентите Доналд Тръмп и Владимир Путин в Хелзинки днес. Късно тази вечер Тръмп отпътува от Финландия, съобщи местната полиция в Туитър. Посочва се обаче, че ограниченията в движението по улиците все още не са премахнати \"заради продължаващото пребиваване на други гости в страната\".", "date": "2018.07.16", "title": "Финландия: Готови сме да организираме нова среща между Русия и САЩ"}
{"url": "https://www.24chasa.bg/novini/article/6965498", "text": "ЕС отхвърли искането на САЩ за икономическа изолация на Иран и прие юридически инструмент за защита на работещите в Иран европейски фирми от американските санкции, обяви шефката на дипломацията на ЕС Федерика Могерини, цитирана от Франс прес и БТА. \"Одобрихме актуализацията на блокиращия статут и вземаме всички мерки да позволим на Иран да се възползва от икономическите следствия на отмяната на санкциите\", каза Могерини след среща с външните министри на страните от ЕС. Европейският блокиращ закон ще влезе в сила на 6 август, датата на първата група американски санкции. Втората група ще влезе в действие на 4 ноември, по време на междинните избори за Конгрес на САЩ. Целта на този регламент от 1996 г. е да се противодейства на факта, че американските санкции важат за всички физически и юридически лица по света съгласно принципа на екстериториалност на американското право. Много европейски фирми като петролната компания Тотал решиха да се изтеглят от Иран, ако за тях не се направи изключение от американските санкции. Вашингтон отказва да направи изключение от санкциите си за европейските фирми, след като разкритикува ядреното споразумение с Иран. Могерини призна, че това е трудна задача, тъй като \"САЩ имат немалка тежест в световната икономика\". \"Не съм в състояние да кажа дали усилията ни ще са достатъчни, но правим каквото можем, за да избегнем смъртта на иранското ядрено споразумение, защото последиците за всички нас биха били пагубни\", предупреди тя. Френският външен министър Жан-Ив Льо Дриан настоя, че трябва да се позволи на Иран да продължи да продава петрола си. \"ЕС и другите страни подписали споразумението с Иран през 2015 г. - Китай и Русия, търсят финансов механизъм, който да гарантира на Иран, че може да изнася петрола си\", каза той. Службите на европейския комисар за енергетиката Мигел Канете работят по този механизъм и се чакат предложения, съобщи дипломатически източник. По европейски данни енергийният сектор е донесъл 50 милиарда долара приходи на Иран през 2017 г. Те идват предимно от петрола, защото износът на природен газ е нисък - 10 милиарда куб. м през 2017 г. Иран изнася по 3,8 милиона барела петрол дневно. 20 процента се купуват от ЕС, а 70 процента от Китай и други азиатски страни. Очаква се сделките с иранския петрол вече да се извършват в евро, а не в щатски долари, чрез преводи от европейските централни банки и иранската централна банка, отбелязва АФП.", "date": "2018.07.16", "title": "Могерини: ЕС отхвърли искането на САЩ за политическа изолация на Иран"}
{"url": "https://www.24chasa.bg/novini/article/6965501", "text": "Чужденци идват у нас, за да играят смъртоносна игра. Подобно на вече отминалата мания по лов на покемони, нoвият хит \"Геокешинг\" кара феновете да обикалят и да търсят съкровища, пише вестник Телеграф. Част от тях обаче са скрити на опасни места. Приложението изпраща търсачите в близост до железопътни релси, оживени булеварди, водоеми и др. Това е отнело живота на десетки фенове на играта по света. В България вече има над 2000 тайници, като голяма част от тях са заровени по черноморските курорти.  ", "date": "2018.07.16", "title": "Чужденци въртят смъртоносна игра у нас"}
{"url": "https://www.24chasa.bg/novini/article/6965379", "text": "Трети зам.-министър на икономиката предвижда проект за постановление на Министерския съвет, публикуван за обществено обсъждане. Той променя устройствения правилник на Министерството на икономиката, като предвижда увеличаване на зам.-министрите от двама на трима. Това става за сметка на намаляване с по една бройка на състава на две дирекции - “Обща администрация”, от 110 на 109 бройки, и “Финанси и управление на собствеността”, в която екипът се намалява от 38 на 37 души. Назначаване на трети заместник-министър на икономиката ще осигури пълното и своевременно покриване на функциите на министъра на икономиката и упражняването на неговата компетентност, пише в оценката за въздействие на промяната в устройствения правилник. Крайният срок за обществено обсъждане на проекта на икономическото министерство е 27 юли. Това означава, че трети заместник-министър вероятно ще има още в началото на есента.", "date": "2018.07.16", "title": "Ще има трети зам.-министър в икономиката"}
{"url": "https://www.24chasa.bg/novini/article/6965439", "text": "Поне още 2 години ще има тапи по магистрала “Хемус” заради ремонти, става ясно от обявените поръчки на пътната агенция. До 20 декември тази година е срокът за завършване на работата по два виадукта, които се оправят в момента. При 35-ия километър от София в посока Варна при тунел “Витиня” движението сега е двупосочно в платното към морската столица. Малко след това трафикът е пренасочен двупосочно в платното в посока София пак заради ремонти. Поради това преди и след тунела “Витиня” и в двете посоки се образуват гигантски задръствания, когато има засилен трафик през уикенда. Движението ще е с тази организация не само през цялото лято, а до края на годината. Тръбата за София няма да бъде отворена, преди да бъде завършен виадуктът. В неделя десетки шофьори се обадиха в редакцията на “24 часа”, за да кажат, че задръстването е можело да бъде избегнато, ако автомобилите, които се движат в посока Варна, са били пренасочени само в едната лента. “Нормално е някой да се сети, че в неделя трафикът ще е засилен към София”, коментират водачите. Задръстванията се увеличавали заради прегрели коли, които са спрели в аварийното платно с вдигнати предни капаци Най-високата скорост, с която се движели автомобилите, е била между 6 и 11 км в час. От пътната агенция в понеделник заявиха, че по виадукта се работи в платното в посока София, като се ремонтират четири от носещите стълбове. Движението е ограничено, за да се намалят вибрациите от преминаващите превозни средства. По този начин се осигурява безопасна работа на строителите, работещи по стълбовете. От пътната агенция благодарят на шофьорите за търпението от причинените неудобства. И уточняват, че ремонтите са наложителни, за да се пътува удобно и безопасно по съоръженията, които не са били пипани от построяването им през 1986 г. До завършване на ремонта движението ще е по една лента за Варна и за София. Скоростта е ограничена до 50 км/ч. Шофьорите трябвало да карат внимателно, да не предприемат изпреварвания в участъка и да спазват стриктно поставената сигнализация и въведеното ограничение на скоростта. За да се ограничи натоварването на виадуктите в ремонт, движението на камиони над 12 тона е пренасочено по стария път през прохода Витиня. Като алтернативен маршрут може да се използва и пътят София -Своге - Мездра през Искърското дефиле, тъй като в момента се ремонтира отсечката София - Ботевград и движението се осъществява в една лента. От пътната агенция уточняват, че информация за актуалната пътна обстановка може да се получи от безплатното мобилно приложение LIMA, от интернет страницата на ведомството www.api.bg, както и по всяко време от денонощието на телефон. 0700 130 20. В агенцията целогодишно при 24-часов режим работи център, който събира и обобщава данните за състоянието на пътищата. и през следващата година заради нови ремонти. След като приключат тези на виадуктите, ще започнат на два тунела - “Топли дол” и “Правешки ханове”. Вече бяха отворени офертите за изработването на технически проекти за ремонт на двете съоръженията. След като те са готови, ще се пристъпи и към избор на изпълнител. Ако няма обжалване на избора на фирми, договори с тях може да се сключат до края на тази година, а работата да започне през 2019-а. Нови 26 км от трасето на магистрала “Хемус” се изграждат през 2018-а, като работата трябва да се осъществява и в двете посоки на магистралата. Участъкът между Ябланица и пътния възел “Боаза”, който е с дължина 9,3 километра, се изгражда. През март беше направена първата копка. Строителството е на стойност 55 млн. лв. Срокът за приключването му е 2 години и участъкът трябва да е готов през март 2020 г. Другият участък, по който трябва да започне работа, е от пътен възел “Буховци” до Белокопитово. Общата му дължина е 16,2 км. Стойността за проектиране и изгрждане е 119,7 млн. лв. През март регионалният министър Николай Нанков посочи, че се изготвя технически проект от избрания изпълнител, а след това ще се издаде разрешение за строеж и зелена светлина за изграждането. Срокът, предвиден за изграждането, е до ноември 2020 г. В отговор на питане от народен представител Нанков посочи, че за подготовката и изпълнението на проектите за участъците от пътен възел “Боаза” до Буховци се търсят източници на финансиране, сред които публично-частно партньорство и държавно гарантирани заеми.", "date": "2018.07.16", "title": "Поне още 2 години тапи по “Хемус”. Нови 26 км ще са  готови  до края на 2020 г."}
{"url": "https://www.24chasa.bg/novini/article/6965385", "text": "Най-тежката присъда - доживотен затвор без замяна, получи руснакът Герман Костин, тъй като през 2015 г. е удушил 5-годишния Никита Плотников, а трупът му заключил в куфар, който хвърлил във водите на язовир “Искър” край софийското с. Кокаляне. Присъдата е на петчленен състав на Софийския градски съд, оглавяван от съдия Атанас Н. Атанасов. Костин бе докаран на носилка в зала №5 на съда от Софийския затвор. Лицето му беше скрито от дългата му коса. Да чуе присъдата, от Русия дойде бащата на Никита Вадим Плотников, който по професия е лекар. Прокурор Русалина Михайлова се обяви за доживотна присъда без замяна за руснака, тъй като според събраните доказателства нямало съмнение, че той е убиецът. Трупът на Никита беше открит в зелен куфар “Самсонайт” на 20 март 2015 г. край с. Пасарел от 2-ма орнитолози. преди да бъде намерено голо със сгънати крака в куфара. Според обвинението на 8 февруари 2015 г. майката на Никита Ана Леонтиева завела сина си на рехабилитации в “Пирогов” заради скъсани ахилесови сухожилия. “Нищо в поведението ѝ не предполагало, че това ще е последното им посещение”, каза прокурорката. След като минали през лекаря, Ана звъннала на Костин. Те били семейни приятели, а от известно време майката и детето живеели в дома на Костин в София. Около 13,30 ч, под предлог че ще ги разходи, Костин качил Ана и Никита във фолксвагена си и потеглили към Приморско, разказа прокурорката. В 19 ч те пристигнали на морето, а 50 минути по-късно Останки от трупа на жената са открити на 2 март 2015 г. - 18 дни преди да бъде намерен трупът на Никита, в местността Китка до Приморско. За смъртта е заподозрян Костин, но обвинение не му е повдигнато. Разследването е прекратено от Бургаската окръжна прокуратура, обясни прокурор Михайлова. Според нея, след като се върнал в апартамента си в столичния кв. “Витоша”, Костин решил да убие Никита. Той удушил детето между 8 и 9 февруари на неустановено място в София. Притиснал с едната си ръка шията му, а с другата ноздрите му. Съблякъл дрехите му и увил трупа в синя хавлиена кърпа. Поставил тялото в куфара на майка му. С кърпата Никита се подсушавал след плуване, твърди в разпит пред съда треньор на малчугана. Преди да изхвърли трупа, Костин отишъл да огледа района около водоема. Прокурор Михайлова акцентира, че Костин бил уловен от пътни камери край Кокаляне и язовира. Това потвърдили и телефонните му разпечатки. Освен това ДНК експертиза показала, че косми, открити в куфара и по кърпата, с която бил увит Никита, са от краката и половия орган на Костин. Мотивът за убийството са сложните финансови взаимоотношения между Плотникови и Костин и жена му Весела Вачева, обясни прокурорката. Костин имал общ бизнес с бащата на Никита покрай сделки с имоти в Северен Кипър. За 2 г. Вадим превел В последния инвестиционен проект той вложил 260 000 евро. През 2014 г. Ана решила да се разведе със съпруга си и Костин имал притеснения, че тя може да посегне към инвестициите. След развода Костин убедил Ана да заживее с Никита в България. През това време тя любопитствала какво става със сделките с нейните имоти в Северен Кипър. Това е причината за смъртта на Ана и сина ѝ. Прокурор Михайлова посочи, че в СРС-тата по делото имало елемент на самопризнание. В разговор с жена си Костин казвал: Бащата на Никита отказа да коментира присъдата. Адвокатката на Костин Капка Гергинова обяви клиента си за невинен. Според нея Вадим имал интерес от смъртта на жена си и сина си. В последната си дума пред съда Костин каза, че бил лишен от възможността да се защитава. Делото на първа инстанция мина напрегнато. Костин идваше на заседанията в инвалидна количка и на носилка заради оплаквания, че го болят краката. Вещите лица обаче бяха категорични, че въпреки болежките той може да участва в процеса. Костин често се обръщаше на руски към председателя на състава Атанас Н. Атанасов с груб език: “Ще видиш дупка от геврек”, “Върви на х*я си с твоите предупреждения”, “Изрод” и “Ти правиш всичко, което иска прокуратурата, а това, което искам аз, не го правиш”. Днес за пореден път изригна срещу съдия Атанасов защо е разрешил на журналиста от вестник “24 часа” да се запознае с протоколи от съдебни заседания, а на него не му ги изпращал в затвора, преведени на руски. “Костин отказва да получава материали по делото, което говори за неговата “добросъвестност”. Не е необходимо да се превеждат съдебните протоколи, както и цялото дело, тъй като подсъдимият участва в процеса, разполага с преводач и защитник, който владее руски”, мотивира се съдия Атанасов. Присъдата не е окончателна и може да бъде обжалвана пред Софийския апелативен съд.", "date": "2018.07.16", "title": "Удушвач на дете изслуша доживотна присъда на носилка (Обзор)"}
{"url": "https://www.24chasa.bg/novini/article/6965362", "text": "Европейската комисия даде срок от месец и половина на платформата за краткосрочно наемане на жилища Airbnb да приведе дейността си в съответствие с няколко европейски директиви и регламенти за защита правата на потребителите. След края на август промените ще бъдат анализирани и ако ЕК не ги сметне за задоволителни, ще наложи глоба на собствениците на платформата, става ясно от решение на ЕК, обявено от еврокомисаря Вера Йоурова. Претенциите са общо 9. Най-важната от тях е, че от платформата вече се иска да представя на сайта си при търсене само крайните цени, в които са включени всички такси. Или ако не всичко може да се изчисли предварително, да е ясно посочено, че са възможни и допълнителни плащания. Освен това от Airbnb се изисква ясно да посочва дали наемодателят е частно лице или фирма, тъй като действащите в ЕС правила за защита на потребителите в двата случая са различни. Други важни изисквания са свързани с директивата за неравноправните клаузи в потребителските договори. Платформата например често насочва потребителите към юрисдикции, които са извън ЕС, въпреки че става въпрос за наемане на жилище в съюза, и то от граждани на ЕС. Най-вероятно няма да се стигне до обща забрана на Airbnb в ЕС, тъй като миналата година Еврокомисията се обърна към страните членки с призив да намерят начин да работят с платформата, а не да я забраняват. Засега в ЕС има само два града, които наложиха рестрикции на Airbnb - Берлин и Барселона.", "date": "2018.07.16", "title": "ЕК иска до  месец правила от Airbnb"}
{"url": "https://www.24chasa.bg/novini/article/6965388", "text": "Мнозинството чуждестранни журналисти, командировани в Хелзинки за срещата между президентите на Русия и САЩ Владимир Путин и Доналд Тръмп, са уверени, че по време на протоколната част от срещата американският държавен глава е намигнал на руския си колега, предаде ТАСС. Дискусията по въпроса се завърза в пресцентъра във финландската столица, в който се събраха стотици журналисти, за да отразяват преговорите между лидерите на двете страни, предаде БТА. Моментът, който предизвика споровете, беше, когато Путин и Тръмп излязоха пред медиите за встъпителните изявления преди срещата лице в лице в президентския дворец в Хелзинки. На кадрите се вижда как американският президент, който седеше отдясно на Путин, гледа към руския си колега и сякаш му намигва. Малка анкета на кореспондента на ТАСС сред останалите журналисти, показа, че мнозинството не се съмняват, че е станало именно това. В същото време някои медийни представители гледат скептично на това, че става дума за намигване. Журналистите, които традиционно отделят голямо внимание на невербалните сигнали на политиците - техните мимики и жестове - с голям интерес обсъждаха и как би могло да се опише изражението на лицето на Тръмп, с което той е влязъл в президентския дворец. Някои го описаха като съсредоточен, което е нормално преди важна среща, отбелязва ТАСС. Други смятат, че Тръмп с целия си вид е демонстрирал недоволство от това, че руският лидер е пристигнал на срещата със закъснение, той прекарал в своя хотел допълнителни 40 минути. Сред версиите за по-нататъшното развитие на ситуацията се срещаше и такава, че в отговор Тръмп пристигнал на мястото на срещата на върха 20 минути по-късно. Но намигването на Тръмп, ако е имало такова, леко би противоречало на последната версия, отбелязва ТАСС. След приветствените слова между Путин и Тръмп започнаха разговорите лице в лице. Срещата в този формат продължи повече от два часа. След това лидерите се отправиха за среща в разширен състав с участието в това число на руския министър на външните работи Сергей Лавров и държавния секретар на САЩ Майк Помпейо.", "date": "2018.07.16", "title": "Повечето журналисти от срещата в Хелзинки - убедени, че Тръмп е намигнал на Путин"}
{"url": "https://www.24chasa.bg/novini/article/6963304", "text": "Стари къщи на по 200 и 300 години връща към нов живот с оригинално съчетание на блясъка на отминалото време и акценти от съвремието в Родопите художникът Станислав Станчев-Бебето. Той е реставрирал десетки съборетини от 20 г. насам. “Започнах с нашата къща, която беше на 170 г. Освен типичните елементи на родопската къща с почуда открих на първия етаж стара канализация с керамични тръби, което е необичайно за къщите от това време. Тя е паметник на културата и е единствената в Родопите с рисувани алафранги, характерни за къщите от Стария Пловдив”, разказва Бебето. Тя е строена от дядо му Васил Аргиров, който бил тютюнев експерт и ветеринарен лекар. “Къщата е в беломорски стил - с малки стрехи, без еркери. Изрисувана е от последователи на Кольо Фичето, като най-вече си личи ръката на Дора Вълчева. Консервирах стенописите с минерални бои и яйчена емулсия - материали, които са използвани още по времето на Леонардо да Винчи. В къщата, където живея и сега, авторски са само мебелите, всичко друго е реставрирано и запазено”, обяснява художникът. За него е важно да се запази всичко, което е здраво, и да се възстанови това, което се е разрушило с времето, но с максимално придържане към старите строителни техники и естествени материали. “Някои от къщите са паметници на културата и не търпят произволни промени При реставрациите на интериора на родопските къщи най-интересни са долапите, миндерите, резбованите тавани, еркерните пространства с много прозорци, които са се използвали от жените в миналото за ръкоделие и седенки. “Това е чарът на родопската архитектура. Трябва да се съхрани всичко, в което са вложени много труд и любов”, заявява художникът. Подходът при реставрацията на всяка къща обаче е строго индивидуален, затова няма общи принципи, нито еднакви резултати. “Бани и тоалетни правя само на първия етаж в старите къщи - там, където може да се отлее бетон. Там е и мястото, където единствено използвам съвременни материали - фаянс и теракота. Живеем в друга епоха и тези екстри са неизбежни, търсенето на различни екорешения са излишни”, споделя той. Миналата година с голямата си дъщеря Татяна, на която ѝ предстои да следва архитектурен и интериорен дизайн в Лондон, трябвало да реставрират 300-годишна къща на приятели в с. Вишнево. Използвали основно естествени материали и старинни технологии - хоросан от качествена местна глина. Смесили глина и слама и измазали всички вътрешни стени, а за дървени обшивки взели обработени стари дъски. Много стари еркерни подпори - дъбови греди, пък им послужили за обзавеждането. По време на ремонта на първия етаж открили част от римски терми от III в. пр. Хр., датирани от археолози. Покрили ги със закалено стъкло, консервирали ги, като поставили LED осветление, за да се виждат от посетителите, тъй като ставало дума за странноприемница. За повече светлина решили да направят коридора на втория етаж със стъклен под от триплекс. “Идеята бе на дъщеря ми. Това придава освен практичност и привкус на лукс, без да се използват изкуствени, вредни материали и технологии. При нея на почит са глината, камъкът, дървото, стъклото, металът”, казва той. Заявява, че свободата в работата е много важна за творчеството. “Голяма радост напоследък ми доставя да правя от нищо нещо и по точно работата с рециклирани естествени материали, възстановяването на стари мебели и предмети. Обикновено хората, които ни търсят, за съвети, имат добър вкус и лесно възприемат нестандартните идеи. Предимството на това е не само че се получават много необичайни и екстравагантни неща, а и са много евтини. От опита си научих, че с изобретателност и въображение може да се пестят много пари, не трябва да се мисли стереотипно. Тогава има голямо поле за действие и не ме е страх да експериментирам”, обяснява Станчев. От метален скрап има работи на пет континента Шегува се, че продава на пет, но твори само на два. Има три ателиета - двете са в Смолян, третото е в азиатската част на Истанбул. За Турция често прави метални животни - гущери, хамелеони, скорпиони от скрап за фасадите на сгради. Негова новаторска техника е съчетаването на живопис върху дървени релефи. Подходът му при работа с черни и цветни метали в скулптурите и техните цветни окиси се оценяват от художници от цял свят. Текстилни пана му поръчали от Австрия , картини с цветна дървена резба отпътували за Америка. Често е търсен за трипластови витражи с LED осветление. Станчев тъче стенни килими, сътворява неординерни пластични композиции. Влече го и направата на метални пана, които, колкото повече ги вали дъждът, толкова повече се окисляват и стават по-цветни “Изкуството вече излиза от изложбените зали. Сега тенденцията е на неща, направени с минимално усилия, материали и средства. Набляга се повече на идеята, на ефекта от въздействието върху сетивата, търсенето на логика в изкуството вече е в миналото”, добавя художникът. Смята , че родопското в кръвта му се проявява интуитивно. “Проявява се на подсъзнателно ниво, нося части от корена, Родопите са стара твърдина. Но аз съм не само от Родопите, моят род идва от остров Крит, проследил съм го 400 години назад във времето, когато при едно голямо бедствие емигрират на континента в Беломорска Тракия. Така,че с мен е и част от Критско-Минойската цивилизация. Всичко това се смесва и се отразява в светоусещането и в изкуството”, вярва художникът.", "date": "2018.07.16", "title": "Художник сложи стъклен под на 300-годишна къща, отдолу се виждат римски терми"}
{"url": "https://www.24chasa.bg/novini/article/6964025", "text": "Диво прасе нападна внезапно и прободе с глига по бедрото жена на 79 години край Сливен, няма опасност за живота на ранената. Инцидентът станал в неделя в местността \"Долапите\", сигнал за него е подаден в 12,40 часа, уточниха днес от ОДМВР в града. Жената се разхождала по горска пътека, когато внезапно й връхлетяло прасето. Не е ясно защо то е нападнало туристката, която била сама в този момент. На помощ й се притекла първо друга жена с медицинско образование, която случайно минала по същия маршрут. След това дошли пожарникари, които смъкнали с носилка ранената жена на 2 километра по-надолу от недостъпното място на инцидента, където вече я чакала линейка на Спешния център. Жената е настанена в областната болница на Сливен \"Д-р Иван Селимнски\", от там вчера казаха, че раната на пациентката е обработена веднага и няма опасност за живота й. След инцидента дивото прасе избягало. Глиганите рядко нападат хора, но сега е размножителният им период и животното може да е възприело жената като опасност за малките му, допускат еколози.                                         ", "date": "2018.07.16", "title": "Жена пострада при инцидент с диво прасе, уболо я с глига (Обновена)"}
{"url": "https://www.24chasa.bg/novini/article/6963255", "text": "17-годишният ученик Иван Симеонов от професионалната гимназия по каменоделство в с. Кунино сътвори паметник на опълченците, загинали при Тревненския проход, и го дари на град Плачковци. Момчето било вдъхновено от героизма на опълченците и руските воини и се захванало с благородното дело. 6 месеца Иван извайвал фигурите по идеен проект на членове на националната инициатива “Една детска сълза, една молитва”, разказа главният координатор Борис Николов. “Идеята е отпреди година, когато бяхме в Плачковци и решихме, че там трябва да има знак, достоен за войските, оставили костите си в тревненските проходи. Имаме контакти с бащата на момчето, те имат каменоделна. Така Иван се зае да извайва лицата, вложи много труд”, разказа Николов. възхищавам се от подвига на опълченците ни, които изиграват голяма роля в битките през Освободителната война. Нашето училище всяка година участва във фестивала на занаятите в Трявна. Тази пролет бяхме там и Борис Николов видя някои от изработките ми. Предложи ми да направя паметник на опълченците от този край и веднага се съгласих. По-късно сам изработих проекта”, разказва Иван. “Като завърших творбата си, я нарекох “Преклонение” - като знак за почит пред подвига на загиналите опълченци”, допълва той. Статуята бе осветена във Военната академия “Г. С. Раковски”. На нея е изобразена света Олга (с моминско име Елена), внучка на цар Борис Първи и една от основните защитници на православието в Киевска Рус. Паметникът ще бъде поставен и руските воини през тревненските проходи към Шипка - в Плачковци. “Запознах се с момчето на церемонията в София. Радвам му се и дано всички младежи да са такива, да милеят за родния край”, каза кметът на Плачковци Борислав Борисов. Статуята се състои от две части и е изработена от врачански камък, но още не е монтирана в градчето. “Предвиждаме да открием паметника в края на юли, когато правим традиционен курбан за здраве. Тогава ще отдадем почит на българските и руските воини, дали живота си за свободата”, каза Борисов. За родолюбието си четвъртокурсникът е удостоен със специална сабя. Той живее с родителите си във врачанския кв. “Бистрец”. Момчето е от много добро тесто, както казват местните хора. Той е третото поколение в рода, възпитаник на единственото на Балканите каменоделно училище. Преди него основаното през далечната 1920 г. школо завършва дядо му Иван Христов, известен във Врачанско самоук художник и непоправим зевзек. По неговите стъпки върви и синът му Ивайло Иванов, който няколко години след като завършва гимназията в с. Кунино, основава семейната каменоделна фирма “Гранит”. На внука пък му остава още една година, за да завърши училището. Откриваме ранобудния Иван в каменоделната в Бистрец заедно с родителите му. За фирмата няма почивен ден, а момчето прекарва повечето си свободно време сред каменните блокове. за които използва врачански варовик. Родителите му разказват, че още докато учел до 7- клас във врачанското училище “Васил Кънчов”, Иван непрекъснато бил сред тях в каменоделната и започнал да усвоява първите тънкости на занаята. “Рисуваше си сам модели и после с длетото и чука се опитваше да ги пресъздаде върху камък - разказва майка му Ваня. - Имаше голям интерес към този занаят и не прояви никакво колебание какво поприще да си избере.” Баща му Ивайло е категоричен, че изобщо не са се опитвали да пренасочват сина си към друга професия. “Семейната традиция и средата може би също са му повлияли, но у Иван Аз искрено му завиждам за това”, споделя бащата. Блока от врачански варовик, от който е издялан паметникът, Иван получава безвъзмездно от познат каменоделец от Мездра, след като майсторът разбрал за какво ще се използва. “Ентусиазирах се и дялах камъка всеки свободен в каменоделната в Бистрец - разказва Иван. - Много ми помогна и скулпторът Стефан Стефанов, от когото получих ценни напътствия и съвети. Доскоро той ни беше учител и директор и от него съм научил много”, споделя момчето. “Този дарителски жест на сина ми предизвика голям отклик сред младите хора - споделя Ивайло Иванов. - За мен това означава, че поколението не е толкова меркантилно и е петимно за добри новини и дарителски акции. Дано Иван не се възгордее от този първи успех и да продължи достойно по избрания път!”", "date": "2018.07.16", "title": "Ученик направи от  врачански камък паметник на  опълченци, дарява го на Плачковци"}
{"url": "https://www.24chasa.bg/novini/article/6965431", "text": "Руското посолство в Скопие определи днес като \"политически безотговорно\" изявлението на македонския премиер Зоран Заев, според което руски бизнесмени са подстрекавали \"комити\" да протестират в Р Македония, предаде агенция МИА, цитирана от БТА. \"Изявлението поставя под въпрос искреността на ангажимента на македонското правителство да гради добри отношения с Русия. Със съжаление констатираме, че русофобията все повече се превръща в средство във външната и вътрешната политика\", посочи руското посолство в Скопие в профила си в Туитър. Във връзка с твърденията, че руски бизнесмени са подклаждали протести в Македония, премиерът Зоран Заев каза по-рано днес, че тази информация е дошла от доклади, включващи разговори между полицаи и протестиращи. \"Говорих за това, след като видях докладите, които получаваме. Вие знаете, тези млади момчета - \"комитите\", бяха повикани в полицията, след като нападнаха полицаи. По време на техните показания те са говорили за руски бизнесмени, които давали пари, и затова те участвали в протестите\", каза Заев. По думите на Заев Македония е малка държава, която иска да гради приятелски отношения с всички, включително с Руската федерация.", "date": "2018.07.16", "title": "Заев: Русофобията се превръща в средство за външна и вътрешна политика"}
{"url": "https://www.24chasa.bg/novini/article/6965437", "text": "Делегати на основната опозиционна Народнорепубликанска партия /НРП/ в Турция обявиха, че са започнали да събират подписи за свикване на извънреден конгрес за смяна на партийното ръководство, докато говорителят на НРП Бюлент Тезджан каза, че \"не всички делегати са склонни да подпишат\", предаде в.\"Хюриет дейли нюз\", цитиран от БТА. С настоящето ние заявяваме на Турция, на съответните ръководни органи на нашата партия и на нашите делегати за конгрес нашето искане да свикаме извънреден конгрес на НРП с дневен ред промяна на ръководството, заяви депутатът от НРП Яшар Тюзюн на пресконференция в парламента днес. На пресконференцията членове на НРП казаха, че делегатите за конгрес \"вече са започнали да се подписват за /свикване/ на конгрес\". Според закона за партиите ръководните органи на партията имат пълномощия да свикват конгрес, а над половината от партийните делегати могат да свикат конгрес чрез събиране на подписи. За свикване на конгрес на НРП ще е необходимо събирането на 634 подписа. След президентските и парламентарни избори на 24 юни, на които НРП получи 22 процента от гласовете, в партията започна вътрешен дебат по повод искане за смяна на ръководството. Дисиденти в партията подкрепиха кандидата за президент на НРП в изборите на 24 юни - Мухаррем Индже за лидерския пост в партията, а самият Индже се отнася положително към призивите за промяна в партийното ръководство. На изборите на 24 юни, които бяха спечелени от президента Реджеп Тайип Ердоган, Индже получи 30,64 процента от гласовете. Аз няма да събирам подписи, но ще следвам волята на делегатите, каза по-рано Индже. Говорителят на НРП Бюлент Тезджан каза, че мнозинството от делегатите на НРП не са склонни да се подпишат за промяна на партийното ръководство. Впечатлението ни е, че тези подписи не могат да се съберат. Значителна част от партийната членска маса мисли, че времето не е подходящо за извънреден конгрес. Няма силна воля сред делегатите за конгрес, посочи Тезджан днес на заседание на Централния изпълнителен съвет на партията.", "date": "2018.07.16", "title": "Опозицията в Турция събира подписи за конгрес за смяна на ръководството на партията"}
{"url": "https://www.24chasa.bg/novini/article/6965346", "text": "Смятам руския президент Владимир Путин за съперник, но в добрия смисъл на думата, заяви президентът на САЩ Доналд Тръмп на съвместна пресконференция с руския си колега след преговорите им в Хелзинки, предаде ТАСС, цитирана от БТА. \"Нарекох го съперник, съперник в добрия смисъл на думата. И смятам, че думата \"съперник\" в случая е комплимент\", каза Тръмп. Отношенията между Вашингтон и Москва никога не са били по-лоши от сега, но положението се промени след американско-руската среща на върха в Хелзинки, добави той. \"Дори във времето на напрежение през Студената война, когато светът беше съвсем различен от сегашния, САЩ и Русия бяха в състояние да поддържат траен диалог. Но отношенията ни никога не са били по-лоши, отколкото сега. Все пак това се промени преди около четири часа, убеден съм в това\", каза Тръмп. Той изрази увереност, че Русия ще сътрудничи на САЩ в усилията по денуклеаризация на Северна Корея и че с Путин са се договорили да продължат започнатите обсъждания. \"В интерес на страните ни е да продължим тези дискусии и се договорихме да го правим. Уверен съм, че в бъдеще ще се срещаме често и разчитам, че ще можем да решим всички проблеми, които обсъдихме днес\", каза Тръмп. \"Дипломацията и съвместната работа са за предпочитане пред конфликтите и враждебното отношение, продуктивният диалог е добър не само за САЩ и за Русия, но е добър и за целия свят\", отбеляза президентът на САЩ. Той нарече диалога си с Путин в Хелзинки \"прям, открит и дълбоко продуктивен\". \"Мисля, че САЩ се държаха глупаво, отдавна трябваше да установим този диалог. Това всъщност стана много преди да встъпя в длъжност и мисля, че всички можем да бъдем винени за това. Сега САЩ правят стъпка напред към Русия, сближаваме се, имаме възможността да вършим чудесни неща, например в ядреното разоръжаване. Усещането ми е, че и двете страни допуснаха грешки\", каза още Тръмп. Той в частност хвърли вината за влошените двустранни отношения върху разследването на специалния прокурор Робърт Мълър за предполагаема руска намеса в изборите в САЩ от 2016 г. Москва и Вашингтон имат всички необходими елементи за сътрудничество по решаване на сирийската криза и могат да поемат водачеството в съдействието по преодоляване на хуманитарната криза в Сирия, заяви Владимир Путин. Той отбеляза, че руските и американските военни са придобили полезен опит във взаимодействието и координацията и са създали оперативни канали за връзка, което е позволило да не се допуснат опасни инциденти и непредсказуем сблъсък на бойното поле в Сирия, както по въздух, така и по суша. Военните от двете страни като че ли се разбират по-добре от политиците, отбеляза на свой ред Тръмп. \"Кризата в Сирия е сложна. Сътрудничеството между двете ни страни може да спаси стотици хиляди животи\", заяви той. Путин се съгласи и обърна внимание на факта, че огромен брой бежанци в момента са съсредоточени в съседни на Сирия страни като Турция, Ливан и Йордания. \"Ако окажем помощ на тези хора за завръщане по родните им места, миграционният натиск над страните от ЕС и други страни може да намалее многократно. Това е важно и от хуманитарна гледна точка, и от гледна точка на решаването на бежанския проблем\", каза руският президент. Двамата президенти казаха, че проучват начини да защитят Израел от конфликта в близост до границата му със Сирия, предаде Асошиейтед прес. Те не споменаха конкретни действия, но и двамата заявиха, че обезпечаването на сигурността на Израел е техен приоритет. Израелският премиер Бенямин Нетаняху е призовавал Тръмп и Путин да премахнат иранското присъствие в Сирия. Путин похвали Тръмп за усилията му да реши ядрените напрежения със Северна Корея. \"Добре е, че започна постепенното решаване на проблема с Корейския полуостров. В много отношения това стана възможно благодарение на личната намеса на президента Тръмп, който изгради диалог в дух на сътрудничество, а не на конфронтация\", заяви руският президент. Путин съобщи, че е призовал Тръмп да повлияе на Украйна за изпълнение на Минските мирни споразумения, предаде ТАСС. \"При обсъждането на украинската криза обърнахме внимание колко важно е да се изпълняват добросъвестно Минските споразумения. САЩ биха могли да настояват по-решително за това пред украинското държавно ръководство\", заяви Путин. Той добави, че позициите на Вашингтон и Москва по въпроса за Крим са различни, но заяви, че за Русия \"този въпрос е приключил\". \"Позицията на президента Тръмп за Крим е известна и той се придържа към нея, той говори за незаконност на присъединяването на Крим към Руската федерация. Ние имаме друга гледна точка. Смятаме, че проведохме референдум в строго съответствие с международното право, с устава на ООН. За нас, за Руската федерация, този въпрос е приключен. Толкова\", заяви Путин. Руският президент заяви, че на преговорите си с Тръмп е изразил безпокойство от излизането на САЩ от иранското ядрено споразумение. \"Американската страна знае нашата позиция, тя е неизменна. Благодарение на ядреното споразумение Иран стана най-инспектираната страна в света под контрола на Международната агенция за атомна енергия. Това гарантира изключително мирния характер на иранската ядрена програма и способства за укрепването на режима на ядрено неразпространение\", каза Путин. Русия и САЩ трябва да продължат сътрудничеството си по всички военнополитически въпроси, включително по американската система за противоракетна отбрана и ядреното разоръжаване, заяви Путин. \"Тук влиза и удължаването на действието на Договора за ограничаване на стратегическите настъпателни оръжия, опасната ситуация около разполагането на елементи от американската противоракетна отбрана, изпълнението на договора (от 1987 г.) за премахване на ракетите със среден и малък обсег и темата за разполагане на оръжия в космоса\", каза руският президент. Контактите между специалните служби на САЩ и Русия трябва да се превърнат в системни, например в рамките на двустранната работна група за борба с тероризма, заяви Путин. Той се обяви в подкрепа на продължаване на сътрудничеството на двете страни в борбата с тероризма и в киберсигурността. \"Специалните ни служби работят заедно съвсем успешно, най-пресният пример е тясното оперативно взаимодействие с група американски експерти в областта на сигурността в рамките на завършилото вчера в Русия Световно първенство по футбол\", отбеляза Путин. Той посъветва да не се вярва на твърдението, че Русия е събирала компромати за Тръмп, когато той е бил в Москва още като бизнесмен, преди да стане президент на САЩ. \"Чувал съм как сме били събирали компромати за г-н Тръмп, когато той е бил в Москва. Когато г-н Тръмп пристигна в Москва в качеството си на бизнесмен, аз даже не знаех, че той е там\", каза Путин и даде за пример тазгодишния международен икономически форум в Санкт Петербург, в който участваха над 500 американски бизнесмени. \"Даже фамилните им имена не помня. Вие какво си мислите, че за всеки от тях водим оперативна работа и събираме компромати? Просто е трудно човек да си представи по-голяма глупост\", каза руският президент.", "date": "2018.07.16", "title": "Тръмп: Путин е мой съперник, но в добрия смисъл (Обновена)"}
{"url": "https://www.24chasa.bg/novini/article/6965440", "text": "Активисти във Финландия използват интереса към срещата между Доналд Тръмп и Владимир Путин и в течение на два дни организират в Хелзинки протести с най-разнообразни искания, предаде Асошиейтед прес, цитирана от БТА. Защитници на правото на аборт се появиха днес с издути кореми и маски с лика на Тръмп. Антифашистки демонстранти носеха плакати с откровени обиди. Привърженици на свободната търговия, украински антивоенни активисти, природозащитници и поддръжници на правата на хомосексуалните, развяващи знамена с цветовете на дъгата - всички искаха да привлекат вниманието на световните медии. В града, който гордо отстоява правото на протест, демонстрантите бяха разпръснати. Някои останаха зад издигнатите от полицията заграждения, опитвайки се да дадат публичност на протеста си, докато световните лидери профучаха край тях в бронирани автомобили за срещата си в президентския дворец. Други организираха демонстрациите си край забележителностите на Хелзинки - далече от срещите на лидерите, но на места, видими за жителите на града и туристите. На протестно шествие, привлякло неколкостотин души, можеха да се видят и чуят на едно място какви ли не лозунги - някои подкрепяха германският канцлер Ангела Меркел, други викаха \"Фашисти, вървете си у дома!\", трети поставяха под въпрос легитимността на изборната победа на Тръмп, при положение, че е изгубил народния вот. На един плакат дори пишеше: \"Мястото на Жената е в Съпротивата\". \"Честно казано,не мисля, че двамата души, които се срещат днес, ги е грижа дали сме тук или не\", каза 43-годишната демонстрантка Тина Аспиала. Това е по-скоро проява на глобална солидарност срещу много неща, и смятам, че точно затова си струва да се участва в протести. Преди пресконференцията на Тръмп и Путин от журналист бил отнет със сила малък плакат с текст: \"Договор за забрана на ядреното оръжие\", предаде ТАСС. Отначало охраната извикала журналиста на разговор, а след няколко минути той се върнал и казал на колегите си, че искал да зададе въпрос, свързан с темата за ядрените оръжия. Докато им обяснявал, че според охранителната служба на пресконференцията е забранено да се носят плакати, той показал лист, малко-по голям от формат А4, с вече споменатия текст, след като бил изведен от охраната.", "date": "2018.07.16", "title": "Изведоха журналист от брифинга на Тръмп и Путин, носел плакат \"Договор за забрана на ядреното оръжие\""}
{"url": "https://www.24chasa.bg/novini/article/6965396", "text": "Работодателските организации отказват да участват за трета поредна година в договарянето с държавата и синдикатите на минималните осигурителни прагове за 2019 г. и настояват за отмяната на този механизъм. Става дума за сумите, под които не може да се правят месечните осигуровки за пенсия, здраве и безработица. Те бяха въведени през 2003 г. като мярка за борба със сивата икономика. Когато преговори липсват, социалният министър решава дали да има административно повишение. Бойкотът на бизнеса миналата година принуди държавата административно да увеличи минималните прагове за 2018 г. с 3,9%. Според работодателите определянето на минимален осигурителен доход по длъжности и браншове е остаряла практика, несъобразена с икономическото състояние на отделните сектори. “Налице е и забавяне на обсъжданията между социалните партньори и държавата по този въпрос. Същевременно приетата през април правителствена средносрочна бюджетна прогноза предвижда нарастване през 2019 г. на минималната заплата и на компенсацията на един зает с 6,6% при двойно по-нисък ръст на производителността на труда от 3,2%”, пишат председателите на 4-те работодателски организации - Радосвет Радев (БСК), Васил Велев (АИКБ), Кирил Домусчиев (КРИБ) и Цветан Симеонов (БТПП). Преди месец социалният министър Бисер Петков обясни, че е възможно да отпаднат минималните осигурителни доходи. Условието бе по-добро регламентирано колективно трудово договаряне на секторно ниво. Но в дискусиите за процентното съотношение на минималната заплата към средната възникнали въпроси коя минимална работна заплата да се разглежда - тази с клас прослужено време или без него. От КНСБ пък предложиха да се договорят 4 начални минимални заплати. Първата за неквалифицирани производители, втората - квалифицирани, в 3-ата ще са техници и специалисти, а в последната - най-високо квалифицираните специалисти.", "date": "2018.07.16", "title": "Бизнесът бойкотира министъра за минималните осигуровки"}
{"url": "https://www.24chasa.bg/novini/article/6965445", "text": "Председателката на парламента Цвета Караянчева и вътрешният министър Валентин Радев отидоха в дома на Николай Колев-Босия, за да го убеждават да спре гладната си стачка. Известният дисидент протестира вече 34-и ден срещу корупцията в ДАИ и продажбата на шофьорски книжки. По-рано през деня Босия даде пресконференция, на която обяви, че ще продължи стачката си, докато не бъдат изпълнени двете му основни искания - оставка на транспортния министър Ивайло Московски и разпускане на парламента. Но добави към тях и съставяне на програмен кабинет. Караянчева разказа, че е очаквала Босия на разговор още в събота в деня на отворените врати на НС. После го поканила в понеделник. Почакала час, после с Радев отишли в дома му. “Смятам, че животът е над всичко и тази гладна стачка трябва да спре”, обясни Караянчева. На няколко пъти водила кореспонденция с Босия, в която му обяснявала, че парламентът не може да удовлетвори исканията му. “Няма нищо по-демократично от изборите. Този парламент е избран от над 2,5 млн. граждани и е призван да работи за тях”, каза шефката на НС. По нейно предложение в парламента ще бъде създадена временна анкетна комисия за транспортния бранш с участието на Босия. Очаква се тя да бъде сформирана още в сряда, а първото ѝ заседание да е в четвъртък. Помолихме го да ни даде месец - комисията ще разследва сигналите му и ще му дадем резултати, каза Валентин Радев. Караянчева водеше със себе си лекарски екип от Правителствена болница, който прегледа гладуващия. Засега бил в относително добро състояние. Караянчева го молила да му сложат система, но той отказал и обяснил, че ще издържи до четвъртък. Съпругата му каза, че от два-три дни е на легло, сега обаче стана, говори с нас, добави вътрешният министър. По думите му Босия разговарял разумно, без остри думи.", "date": "2018.07.16", "title": "Караянчева и МВР шефът на крака при Босия, той отказва да спре гладната стачка (Обзор)"}
{"url": "https://www.24chasa.bg/novini/article/6965274", "text": "Бетина Жотева осъди депутата Александър Симов за клевета, за което съдът го наказа да ѝ изплати 7000 лв. “Той надмина всякакви граници и го направи неинтелигентно, с груби обиди. Да, сгреших, когато казах на Къдринка Къдринова да не ме вкарва в интриги, за което бях достатъчно порицана и от гилдията и от самата себе си. Изчаках 6 месеца, но той не спря. Затова заведох дело в първия работен ден на 2018 г.”, разказа Жотева пред “24 часа”. Тя представя в Районния съд на София 700 страници с изписани материали срещу нея не само от Симов. Първоначално смятала да съди депутата за 1 лев, но адвокатите я убедили, че това не е наказание. Тогава калкулира всяка от обидите му по неин адрес и подава иск за 21 000 лв. “Ще обжалвам. Персоната Бетина Жотева не ми е интересна и заради това никога не съм я обиждал. Изказах политическа оценка за една държавна служителка, която заплаши журналист. И ще продължа да го правя”, отговори Симов във фейсбук, където и Жотева написа за изхода от делото. “Не го съдя, за да му взема парите. Хората трябва да знаят, че има правда и че не трябва да злоупотребяват със служебното си положение, защото то е временно, а сме човеци завинаги”, каза Жотева. През юни 2017 г. тя се скара с журналистката Къдринка Къдринова на заседание на медийната комисия в парламента за радио “България”, което и тогава, и сега съществува само в интернет. “Късно разбрах, че целта е била промяна в СЕМ, а аз бях най-лесна за смяна”, смята Жотева.", "date": "2018.07.16", "title": "Бетина Жотева: Не съдя Симов, за да му взема парите"}
{"url": "https://www.24chasa.bg/novini/article/6965420", "text": "Студената война свърши. Идеологическата ни конфронтация е вече в миналото”, каза Владимир Путин след 4 часа преговори с Доналд Тръмп в Хелзинки. Американският президент пък оцени срещата като повратен момент в двустранните отношения. Началото не изглеждаше толкова обещаващо. Часове преди разговорите президентът на САЩ написа в туитър: “Нашите отношения с Русия никога не са били толкова лоши заради години на безразсъдство и глупост от страна на САЩ и сега заради лова на вещици.” Тръмп визира предшественика си Барак Обама и разследването на ФБР за руската намеса в президентските избори през 2016 г. “Да имаш добри отношения с Русия, е нещо добро, а не лошо”, посочи той. Разговорът на 4 очи между американския и руския президент продължи повече от два часа, доста по-дълго от планираните 90 минути. Още близо два часа продължиха преговорите с делегациите. Путин пристигна в Хелзинки по-късно от предвиденото, защото самолетът му кацна с половин час закъснение. Като разбрал за това, Тръмп пък забавил излизането си от хотела, за да накара Путин да го чака, разказаха медиите. В Хелзинки руският президент използва за първи път в чужбина новата си лимузина “Аурус” от проекта “Кортеж”, която е малко по-дълга от лимузината на американския му колега. В началото и двамата лидери изглеждаха напрегнати и не се усмихваха, а ръкостискането им бе делово - само 3 секунди, отбелязаха агенциите. После направиха кратки изявления. Путин обяви, че се радва да види Тръмп “на гостоприемната финландска земя”, а американецът го поздрави за световната купа по футбол и за представянето на руския отбор. “Гледах голяма част от световното, беше направено красиво”, каза Тръмп. В знак на приятелство Путин подари на Тръмп футболна топка, а американският президент каза: “Тя отива при сина ми Барън”, и я подхвърли на съпругата си Мелания. Тя седеше на първия ред, облечена в елегантен жълт тоалет. “Имаме големи възможности да подобрим отношенията си. Светът иска да види, че се разбираме добре. Ние притежаваме 90% от ядреното оръжие и това не е добре”, каза US президентът. Според в. “Дейли мейл”, докато произнасял репликата, че очаква изключителни отношения с Русия, Тръмп намигнал на Путин. Руският президент бе по-лаконичен. Той обяви, че след като са имали телефонни контакти, е било време да се срещнат, тъй като в света са се случили твърде много неща, за които трябва да се говори. Докато двамата президенти се бяха усамотили с преводачите си, външните министри Сергей Лавров и Майк Помпейо водеха парарелни разговори. Според Си Ен Ен Тръмп е поискал разговор насаме, за да се получи по-добър личен контакт между двамата лидери, да няма изтичане на “чувствителна информация” и тъй като не е искал присъствието на съветници хардлайнери, които да го прекъсват. След края на разговорите на 4 очи, за които Тръмп отбеляза само, че са “много, много добър старт за всички”, президентите продължиха срещата с делегациите си от 6-има съветници от всяка страна. Заради закъсненията те се събраха на много късен обяд. Изнервени бяха и репортерите, на които се наложи да чакат много дълго за обявения брифинг. Един журналист бе изведен насила от залата заради протест срещу ядрените оръжия. “Преговорите бяха откровени и успешни в стил бизнес. Няма никакви причини отношенията между Русия и САЩ да бъдат усложнени”, каза Путин на пресконференцията. Според него срещата е била първата стъпка към възстановяване на “приемливо ниво на доверие”. Руският президент заяви, че двамата са обсъдили Сирия, борбата с тероризма и киберсигурността. Путин изразил пред Тръмп и тревогата си за това, че САЩ са се оттеглили от ядреното споразумение с Иран. Той предал на колегата си предложения по проблема за неразпространението на ядрените оръжия. Путин наблегна, че Москва никога не се е месила в изборите в САЩ. “Исках Тръмп да победи, защото той говореше за нормализация на отношенията с Русия”, отговори той по-късно на въпрос. Руският президент поискал още стопанинът на Белия дом да се намеси пред Киев за спазване на Минските споразумения. Според Доналд Тръмп диалогът е бил много продуктивен. Той посочи, че е поставил въпроса за намесата в изборите в САЩ и че е било добре да го направи лично пред Путин. Двамата поговорили доста по този въпрос. Американският президент каза още, че САЩ и Русия могат да спасят стотици хиляди хора в Сирия и че се надяват да работят заедно за премахване на ядреното оръжие на КНДР. Той изрази надежда, че двамата ще се виждат често в бъдеще, защото диалогът им е в интерес на света.", "date": "2018.07.16", "title": "Путин след 4 часа преговори с Тръмп:  Студената война свърши (Обзор)"}
{"url": "https://www.24chasa.bg/novini/article/6965381", "text": "Управляващата партия в Турция внесе днес в парламента проект за \"антитерористичен\" закон, целящ засилване на правомощията на местните власти, след като извънредното положение в страната, което е в сила от две години, се предвижда да бъде отменено тази седмица, съобщава АФП. Проектозаконът, предложен от Партията на справедливостта и развитието /ПСР/ на президента Реджеп Тайип Ердоган, бе внесен в председателството на парламента, съобщи Анадолската агенция. Той се очаква да бъде разгледан от депутатите в следващите дни, предава БТА. Текстът предвижда да даде пълномощия на местните власти да ограничават движението на лица, за които се прецени, че крият риск \"за обществения ред или сигурността\" или да удължават срока на задържане на заподозрени, посочва Анадолската агенция. Председателят на парламентарната група на ПСР Бюлент Туран каза, че текстът, съдържащ 28 члена, е бил изпратен на опозиционните партии. Той добави, че ПСР иска да представи проектозакона за гласуване от депутатите следващата седмица. Извънредното положение, което бе въведено в Турция няколко дни след осуетения опит за преврат на 15 юли 2016 г. и оттогава бе удължавано 7 пъти, се очаква да бъде отменено в сряда вечерта, според правителството. Режимът на извънредно положение значително разширява пълномощията на силите за сигурност, отбелязва агенцията. В рамките на извънредното положение турските власти осъществиха масови чистки, насочени срещу пучистите и техните предполагаеми съучастници, но и срещу прокюрдски опозиционери, критични към властта медии и неправителствени организации. След опита за преврат близо 80 000 души бяха изпратени в затвора, а над 150 000 бяха уволнени или временно отстранени от работа. Извънредното положение ще приключи след няколко дни. Но краят на извънредното положение не означава, че нашата борба срещу тероризма ще приключи, заяви днес турският министър на правосъдието Абдулхамит Гюл.", "date": "2018.07.16", "title": "Управляващите в Турция внесоха проект в парламента за антитерористичен закон"}
{"url": "https://www.24chasa.bg/novini/article/6965323", "text": "Преговорите протекоха \"по-добре от супер\", заяви руският министър на външните работи Сергей Лавров, резюмирайки резултатите от днешните преговори в Хелзинки между лидерите на Русия и САЩ - Владимир Путин и Доналд Тръмп. Отговаряйки на въпрос, зададен му още преди началото на пресконференцията на Путин и Тръмп, как са минали преговорите, външният министър на Русия каза, че \"сега всичко ще ви кажат\", предаде БТА. Когато журналистите продължиха да настояват, Лавров отговори, както и преди няколко години по време на преговорите за Минските споразумения: \"По-добре от супер\".", "date": "2018.07.16", "title": "Лавров: Преговорите в Хелзинки протекоха по-добре от супер"}
{"url": "https://www.24chasa.bg/novini/article/6963202", "text": "Искът за застрахователно обезщетение да се подава вече по местоживеене на пострадалото лице, а не в София. Такава промяна в Гражданскопроцесуалния кодекс ще гласува Народното събрание до края на месеца и тя ще влезе незабавно в сила, съобщи пред “24 часа” председателят на парламентарната правна комисия Данаил Кирилов. В момента половината от гражданските дела в свръхнатоварения Софийски градски съд са именно за щети, предимно от катастрофи. Поради претрупаност с дела 94 съдии писаха до правната комисия на НС и до ВСС. С промяната в ГПК поне половината от делата ще се махнат от столицата, обясни Кирилов. Сега всички са в София, понеже искът се подава по адрес на седалището на ответника, а застрахователните компании са регистрирани в столицата. Освен свръхнатовареност на съдиите този ред създава трудност и на хората от цялата страна, които трябва да пътуват и да наемат тук адвокати. Парламентът няма да работи извънредно преди лятната си ваканция. В оставащите общо 6 пленарни дни дотогава мнозинството планира да приеме по бързата писта въпросната промяна в ГПК за обезщетенията, която веднага ще влезе в сила, и да довърши трета част от Административнопроцесуалния кодекс - за конкретните изменения в законите, които произтичат от него. Преди ваканцията депутатите ще изберат и новия шеф на здравната каса - единственият кандидат е д-р Дечо Дечев  За есента остава важният дебат за елекронното гласуване. Тогава ще се отваря Изборният кодекс, за да се коригират до края на годината сроковете, в които трябва да се въведе е-вотът. Според документа то трябваше да е пълноправен начин за подаване на гласа от европейските избори през май догодина. ЦИК обаче излезе със становище това да се отложи поне до въвеждането на националната система за електронна идентификация. В момента няма надеждна такава, а упражняването онлайн на избора крие риск от хакерски атаки и контролиран вот, аргументираха се изборните надзорници. Без съгласието на ЦИК не можем да въведем електронно гласуване, напомни Кирилов. Ето защо изходът е да се отвори наесен Изборният кодекс и срокът за въвеждането му да се коригира така, че да отчете извършването на още изследвания и тестове, обясни той.", "date": "2018.07.16", "title": "Делата за застрахователно обезщетение - вече във всеки град"}
{"url": "https://www.24chasa.bg/novini/article/6965353", "text": "Британски любители-рибари уловиха 20 акули от едно корабче за едно денонощие край Девън, съобщи в. \"Дейли мейл\". Петимата рибари и капитанът още не могат да повярват на късмета си. Най-голямата акула - към 45 кг улови Том Клейтън, предава БТА. За стръв рибарите са използвали скумрия. Те са се снимали с улова си и след това са връщали акулите във водата. Задържали са ги на палубата по 2-3 минути, като непрекъснато са ги заливали с вода. \"Беше сюрреалистично да ги държа. Те са гладки и хлъзгави в едната посока, но ако върнеш ръката си в обратната, са като шкурка\" - назказа Том Клейтън. Групата е тръгнала на риболов в 6 ч. сутринта на 11 юли и е приключила на другия ден.", "date": "2018.07.16", "title": "Британски рибари уловиха 20 акули за едно денонощие"}
{"url": "https://www.24chasa.bg/novini/article/6965106", "text": "Президентът на САЩ Доналд Тръмп определи като \"добро начало, много добро начало\" срещата си на четири очи с руския президент Владимир Путин, предадоха Асошиейтед прес и Ройтерс, цитирани от БТА.  Тръмп направи краткия коментар пред журналисти на конферентна маса, заобиколен от членове на американската делегация, в началото на работен обяд след двучасовата среща с Путин, на която освен президентите присъстваха само преводачите им. Белият дом беше предвидил само 90 минути за тази среща на четири очи. В работния обяд на двамата президенти участват още държавният секретар на САЩ Майк Помпейо, посланикът на САЩ в Русия Джон Хънтсман и други високопоставени официални представители. От руска страна участват външният министър Сергей Лавров, прессекретарят на Путин Дмитрий Песков и президентският съветник Юрий Ушаков, предаде ТАСС. След обяда Тръмп и Путин ще дадат съвместна пресконференция.", "date": "2018.07.16", "title": "Тръмп: Срещата на четири очи с Путин беше добро начало"}
{"url": "https://www.24chasa.bg/novini/article/6965112", "text": "Италианският вицепремиер и министър на вътрешните работи Матео Салвини, който е и лидер на крайнодясната партия \"Лига\", заяви днес в Москва, че иска наложените на Русия санкции да бъдат отменени до края на годината и че не изключва нито една опция за убеждаване на другите европейски страни, предаде Франс прес. Салвини, който е на посещение в руската столица, заяви че иска \"да убеди възпитано и с помощта на цифри\" европейските си партньори да прекратят икономическите санкции, които са в сила от анексирането на Крим от Русия през 2014 г., предава БТА. Той не каза, че ще наложи вето на евентуално удължаване на европейските санкции, но увери, че \"не изключва нито една опция\" за постигане целите си. \"Италия е европейската страна, пострадала най-много от санкциите срещу Русия\", подчерта той и допълни, че иска да се открият нови възможности за икономическо сътрудничество между малките и средните предприятия в двете страни. Новият италиански премиер Джузепе Конте даде вече да се разбере през юни, че страната му е склонна наложените на Русия икономически санкции да бъдат преразгледани. От няколко месеца Италия се опитва да постигне в ЕС ако не пълно отменяне, то поне облекчаване на санкциите. \"Абсолютно законно е Русия да седи на масата на големите\", заяви Салвини, имайки предвид завръщане на страната в групата на най-развитите индустриални държави - сега Г-7. Той изрази задоволство от срещата между руския президент Владимир Путин и американския му колега Доналд Тръмп днес в Хелзинки. Матео Салвини вече посети Русия, преди да влезе в правителството, и нееднократно е изразявал симпатията си към страната и нейния президент. В Москва той гледа финалния мач от Световното първенство по футбол вчера, а днес се срещна с представители на руския Федерален съвет за сигурност. С тях той говори за възможностите за сътрудничество в \"борбата срещу ислямския тероризъм\" и \"незаконната имиграция\" - две от най-важните теми за новото италианско правителство. Единственото решение за мигрантската криза в Европа е връщането на всички спасени в Средиземно море мигранти в Либия, заяви Салвини, цитиран от ДПА, на пресконференция в руската столица, предавана на живо в профила му във Фейсбук. Целта е да се променят правилата и либийските пристанища да станат сигурни, добави той. Би трябвало да ги спасяваме, да им оказваме помощ и грижа, да ги нахраним и да ги връщаме там, откъдето идват. Малко по малко Европейският съюз трябва да се самоубеди, че това е единственото решение за излизане от тунела, добави той. Салвини каза, че мигрантите би трябвало да могат да подават молба за убежище в Европа от Африка и само тези, които отговарят на условията, да бъдат допуснати в ЕС. Салвини съобщи също, че италианският премиер ще посети Русия и ще се срещне с президента Путин през втората половина на октомври.", "date": "2018.07.16", "title": "Италиански министър: Искам санкциите срещу Русия да бъдат отменени до края на годината"}
{"url": "https://www.24chasa.bg/novini/article/6965135", "text": "Туркиня, която бе задържана повече от месец в Израел по обвинение в подпомагане на \"терористична\" организация, се завърна днес в Турция, след като бе освободена, предаде АФП, като се позовава на Анадолската агенция. 27-годишната Ебру Йозкан пристигна тази нощ в Истанбул със самолет от Израел, уточни агенцията, цитирана от БТА.  Турският президент Реджеп Тайип Ердоган се е обадил по телефона на Йозкан, за да \"й предаде своите благопожелания\" след завръщането й, посочи неговият говорител Ибрахим Калън. Говорителят определи задържането на Йозкан в Израел като \"неоснователно\". Израелската служба за вътрешно разузнаване Шин Бет посочи, че Йозкан е била \"освободена условно и е било решено тя да бъде помолена да напусне незабавно Израел\". Израелски военен съд обвини на 8 юли турската гражданка, че е предала средства в полза на членове на \"терористична\" организация, според израелски източници от сигурността. Ебру Йозкан е била задържана на 11 юни на летището в Тел Авив, когато напускала Израел, за да се върне в Турция. Туркинята бе обвинена, че е предала стотици долари и зарядни за мобилни телефони на членовете на въпросната \"терористична организация\". Според израелските медии тези пари и устройства са били предназначени за активисти на Хамас - ислямисткото движение, управляващо ивицата Газа, разглеждано като \"терористична\" организация от Израел. Турският външен министър Мевлют Чавушоглу заяви на 8 юли, че Турция е влязла в контакт с израелските власти по въпроса за Йозкан. Израелските медии обърнаха внимание през последните седмици на безпокойствата, които предизвиквали у израелските власти опитите на Турция да засили влиянието си в Ерусалим чрез благотворителни организации в древния град, където се намират джамията Ал Акса и Куполът на скалата - третата по важност светиня на исляма. Отношенията между двете страни преминават сега през период на силно напрежение. На 17 май израелският посланик в Турция трябваше да напусне поста, след като бе призован от Анкара временно да се върне в страната си. Тази дипломатическа криза възникна след смъртта три дни преди това на над 60 палестинци, убити от израелски войници на границата с ивицата Газа при демонстрации срещу преместването на американското посолство от Тел Авив в Ерусалим.", "date": "2018.07.16", "title": "Туркиня, задържана в Израел, се завърна в Турция"}
{"url": "https://www.24chasa.bg/novini/article/6965146", "text": "Председателят на Народното събрание Цвета Караянчева и министърът на вътрешните работи Валентин Радев разговаряха с Николай Колев-Босия в дома му в столицата. Караянчева каза пред журналисти, че му е предложила да се създаде анкетна комисия в парламента за транспортния бранш с негово участие, предава БТА. Предложението за създаването на комисията в сряда ще бъде гласувано и сигурно първото й заседание ще бъде в четвъртък, обясни Караянчева. Тя го е помолила да прекрати гладната стачка и да му бъде сложена система, но той е отказал и е посочил, че ще издържи до четвъртък. Лекарски екип го е прегледал, засега е в относително добро състояние. След като г-н Колев и в събота, и днес не дойде, ние решихме с министър Радев да дойдем, обясни Караянчева. Тя предлага анкетната комисия да се занимае с установяване на фактите и обстоятелствата в транспортния сектор и в нея да бъдат излъчени по двама представители от всяка парламентарна група. Ще направим такава анкетна комисия, за да може да се успокои г-н Колев, коментира председателят на парламента. \"Когато се касае за човешки живот, трябва да направим всичко възможно\", категорична беше тя. Относно другото искане на Колев, Караянчева коментира, че парламентът е законодателен орган, той е институция, избрана от над два милиона и половина български граждани, и няма как да бъде разпуснат по желание на когото и да е. Министърът на вътрешните работи Валентин Радев коментира, че Николай Колев-Босия има два сигнала до МВР, които са свързани с прекомерна сила и с периметъра за охрана на НС. Помолихме го да ни даде един месец, посочи Радев. Комисията ще изследва и ще му дадем резултати, добави той. \"Добрата новина е, че той се съгласи, ще дойде, дава ни шанс, дано цял месец ни даде и да остане жив, затова сме тук\", коментира Радев. Съпругата му каза, че от два-три дни е на легло, сега обаче стана, говори с нас, каза вътрешният министър. По думите му Николай Колев-Босия е разговарял разумно, нямало някакви остри думи.", "date": "2018.07.16", "title": "Създават анкетна комисия за транспортния бранш с участието на Николай Колев-Босия"}
{"url": "https://www.24chasa.bg/novini/article/6965145", "text": "Ние сме първата държава в Европа, където влиза такава чума на дребните преживни животни. Най-вероятно идва от Турция, ще се изследва тепърва болестта, но нямаме време за това. Трябва да действаме бързо. Всички действия на БАБХ са правилни. Чакаме оценка от Европа, която да оцени нашите действия. Това коментира вътрешният министър Валентин Радев пред  .  Оперативен щаб е заседавал 2 часа и половина. Присъствали са областните управители на Русе, Силистра, Добрич и Ямбол, откъдето е огнището.  Най-важното нещо е, че както мигрантите влизат, така чумата може да влезе. Посоката е от Турция, тези животни трябва да бъдат убити, опасно е. По повод за съмненията в убийствата на животни, Радев призова: \"Има експерти, ветеринари, учени, доценти - ако не вярват, нека да излязат и да кажат\".  Не сме влачили хора, няма такова нещо - цигани да се правят на ветеринари и да убиват животни. Това е световна практика, ние просто действаме бързо. Хората трябва да знаят, че ще им се плати. Тази зараза няма инкубационен период, не може да чакаме животните да умират от болестта. Взели сме мерки, проверяваме автомобили, дали има свинско вътре, хвърляме месата в определени места, след това ги изгаряме.  Босия поиска оставката на министъра на транспорта Ивайло Московски и разпускане на Народното събрание. \"Срещата продължи доста, говорихме си, аз му благодаря, че се срещнахме. Според мен, проблемът е грешна комуникация, разбрахме се, че ще се образува временна анкетна комисия, която да изследва всички неща, които той пуска като сигнали. Лекари го прегледаха, параметрите му са окей\", заяви Радев.  \"Един месец ни трябва тази комисия да освети всички проблеми, за които Босия сигнализира. От недоверието в институциите идват всички проблеми\", заключи вътрешният министър.", "date": "2018.07.16", "title": "Валентин Радев: Ние сме първата държава от Европа, в която влиза такава чума"}
{"url": "https://www.24chasa.bg/novini/article/6965177", "text": "През второто полугодие ще се запази стабилен растеж на китайската икономика, прогнодзира говорителят на Националното статистическо управление Мао Шънюн. Данните от първото полугодие показват, че вътрешното търсене, базирано на потреблението, е значителна сила за растежа, предаде  През следващите месеци на годината е възможно потреблението да се увеличи стабилно, каза той. Инвестициите също ще нарастват стабилно през второто полугодие. От основни сфери – промишлеността, недвижимите имоти и инфраструктурата, тези в промишлеността ще се увеличат с бързи темпове. През втората половина на годината външната търговия ще бъде изправена пред редица предизвикателства, но и пред възможности, затова в основни линии тя ще запази сравнително висок ръст, каза още Мао Шънюн.", "date": "2018.07.16", "title": "През второто полугодие ще се запази стабилен растеж на китайската икономика"}
{"url": "https://www.24chasa.bg/novini/article/6965174", "text": "На проведената днес в Пекин 20-та среща „Китай-ЕС“ премиерът Ли Къцян, председателят на Европейския съвет Доналд Туск и председателят на Еврокомисията Жан-Клод Юнкер постигнаха консенсус за защита на международния ред базирани на правилата, мултилатерализма и свободната търговия, предаде  Те се съгласиха да създадат съвместна работна група да дискутират въпроса за реформиране на Световната търговска организация. Те също размениха списъци за взаимни инвестиции и решиха да поставят на приоритетно място преговорите за инвестиционното споразумение помежду си. На срещата двете страни обещаха да засилят диалога по защита на интелектуалната собственост, да отворят повече пазарите си, да подобрят условията за инвестиране и да придвижат комбинирането между инициативата „Един пояс, един път“ и плана на ЕС за развитие. След срещата лидерите на Китай и ЕС свидетелстваха подписването на редица споразумения за сътрудничество между двете страни.", "date": "2018.07.16", "title": "Китай и ЕС постигнаха консенсус за защита на мултилатерализма и свободната търговия"}
{"url": "https://www.24chasa.bg/novini/article/6965173", "text": "Държавният департамент на САЩ преговаря с Турция за възможна сделка за продажба на отбранителни ракетни системи \"Пейтриът\" на американската компания Рейтиън като алтернатива на системите С-400 руско производство, за които Турция вече е постигнала споразумение, предаде Ройтерс, цитирана от БТА. И. д. американският помощник държавен секретар по военнополитическите въпроси Тина Кайданоу каза пред журналисти, че делегация на американски правителствени представители провежда срещи със съюзници по време на авиошоу във Фарнбъро, Великобритания, с надеждата да подкрепят американската отбранителна индустрия. Кайданоу каза, че Държавният департамент преговаря с Турция и се опитва да им покаже предимствата на \"Пейтриът\". Тя не каза дали делегациите са се срещнали по време на авиошоуто. Турция бе критикувана от съюзниците в НАТО за планираната покупка на руски ракетни отбранителни системи, което може да осуети покупката на американски изтребители от пето поколение Ф-35 на компанията Локхийд Мартин. Кайданоу каза, че Вашингтон иска да се увери, че системите, придобити от американските съюзници, \"подкрепят стратегическите отношения между нас и нашите съюзници, а в случая на Турция това са \"Пейтриът\".", "date": "2018.07.16", "title": "САЩ и Турция преговарят за продажба на ракетни системи \"Пейтриът\""}
{"url": "https://www.24chasa.bg/novini/article/6965188", "text": "Земетресение с магнитуд 3 по скалата на Рихтер бе регистрирано днес в 15,42 ч. в румънския сеизмичен район Вранча, предаде агенция Медиафакс, цитирана от БТА. Трусът е бил на дълбочина 131 км и е усетен в близките населени места в окръг Бузъу. Най-силното земетресение във Вранча през последните месеци стана на 25 април и бе с магнитуд 4,6 по скалата на Рихтер, припомня агенцията.", "date": "2018.07.16", "title": "Земетресение разлюля Вранча"}
{"url": "https://www.24chasa.bg/novini/article/6965211", "text": "Бившият британски министър от управляващата Консервативна партия Джъстин Грийнинг призова британската общественост да бъде попитана с нов референдум дали Обединеното кралство трябва да напусне ЕС, предаде Асошиейтед прес, цитирана от БТА. Днес пред Би Би Си Грийнинг, която е бивш министър на образованието, заяви, че парламентът е \"блокирал\" по темата за Брекзит. По думите й тя и други депутати от Консервативната партия са за нов референдум. Грийнинг добави, че ако такъв референдум бъде произведен, тя ще агитира за оставане на Великобритания в ЕС. Премиерът Тереза Мей е поставена под нарастващ натиск и от двете страни в дебатите около Брекзит, отбелязва Асошиейтед прес. Представената от нея наскоро бяла книга, очертаваща намеренията за общи правила с ЕС по въпроса за търговията, предизвика гнева на тези, които искат със съюза да бъде скъсано напълно. Днес Мей откри международното авиационно шоу във Фарнбъро, където защити плана си за излизането от ЕС. Тя заяви, че така ще бъдат съхранени жизненоважни работни места в авиационната индустрия и ще бъдат запазени традициите на Великобритания като водеща страна в нея. По думите на Мей с представения в бялата книга план се отчита желанието на британските избиратели - които през юни 2016 г. подкрепиха Брекзит с 52 срещу 48 процента на референдум - и същевременно се предпазват индустрията и сигурността. По-късно днес парламентът ще разисква по аспектите на плана за Брекзит.", "date": "2018.07.16", "title": "Бивш британски министър призова за нов референдум за излизането от ЕС"}
{"url": "https://www.24chasa.bg/novini/article/6965180", "text": "Шестима полицейски служители от Китай започнаха съвместен патрул с хърватските си колеги в неделя. Това е първият подобен патрул между двете държави в рамките на туристическия сезон, а целта е да се съдейства при разрешаването на въпроси свързани с китайските туристи, предаде  Шестимата китайски полицаи – четирима мъже и две жени- ще патрулират из популярните туристически места в Дубровник, Загреб и Национален парк „Плитвички езера\" заедно с местните си колеги в продължение на един месец. На церемонията по стартирането на съвместната дейност, хърватският представител на полицията каза за агенция Синхуа, че за да се гарантира безопасността на чуждестранните туристи в пиковия сезон, Хърватска е стартирала подобни съвместни патрули с полицаи от още 18 държави. Данни на Хърватското статистическо управление сочат, че туристическата индустрия на страната продължава да отчита ръст, като за 2017 Хърватска е била посетена от 18 милиона туристи. Южна Корея, Китай и Япония са топ трите страни източници на туристи от Азия. Над 160 хиляди китайци са посетили Хърватска през 2017 г, с близо 60% ръст от предходната.", "date": "2018.07.16", "title": "Китайски и хърватски полицаи ще патрулират заедно в Дубровник"}
{"url": "https://www.24chasa.bg/novini/article/6965242", "text": "Европейската комисия призова днес да се намери бързо и трайно решение за дебаркирането на мигранти, след като Италия заяви, че ще отвори свое пристанище за два кораба с неколкостотин спасени в морето мигранти при условие, че те бъдат разпределени и в други страни от ЕС, предаде Франс прес. Около 450 спасени мигранти, прехвърлени на два военни кораба, слязоха в Сицилия през уикенда. След като в петък безуспешно настоя пред Малта да ги приеме, Рим изиска разпределянето им и в други европейски страни, за да разреши дебаркирането. В резултат Франция, Германия, Малта, Испания и Португалия се съгласиха да приемат по около 50 мигранти, предаде БТА. Приветстваме факта, че двата кораба, \"Протектор\" и \"Монте Спероне\", успяха да дебаркират и това стана благодарение на страните членки, които се съгласиха да приемат част от мигрантите, заяви говорителят на ЕК Маргаритис Схинас пред журналисти. Италия отдавна призовава за регионално сътрудничество в това отношение и с право, но според Комисията подобни решения, взети за конкретен случай, не може да са трайни в дългосрочен план, така че тя призовава за нови усилия за намиране на решения, приемливи за всички, европейски решения в съзвучие с договореното на последния Европейски съвет, допълни той. На напрегната среща на върха в края на юни в Брюксел лидерите на 28-те страни се договориха да обмислят създаването на \"регионални платформи за дебаркиране\" в трети страни за мигрантите, спасени в международни води. На територията на ЕС те смятат, че трябва да се създадат \"контролирани центрове\", където да бъдат прехвърляни спасените хора. Оттам те ще бъдат поети от страните чрез споделено усилие, основаващо се единствено на доброволен принцип. Предстои държавите в ЕС да се разберат за практическите условия на тези все още смътни проекти, които се тълкуват различно от различните столици. През следващите седмици Европейската комисия ще направи предложения във връзка с контролираните центрове в ЕС и сътрудничеството между страните членки на ЕС по отношение на претърсването и спасяването на мигрантите, каза днес говорителката на Наташа Берто. Дискусиите за включване на страните от Северна Африка в дебаркирането ще отнеме малко повече време, допълни тя. Потокът от мигранти, които минават транзитно през Нигерия на път за Либия и Европа, е намалял с повече от 95 процента между 2016 и 2017 г., съобщи днес председателят на Европейския парламент Антонио Таяни. Предоставяйки финансова подкрепа и солидно партньорство, ЕС даде възможност на Нигер да намали с над 95 на сто миграционния поток към Либия и ЕС, подчерта той в комюнике, публикувано в навечерието на негово двудневно посещение в Нигер. През 2016 г. през Нигер на път за Европа са минали 330 000 души. През 2017 г. те са били по-малко от 18 000, а тази година са около 10 000, уточни Таяни.", "date": "2018.07.16", "title": "ЕК: Да се намерят трайни решения за дебаркирането на мигранти"}
{"url": "https://www.24chasa.bg/novini/article/6965224", "text": "Вчера спряхме умъртвяването на животните, естествено има законен начин това да се случи. Вчера се опитах с главния прокурор да задвижим нещата. Убиват се животни без доказателства, че са болни от чума. Когато аз отидох и поисках документи и изследвания за болестта, ми казаха, че няма такива документи. Това каза соцлидерката Корнелия Нинова в предаването \"Още от деня\" по  . След днешния доклад на Министерството малките съмнения, че има чума, станаха големи. Не цитирам мнения на експерти, а Министерство на земеделието, храните и горите, тоест правителството. Пише, че с ваксини може да се преодолее заразата. Няма обявени огнища на чума в европейската част на Турция, нито едно от животните няма симптоми за тази болест. Ветеринарите казват, че при загробването на животните няма открити белези на тази болест, допълни Нинова. Има адекватни ветеринарни мерки. Криенето на информация е най-малкото, което се случва. Министърът на земеделието не си е свършил работата, хората не са информирани, с тях не се разговаря нормално. Това, което се случва в момента, граничи с престъпление, коментира още тя. Хора и животни повторно изравят загробените животни. Ние настояваме да се поискат втори проби, да не се влиза в домовете на хората и да не се убиват животните. Моля управляващите да не ескалира напрежението. Получих 87 обаждания и есемеси да отида там. Ако не бяхме отишли, полицията щеше да нахлуе и да убие останалите животни, каза още соцлидерката.  6 часа съм преговаряла с полицията и с хората, за да не допускаме сблъсъци. Хората са отчаяни. Казаха, че ако им убият животните, трябва да напуснат. Бяха дошли хора от цяла България с готовност да си бранят семействата, земеделието. Благодарна съм, че след 6 часа преговори се прояви разумът. Мога да поема отговорност, че в момента не застрашаваме да се развива чумата. Ще искаме оставки. Предполагам, че ще си измият ръцете с шефа на БАБХ, министърът на земеделието и премиерът трябва да носят отговорност, заключи Нинова.", "date": "2018.07.16", "title": "Нинова: Спряхме убиването на животните вчера, има съмнения, че са болни от чума"}
{"url": "https://www.24chasa.bg/novini/article/6965185", "text": "Китай ще вложи повече усилия в подобряването на безопасните условия на труд в строителния сектор на фона на увеличаващия се брой злополуки през последните години, предаде  Министерството на извънредните ситуации съобщи, че ще затегне надзора над безопасността, включително подобряване управлението в строителните площадки и елиминиране на рисковете за безопасността, за да спре нарастващата тенденция към увеличаване на инцидентите. Строителните компании също ще трябва да поемат своите отговорности. Строителният сектор се нарежда на първо място по най-много трудови злополуки от всички индустрии, в това число производството, минното дело и търговията, за девет поредни години. Данни на министерството сочат, че срутването на сгради, паданията от високи места, както и злополуки свързани с кранове и други машини, са сред най-честите инциденти. Рисковете, свързани с безопасността на работното място, се очаква да поддържат високо ниво през следващите месеци, тъй като през юни се наблюдава ръст на броя на строителните проекти, информира още министерството. Благодарение на стабилната икономика, общият брой на служителите заети в строителния сектор, не спира да нараства през последните пет години.", "date": "2018.07.16", "title": "Китай предприема мерки за подобряване на безопасните условия на труд в строителството"}
{"url": "https://www.24chasa.bg/novini/article/6965257", "text": "\"Амнести интернешънъл\" призова днес за отмяна на планираното посещение на унгарския премиер Виктор Орбан в Мемориала на Холокоста \"Яд Вашем\" в Йерусалим, предава БТА. Международната правозащитна организация обвини Орбан, който ще посети Израел на 18-20 юли, че е антисемит \"на ръба на отричането на Холокоста\", който насърчава закони срещу различни малцинства, евреи и политическата опозиция. \"Амнести\" призова за протести, ако предвидената визита не бъде отменена. Орбан, който оглавява консервативно-националистически блок в родината си, беше обвинен в антисемитизъм за нападките си срещу Джордж Сорос, роден в Унгария бизнесмен от еврейски произход, който подкрепя левичарски каузи. Премиерът нарече миналата година сътрудничеството на Унгария с нацистка Германия \"престъпление\", по време на среща с израелския премиер Бенямин Нетаняху, за разлика от предишни изявления, които бяха иронизирани като исторически ревизионизъм. Премиерът беше преизбран през април с голяма мнозинство за трети мандат. Той агитира за твърд отпор на нехристиянската миграция, строги мерки срещу бежанците и мигрантите, и е в честа конфронтация с ЕС, особено в областта на защитата на търсещите убежище. Въпреки обвиненията в антисемитизъм, премиерите Виктор Орбан и Бенямин Нетаняху намериха обща кауза, отправяйки остри нападки срещу Сорос и противопоставяйки се на мигрантите, търсещите убежище.", "date": "2018.07.16", "title": "\"Амнести интернешънъл\" призова за отмяна на посещението на Орбан в Холокоста в Йерусалим"}
{"url": "https://www.24chasa.bg/novini/article/6965265", "text": "Президентите на САЩ и Русия Доналд Тръмп и Владимир Путин завършиха два кръга преговори в Хелзинки, предаде ТАСС, цитирана от БТА. Първо двамата лидери се срещнаха на четири очи за малко над два часа, а след това на работен обяд към тях се присъединиха делегациите им. От руска страна присъстваха външният министър Сергей Лавров, прессекретарят на Путин Дмитрий Песков и президентският съветник Юрий Ушаков. В американската делегация бяха държавният секретар Майк Помпейо и президентският съветник за националната сигурност Джон Болтън. Тази част от преговорите продължи около два часа. Срещата на върха в президентския дворец в центъра на Хелзинки стана първата среща между двамата президенти в пълен формат. Преди това двамата лидери са се срещали два пъти, през юли и ноември м.г., в рамките на международни форуми.", "date": "2018.07.16", "title": "Над 4 часа са продължили двете срещи на Тръмп и Путин в Хелзинки"}
{"url": "https://www.24chasa.bg/novini/article/6964902", "text": "Военен самолет падна днес следобед в Румъния, но пилотите са успели да катапултират, съобщава информационният сайт Зиаре, цитиран от БТА. Самолетът ИАР 99 Соим (IAR 99 Soim) е паднал в окръг Бакъу, Северозападна Румъния, по време на тренировъчен полет. Той бил излетял от база на НАТО в Бакъу. Министърът на отбраната Михай Фифор заяви пред телевизия Антена 3, че все още няма много информация за станалото. Министърът и началникът на Генералния щаб генерал Николае Чука са отпътували към мястото на инцидента. Говорител на Окръжния инспекторат за извънредни ситуации в Бакъу каза, че пилотите са открити живи и здрави, и са отведени в гарнизона.", "date": "2018.07.16", "title": "Военен самолет падна по време на тренировъчен полет в Румъния"}
{"url": "https://www.24chasa.bg/novini/article/6964897", "text": "Военновъздушните сили (ВВС) ще вземат участие в съвместна летателна тренировка “Тракийска звезда 2018”, която започва от днес, 16 юли 2018 г. В рамките на две седмици до 27 юли 2018 г., сили и средства от Военновъздушните сили на Република България, 104-то въздушно крило на Националната въздушна гвардия на Масачузетс – САЩ, ВВС на Великобритания и Република Гърция ще изпълняват тренировъчни полети за усъвършенстване на подготовката на екипажите, за което са планирани широк спектър от тактически мисии и задачи. Това съобщиха от пресцентъра на Министерството на отбраната. От българска страна участват екипажи и самолети МиГ-29 от авиобаза Граф Игнатиево, Су-25 от базата за предно разполагане в Безмер и Л-39 от Учебна авиационна група „Георги Бенковски” - Долна Митрополия, както и формирования от Зенитно-ракетни войски. F-15C/D на американските сили ще оперират от летище Къмпия-Турзии „Генерал Еманоил Йонеску” в Румъния, а Еврофайтер „Тайфун“ на Кралските Военновъздушни сили са пребазирани също в северната ни съседка на летище Михай Когълничяну, откъдето ще се включат в тренировъчните действия. Гръцките ВВС взимат участие в изпълнението на полети от базовото си летище в Неа Анхиалос. Съгласно сценария на тренировъчните бойни действия, българските ВВС ще усъвършенстват подготовката си в отбранителни и настъпателни въздушни операции. Ще се отработват и задачи с участие в смесени групи, които ще симулират нанасяне на удари по обекти, защитавани от групировка за Противовъздушна отбрана. По плана на тренировката, сложността на изпълняваните задачи нараства с хода на тренировъчните действия и ще обхване изпълнението на специфични за родовете авиация и ПВО задачи. „Тракийска звезда 2018“ е ежегодна международна летателна тренировка, която предоставя на участниците възможности да генерират богат опит при реално взаимодействие в международна среда.", "date": "2018.07.16", "title": "Провеждаме съвместни учебни полети с ВВС на Гърция, САЩ и Великобритания"}
{"url": "https://www.24chasa.bg/novini/article/6964911", "text": "Британският премиер Тереза Мей претърпя нов удар с девета поред оставка в консервативното й правителство заради несъгласие с предложенията й във връзка с излизането от Европейския съюз, предаде ДПА. През уикенда Мей предупреди партията, че е възможно \"изобщо да няма Брекзит\", ако съпартийците й застрашат плановете й за напускане на блока, предаде БТА. Най-новата оставка е на парламентариста консерватор от Корнуол (Югозападна Англия) Скот Ман, който се присъедини към евроскептичните бунтари, оттегляйки се от поста на парламентарен личен секретар в министерството на финансите. В мотивите за оставката си Ман изразява опасения, че някои от предложенията на Мей го поставят в директен конфликт с вижданията, изразени от голяма част от хората в избирателния му район. \"Не съм готов да правя компромис с желанията им заради смекчен Брекзит\", допълва той. Преди него вчера оставка подаде друг парламентарен личен секретар - Робърт Кортс. Кортс заяви, че се оттегля, за да може да изрази неодобрението си към предложенията на Мей на планираното по-късно днес парламентарно гласуване. Вълната от оставки започна с тази на вече бившия министър за Брекзита Дейвид Дейвис миналата седмица, малко след когото обяви оттеглянето си и външният министър Борис Джонсън. В публикация във в. \"Дейли мейл\" днес Джонсън подкрепи идеята за една \"глобална Великобритания\" и заяви, че иска британците да бъдат \"радетели и катализатори за отворени пазари и непрестанно да се борят за свободни търговски сделки\". В писмото, в което обяви оставката си, Джонсън отбеляза, че мечтата за Брекзит умира, задушена от ненужни съмнения и неувереност и че с плана на Мей Великобритания \"върви към статут на колония\".", "date": "2018.07.16", "title": "Нов удар за Тереза Мей с 9-та оставка на висш служител от правителството й"}
{"url": "https://www.24chasa.bg/novini/article/6964907", "text": "Седмица след като подаде оставка, разтърсила британското правителство, бившият министър на външните работи Борис Джонсън се върна към журналистиката в еврофобския всекидневник \"Дейли телеграф\", предаде Франс прес, цитирана от БТА. \"Той се върна\", разтръби в понеделник консервативният вестник. Прославящият Брекзит автор, станал външен министър през юли 2016 г. след референдума за излизане от Европейския съюз, тогава прецени, че е \"неуместно\" да продължава да поддържа седмичната си колонка. Отказа се и от заплатата си от 275 000 лири годишно (около 311 000 евро), за да получава като министър годишно 143 789 лири (около 163 000 евро). Бивш кмет на Лондон, 54-годишният Джонсън пише за вестника от повече от 20 години. Започва като кореспондент в Брюксел от 1989 до 1994 г., след като е освободен от \"Таймс\", защото си е измислил цитат. Оттогава демонстрира в статиите си пословичен евроскептицизъм. През двете си години в правителството Джонсън написа двадесет материала за всекидневника, като използва тази трибуна, за да подрива авторитета на министър-председателката Тереза Мей и да осъжда позициите й, поставящи под въпрос твърдия Брекзит. Борис Джонсън най-накрая подаде оставка от правителството на 9 юли, изтъквайки, че мечтата за Брекзит \"е на път да умре\", веднага след министъра за Брекзит Дейвид Дейвис и публикуването на плана на Мей за договаряне на \"мек\" Брекзит с Брюксел при запазване на тесни връзки с ЕС. В днешния си текст Джонсън обяснява, че \"хората в цял свят вярват във Великобритания\" и кани британците \"да споделят това доверие\".", "date": "2018.07.16", "title": "Борис Джонсън отново пише за еврофобския \"Дейли телеграф\""}
{"url": "https://www.24chasa.bg/novini/article/6964922", "text": "Президентите на Русия и САЩ - Владимир Путин и Доналд Тръмп - водят разговори на четири очи в Готическата зала на президентския дворец в Хелзинки при закрити врата, без присъствието на медии, предаде ТАСС. От членовете на делегациите преди срещата в залата беше само съветникът на Тръмп по националната сигурност Джон Болтън, предаде БТА. Президентите на Русия и САЩ започнаха преговорите с размяна на кратки приветствия. Путин пръв започна разговора с Тръмп, но в присъствието на медиите каза само няколко думи, отбелязвайки, че се радва да се срещне с Тръмп и възнамерява да обсъди с него руско-американските отношения и световните проблеми. Неговият събеседник също заяви, че е готов да обсъди широк кръг от въпроси - от търговията и военното сътрудничество до отношенията с Китай и натрупалите се за Русия и САЩ проблеми. Тръмп потвърди плана за протичане на срещата - първо на четири очи между него и Путин, после с участието на членовете на делегациите. В откритата за медиите протоколна част от преговорите двамата лидери казаха точно това, което искаха да кажат, въпреки опитите на журналистите да им зададат въпроси в самото начало на срещата в разрез с установената практика. В началото на разговорите президентите не се ръкуваха, тъй като се срещнаха и си стиснаха ръцете в друга зала при традиционната церемония за общи снимки, но след кратките изявления Тръмп все пак протегна ръка и Путин я стисна. Телевизия Си Ен Ен цитира неназован американски правителствен служител, според когото Тръмп е поискал разговор на четири очи с Путин в началото на срещата, за да избегне изтичане на информация, да не позволи на своите съветници да се намесват в обсъжданията, а също да си състави собствено мнение за руския президент и да изгради лични отношения, посочва ТАСС.", "date": "2018.07.16", "title": "Срещата между Путин и Тръмп - на четири очи, без медии"}
{"url": "https://www.24chasa.bg/novini/article/6964936", "text": "Ментета на известни марки дрехи и аксесоари за 285 000 лв. бяха иззети от различни магазини в курорта Златни пясъци при специализирана операция. Акцията на икономическа полиция за установяване и документиране на престъпления против интелектуалната собственост е проведена през почивните дни. В хода на операцията е проверен търговски обект, като в същия са установени дрехи, часовници, очила, сувенири на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 285 000 лв. Срещу 46-годишната собственичка на магазина, която по данни на полицията има досие при тях, е образувано е досъдебно производство. За случая е уведомен прокурор от Районна прокуратура – Варна.", "date": "2018.07.16", "title": "Иззеха ментета за близо 300 000 лева на Златни пясъци"}
{"url": "https://www.24chasa.bg/novini/article/6964935", "text": "Общо шест от най-масово издаваните хартиени удостоверения вече не се изискват от гражданите и бизнеса, а данните за тях се проверяват служебно. Справките се извършват само по електронен път чрез достъп на служителите до основните регистри, сред които Търговския, Имотния, БУЛСТАТ, Регистъра на задълженията към митническата администрация и др. Преустановява се изискването на хартиен носител на следните удостоверения: за наличие или липса на задължения за публични държавни вземания, издавано от Агенция „Митници“; за вписванията, отбелязванията или заличаванията по партида на физическо/юридическо лице в Имотния регистър, издавано от Агенцията по вписванията; за семейно положение, издавано от общинска администрация; за семейно положение съпруг/съпруга и деца, издавано от общинска администрация; за сключен граждански брак, издавано от общинска администрация – за лица, родени след 1 януари 1984 г.; образец УП-8 за доход от пенсия/пенсии и добавка/добавки, издавано от Националния осигурителен институт. Мерките са част от дългосрочния приоритет на правителството за провеждане на административна реформа чрез облекчаване на процедурите и повишаване качеството на административно обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите. В отговор на постъпили оплаквания, че административни структури в страната продължават да изискват отпаднали като необходимост удостоверения и свидетелства, вицепремиерът Дончев инициира създаването на нарочен електронен адрес udostoverenia@government.bg, където граждани да сигнализират за неправомерно изисквани от тях документи. Сигнали се проверяват от Главния инспекторат на Министерския съвет.", "date": "2018.07.16", "title": "Отпада издаването на хартия на шест вида удостоверения за гражданите и бизнеса"}
{"url": "https://www.24chasa.bg/novini/article/6964910", "text": "Турските власти почти са престанали да регистрират нови кандидати за убежище от съседна Сирия, заяви днес правозащитната организация Хюман райтс уоч, съобщава АФП. \"Турските власти в Истанбул и в девет окръга, разположени на границата със Сирия или в близост до нея, са престанали да регистрират пристигналите в последно време сирийски кандидати за убежище, с изключение на редки случаи\", посочи в съобщение Хюман райтс уоч. \"Това прекъсване води до незаконни експулсирания, принудителни връщания в Сирия и отказване на правото на здравна помощ и образование\", добавя неправителствената организация, информира БТА. Турция е приела близо 3,6 милиона сирийски бежанци. Но \"тази щедрост не освобождава Турция, нито нейните международни партньори, от задължението да оказват помощ на новопристигналите кандидати за убежище\", посочва Хюман райтс уоч, която се основава на интервюта, проведени със сирийци и с организации, работещи на терена. Турските власти, интервюирани в средата на юни от Хюман райтс уоч, отрекоха да са прекъсвали регистрирането на сирийски бежанци, отбелязва неправителствената организация. \"Ние винаги сме приемали и продължаваме да приемаме сирийците\", заяви за АФП турски отговорен представител, пожелал анонимност, като добави, че сирийците в Турция \"имат достъп до всички услуги, от които имат нужда\". \"Ние никога не депортираме в Сирия\", добави той. Но \"някои сирийци решават да се върнат в районите, освободени от Турция\", при двете военни операции, проведени в Северна Сирия, посочи той. \"Като подкрепя Турция, за да откаже кандидатите за убежище да достигат до Европа, ЕС отклонява поглед от най-новите мерки на тази страна, целящи да блокират и обезкуражат хората, бягащи от Сирия\", заяви Гери Симпсън, помощник-директор на програмата \"Права на бежанците\" на Хюман райтс уоч, цитиран в съобщението. \"Но да се принуждават сирийците, които успяват да преминат турската граница, да живеят в положение на юридическа неяснота, крие риск да ги накара да преминат в нелегалност, за да заминат към ЕС\", добавя Симпсън. Брюксел и Анкара сключиха през 2016 г. споразумение за мигрантите, предвиждащо по-специално системно връщане в Турция на всички мигранти, опитващи се да достигнат до Европа през Гърция, в замяна на финансова помощ. Това споразумение даде възможност да се намали драстично броят на мигрантите, пристигащи в Европа.", "date": "2018.07.16", "title": "Турция престана да регистрира нови кандидати за убежище от Сирия"}
{"url": "https://www.24chasa.bg/novini/article/6964965", "text": "Забраната за каскади с велосипеди върху бордюри и стъпала отпада от проекта за Наредба за обществения ред на територията на Столична община. Това стана благодарение на общинския съветник от БСП Николай Николов. Поправката във внесения за обсъждане проект беше направена по време на днешното заседание на Постоянната комисия по обществен ред и сигурност. \"Поисках да разбера дали ще бъда глобен, ако ми се наложи на места по булевардите на София да се кача с велосипеда си на тротоара и след това в движение сляза от бордюра на велоалеята. Това мое действие ще бъде ли смятано за каскада, коментира Николай Николов след заседанието на комисията. - Дори днес дойдох в Столична община с велосипед. На няколко места, заради ремонтите ми, се наложи да се кача на тротоара и после пак да се върна на платното. Естествено, не съм слизал от велосипеда си, за да го сваля от бордюра. Затова попитах дали в тази ситуация бих бил глобен между 100 и 300 лева, когато приемем Наредбата. Не получих отговор на въпроса. По тази причина настоях от точката да отпаднат каскадите на бордюри и стъпала. Мисля, че беше съвсем логично да се случи това, тъй като тази точка е предпоставка за несправедливо санкциониране основно на колоездачите. А нали, в крайна сметка, целта ни е да мотивираме повече граждани да ползват този екологичен транспорт, вместо автомобилите си\". Николай Николов поиска да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“, през която да бъде следено спазването на обществения ред. „Предложението ми е във връзка с разрешаването на проблема с травеститите, които се събират всяка вечер точно на това място, обясни той. - Бях изненадан да чуя от заместник-директора на СДВР старши комисар Антон Златанов, че не знае за пожара, който предизвикаха травестити в изоставената винарна на ул. „Позитано“ точно преди месец. Още по-странно ми беше твърдението му, че нямало проблеми с травестити в района на Министерство на земеделието. Старши комисар Антон Златанов каза, че не били постъпвали сигнали от граждани, които да се оплакват от присъствието им. По това той съди, че няма проблем. А травеститите са там всяка вечер и ако мине патрул, може да ги види. Затова настоявам да бъде поставена камера, която да следи за реда. И без друго сега предстои в район „Красно село“ да бъде изградено видеонаблюдение. Не би трябвало да представлява трудност да бъде поставена още една камера при Министерство на земеделието, което се намира на територията на района“.", "date": "2018.07.16", "title": "Общински съветник от БСП спаси велосипедистите от абсурдна глоба до 300 лв."}
{"url": "https://www.24chasa.bg/novini/article/6964920", "text": "Условни присъди от по 6 месеца затвор получиха азърбайджанец и двама турци, опитали незаконно да минат границата ни през ГКПП край Оряхово. Присъдата е произнесена по бързата процедура от районния съд в Оряхово след споразумение с нарушителите. Кандидат-емигрантите се укривали между кашоните със стока в хладилно ремарке на турски ТИР. Същото наказание получи и водачът на камиона, който срещу солидна сума обещал безпроблемно да превози бегълците до Германия. Вечерта на 1 юли т.г. митничарите на случаен принцип спрели за проверка турски ТИР, собственост на фирма \"Бедрегтин Ноян\". Премръзнал от ремаркето бил измъкнат най-напред Р.И.от Нахичеван. Азърбейджанецът е магистър, кандидат на юридическите науки и доскорошен управител на фирма. Заради гонения по политически причини той се принудил да избяга от родината си. Платил на турчина петцифрена сума да го прекара през Дунав, тъй като не разполагал с никакъв документ за самоличност. Азърбейджанецът делил пространство в хладилното ремарке с двама турците от град Бингьол. Двамата в родината си били безработни и за това тръгнали да търсят препитание на Запад.", "date": "2018.07.16", "title": "Условни присъди за скрити в хладилен камион мигранти"}
{"url": "https://www.24chasa.bg/novini/article/6964966", "text": "Държавният глава Румен Радев проведе среща на „Дондуков“2 с представители на Студентски клуб на политолога към Софийски университет „Св. Климент Охридски“. По време на срещата студентите призоваха за по-активно включване на младите хора към политическите процеси у нас и в работата на институциите. Студентите запознаха държавния глава с изследване на Фондация „Фридрих Еберт“, проведено едновременно в 10 балкански държави, според което през 2017 година българските младежи се интересуват три пъти по-малко със случващото се у нас, в сравнение с 2014 година, съобщиха от прессекретариата на президента. Продължаващата емиграция на много млади хора от България, беше откроена като един от актуалните проблеми за страната ни. По думите на Румен Радев големият въпрос пред обществото ни днес е как да постигнем европейска интеграция като правила, икономически възможности и стандарт на живот, тук, в България, за да не допускаме повече младите ни хора да търсят индивидуално своята професионална и житейска реализация в други страни. Усъвършенстването на механизмите на функциониране и процесите на взимане на решения в Европейския съюз също бяха сред темите, обсъдени по време на срещата. Според младите политолози динамичните процеси в света днес изискват много по-ефективен механизъм за взимане на решения и формирането на политики в рамките на ЕС. Те са на мнение, че сегашният механизъм води до изоставането на Европейския съюз по отношение на разработването, приемането и прилагането на политически решения, в сравнение със САЩ, Китай и Русия.", "date": "2018.07.16", "title": "Студенти призоваха за приобщаване на младите към политиката на среща с Радев"}
{"url": "https://www.24chasa.bg/novini/article/6964972", "text": "6 месеца условно с 3 години изпитателен срок получи варненска проститутка в бързо съдебно производство. 39-годишната жрица на любовна подписа споразумение с Варненския районен съд, като й бе обяснено, че ако бъде задържана отново през следващите 3 години, влиза в затвора. В периода от 26 октомври 2017 г. до 27 юни тази година работещата жена била задържана няколко пъти в района на местност Крушките и Боровец. Писани са й актове за неморална дейност, като са й били съставени общо 4 предупредителни протокола. В предиобедните часове на 27 юни дамата била засечена на място за пореден път от полицейски служители докато предлагала секс-услуги на клиент. 39-годишната жена веднъж вече е била освобождавана от наказателна отговорност с налагане на административно наказание – глоба в размер на 1000 лева. Споразумението е окончателно и влиза в сила веднага.", "date": "2018.07.16", "title": "Условна присъда за варненска проститутка"}
{"url": "https://www.24chasa.bg/novini/article/6964974", "text": "Представители на български и норвежки институции проведоха двустранни консултации по въпроси относно прилагането на действащите международните договори и приложимото национално законодателството, уреждащо правата и закрилата на детето, съобщиха от пресцентъра на МВнР. От българска страна в междуинституционалните консултации в Осло са участвали посланикът на България в Норвегия Румяна Митрева, българският консул в страната Николай Цанев, директорите на дирекции \"Консулски отношения\" и \"Права на човека\" в МВнР Николай Ванчев и Мария Спасова, както и представители на Министерството на правосъдието и на Държавната агенция за закрила на детето. Норвежките институции са били представени от ръководството на Департамента за децата, младежите и семейните въпроси и от представители на дипломатическото им ведомство. Срещата се е фокусирала върху теми, свързани с достъпа до информация по конкретни случаи, възможността за участие на представители на дипломатически и консулски мисии, акредитирани на територията на Кралство Норвегия, в срещи със службите за закрила на децата, присъствието на съдебни заседания, уведомяването на консулските служби за наложени мерки за защита на детето, начините за достъп и комуникация с деца, намиращи се в приемно семейство или институция, предприемането на мерки за запазване на родния език на детето, както и възможностите за достъп до деца от страна на близки роднини, с които детето поддържа и има силни връзки. Домакините са представили структурата и начина на организация на работата на норвежките социални служби, отговорни за закрилата на правата на детето. В отговор на поставените от българската страна конкретни въпроси са предоставени разяснения относно правилата и процедурите на територията на Кралство Норвегия, уреждащи случаи на деца и родители, които имат чуждо гражданство. Българските представители са били запознати и с инструкциите на Департамента за децата, младежите и семейните въпроси, които са разпратили до териториалните социални служби за спазване на приложимите разпоредби на Виенската конвенция за консулските отношения при комуникацията с чуждестранни дипломатически и консулски представителства. Обсъден е и обменът на информация по реда на Хагската конвенция за компетентността, приложимото право, признаването, изпълнението и сътрудничеството във връзка с родителската отговорност и мерките за закрила на деца от 1996 г. между компетентните органи на държавите-членки. Инициираните консултации са в резултат на разговора на вицепремиерa и министър на външните работи Екатерина Захариева с посланика на Норвегия Лизе Николине Клевен Гревстад, която в началото на юни т.г. беше поканена в МВнР за разяснения по случая с отнетите деца на българската гражданка Цветелина Уланд от норвежките социални служби.", "date": "2018.07.16", "title": "България и Норвегия са провели консултации по правата на децата"}
{"url": "https://www.24chasa.bg/novini/article/6964993", "text": "Търговец от Сливен, осъден за укриване на данъци, обжалва условната си присъда, но тя бе потвърдена от Бургаския апелативен съд. За избягване на данъчни задължения чрез фиктивни доставки на дърва за огрев на Христо П. е наложено условно наказание от 1 г. с 3 г. изпитателен срок и глоба от 800 лв. За съучастника на Христо - Панайот П. съдът наложи 7 месеца условно с 3 г. изпитателен срок и 500 лв. глоба. Христо П. е признат за виновен в това, че в периода от октомври, 2013 г. до март, 2014 г, като едноличен собственик на фирма и в условията на продължавано престъпление избегнал плащането на налози по ЗДДС в големи размери на стойност 9000 лв. Подсъдимият използвал документи с невярно съдържание - данъчни фактури за фиктивни доставки на дърва за огрев от габровска и новозагорска фирми, като в един от случаите бил подпомогнат от подсъдимия Панайот П. В мотивите, с които потвърждава присъдите на първоинстаницонния съд, Бургаският апелативен съд посочва, че обжалваната от двамата подсъдими присъда е правилна и законосъобразна. Магистратите отбелязват, че престъпленията са извършени при пряк умисъл, защото и двамата са били наясно, че чрез счетоводителя на дружеството се подават данъчни декларации с неверни обстоятелства и се представят фактури, които удостоверяват фиктивни доставки. Освен това подсъдимите са съзнавали настъпването на престъпния резултат Ц избягването и плащането на данъчни задължения в големи размери. Решението обаче може да бъде обжалвано или протестирано пред ВКС.", "date": "2018.07.16", "title": "Потвърдиха присъда на търговец, крил данъци с фиктивна доставка на дърва"}
{"url": "https://www.24chasa.bg/novini/article/6964998", "text": "От днес Българската агенция по безопасност на храните започна изплащането на обезщетенията на фермерите, чиито овце и кози бяха евтаназирани заради огнищата на чума по дребните преживни животни в селата Воден и Кости, съобщиха от пресцентъра на земеделското министерство. Още днес са наредени 304 817 лева. В съответствие с нормативната уредба, обезщетението е изчислено на килограм тегло, като стойността му е не по-малко от 190 лева за един брой коза или овца. За животните под селекционен контрол стойността е не по-малко от 250 лева за един брой коза или овца. За село Кости са наредени обезщетения за 474 животни в 6 ферми, а във Воден 1056 животни за 20 ферми. Парите на регистрираните земеделски производители ще бъдат налични по банковите им сметки най-късно утре - на 17 юли. На същата дата останалите стопани ще могат да получат компенсациите си в брой в кметствата на населените места. Предстои разплащането по протоколите за евтаназираните животни от останалите засегнати населени места от община Болярово.", "date": "2018.07.16", "title": "Изплащането на обезщетенията за фермерите заради чумата започна от днес"}
{"url": "https://www.24chasa.bg/novini/article/6964999", "text": "Шофьор ще бъде съден в Русе за управление на моторно превозно средство в нетрезво състояние. Това съобщиха от областната дирекция на МВР в крайдунавския град. При проверката на 44-годишен шофьор на \"Форд Транзит\" дрегерът отчел 3,59 промила. На мъжа е съставен акт, връчен му е талон за изследване, предаде БТА. По случая е образувано бързо производство за престъпление. Ако бъде признат за виновен, шофьорът може да получи от една до три години затвор и глоба от 200 до 1000 лева. От полицията информират, че при друг случай, след употреба на алкохол 19-годишен шофьор катастрофира с автомобил в русенското село Басарбово. При инцидента е пострадал негов връстник, който е пътувал в колата. Пробата за алкохол на шофьора е отчела 1,47 промила. Според отчета на областната дирекция на МВР в Русе за първото шестмесечие в региона са санкционирани 138 шофьори за употреба на алкохол и 21 - за наркотични или други упойващи вещества.", "date": "2018.07.16", "title": "В Русе съдят пиян шофьор"}
{"url": "https://www.24chasa.bg/novini/article/6964569", "text": "Районната прокуратура в Пазарджик прекрати досъдебното производство за смъртта на 3-годишното момченце, което беше убито от питбул в село Мокрище, съобщи говорителят на държавното обвинение Пламен Пантов. Трагедията се разигра в двора на къща, след като малкият Тошко е бил оставен без надзор и отишъл сам при кучето. Производството е прекратено, тъй като в хода на разследването не са били открити и събрани доказателства за умишлено престъпление. Според заключението на разследващия екип става дума за трагичен инцидент. Снети са и всички обвинения срещу 35-годишния Димитър Михайлов, собственик на кучето -убиец и чичо на починалото дете. След трагичният инцидент Михайлов беше привлечен като обвиняем с мотив, че не е положил достатъчно грижи за кучето, оставил го е без надзор, което е довело до смъртта на детето. Последвалите в хода на разследването експертизи и свидетелски показания обаче доказаха, че чичото не може да носи вина за трагичния инцидент. Преди няколко месеца питбулът убиец бе предаден на частна природозащитна организация, където се намира и в момента. Оторизирани органи трябва да решат съдбата на кучето, след като прокуратурата прекрати разследването.", "date": "2018.07.16", "title": "Прокуратурата в Пазарджик прекрати проверката за убитото от питбул дете"}
{"url": "https://www.24chasa.bg/novini/article/6964590", "text": "Мелания Тръмп написа в Туитър, че е разговаряла с финландската първа дама Йени Хаукио по двустранни въпроси, предаде Асошиейтед прес, цитирана от БТА.  В публикацията си в Туитър тя споменава, че беседата с Хаукио много й е харесала и че й благодари за гостоприемството. Съпругът на Хаукио, финландският президент Саули Нинистьо, днес е домакин на срещата на високо равнище между държавните глави на САЩ и Русия Доналд Тръмп и Владимир Путин.", "date": "2018.07.16", "title": "Мелания Тръмп разговаря с финландската\nпърва дама Йени Хаукио (Снимки)"}
{"url": "https://www.24chasa.bg/novini/article/6964616", "text": "Полицейското присъствие на автомагистрала \"Марица\" ще бъде засилено с допълнителни сили на \"Пътна полиция\". На различни участъци от аутобана ще бъдат разположени патрулни автомобили. Това се налага заради започналия засилен трафик на чужди граждани през този сезон, съобщи директорът на ОД на МВР - Хасково ст. комисар Ангел Цанков на пресконференция, цитиран от БТА. Целта е недопускане на пътно-транспортни произшествия по време на кампанията на пътуващите за Турция и обратно гастарбайтери от Западна Европа, поясни той. За последните 3 дни от петък до вчера 25 000 автомобила с чужди граждани са минали по магистрала Марица и са напуснали страната за Турция, уточни началникът отдел \"Охранителна полиция\" в дирекцията на МВР комисар Атанас Ненков. Според статистиката това е в пъти повече отколкото в други сезони от годината. През изтеклия юни няма убити при пътни злополуки в областта. Това оправдава и мерките, които се набелязват, обобщи ръководството на ОД на МВР. За изтеклото полугодие обаче в региона са били регистрирани 9180 нарушения в повече, отколкото за същия период миналата година. Трайна е и тенденцията за увеличаване на броя на водачите, които шофират след употреба на наркотични и упойващи вещества.", "date": "2018.07.16", "title": "Засилват полицейското присъствие на АМ \"Марица\" заради гастарбайтерите"}
{"url": "https://www.24chasa.bg/novini/article/6964614", "text": "Косовският президент Хашим Тачи не е доволен от платформата за диалог между Белград и Прищина, предложена от неговата Демократическа партия, тъй като тя предвижда определени \"червени линии\", които го ограничават във воденето на преговори, пише косовският в. \"Коха диторе\", цитиран от Танюг. Властите в Прищина още не са съобщили окончателното си становище по платформата, публикувана преди предстоящия кръг от диалога за нормализиране на отношенията между Белград и Прищина, който се води с посредничеството на Брюксел, предава БТА. Според източници на вестника Тачи не бил доволен от предложението, защото то го ограничава в преговорите, особено когато става дума за промяната на границата. \"Позицията за придържане към пакета на Ахтисаари и мнението на Международния съд за правото на обявяване на независимост те /екипът на Тачи/ виждат като пречка за постигане на компромис със сръбския президент Александър Вучич\", казва източник на вестника. В платформата, която лидерът на Демократическата партия Кадри Весели представи в края на миналата седмица, са предвидени определени \"червени линии\", за които Прищина няма да преговаря: \"държавност, суверенитет и териториална цялост\". \"Косово не приема резултати от диалога, които застрашават функционирането на държавата и институциите, както и резултати, които нарушават определени права и свободи. Косово не приема решение, което може да създаде негативни прецеденти за мира и стабилността в страната и региона\", се посочва в платформата. \"Коха диторе\" отбелязва, че в рамките на очакваното окончателно и правно обвързващо споразумение със Сърбия може да се наложи промяна в косовската конституция, тъй като исканията на сръбската страна са извън пакета на специалния пратеник на генералния секретар на ООН Марти Ахтисаари, залегнал в основата й.", "date": "2018.07.16", "title": "Тачи не желае да бъде ограничаван в диалога с Белград"}
{"url": "https://www.24chasa.bg/novini/article/6964622", "text": "Най-големият финландски вестник \"Хелзингин саномат\" призова президентите Доналд Тръмп и Владимир Путин да уважават свободата на печата, предаде Асошиейтед прес, цитирана от БТА.  Вестникът разлепи плакати из Хелзинки, на които се подчертава репутацията на Финландия като страна на свободния печат. \"Репортери без граници\" редовно поставя страната на едно от челните места в класацията си за свободна журналистика, като преди две години Финландия зае първото място. На някои от плакатите на руски език се чете: \"Неприятни неща ще се случат на журналистите, които задават въпроси на Путин\". А на други, предназначени за Тръмп, пише на английски: \"Господин президент, добре дошли в страната на свободния печат\" Тръмп често някои някои от информационните издания разпространители на \"фалшиви новини\", а за Путин се смята, че е създател на култура на насилието, която доведе до убийството на няколко руски журналисти.", "date": "2018.07.16", "title": "Финландски вестник призова Тръмп и Путин\nда уважават свободата на печата"}
{"url": "https://www.24chasa.bg/novini/article/6964643", "text": "Предложение за актуализация на общинския бюджет ще бъде направено на следващата сесия на Общинския съвет в Добрич, съобщи финансовият зам.-кмет Елка Димова. „Предвижда тя даде повече средства на програмата по туризъм и на други общински дейности. Актуализацията ще бъде за повече разходи. Ще преструктурираме разходите и ще анализираме пак средствата от данъчни приходи, за да осигурим актуализацията” – каза Димова. 13 312 471 лв. са приходите в община Добрич за първото полугодие на 2018 г., което представлява 63.99 % от годишния план, отчете Димова. 66.54 % е изпълнението на данъчните приходи или 4 750 865, като спрямо шестмесечието на миналата година има дори преизпълнение с 111.54 %. От разпореждане с общинско имущество изпълнението е 59.317 % спрямо годишния план към шестмесечието. „Спрямо м.г. изпълнението е 380 %. Това идва да покаже, че през тази година общината е предложила интересни сделки на бизнеса с общинско имущество” – каза още Димова.", "date": "2018.07.16", "title": "380% ръст от продажба на общинско имущество в Добрич"}
{"url": "https://www.24chasa.bg/novini/article/6964644", "text": "В Министерството на вътрешните работи се състоя първото заседание на оперативния щаб, който ще координира ситуацията и ще следи за предприетите мерки с цел ограничаване на заболяванията по животните. На него присъстваха министрите на вътрешните работи Валентин Радев, на земеделието и храните Румен Порожанов, главният секретар на МВР главен комисар Младен Маринов, директорът на БАБХ д-р Дамян Илиев, директорът на ДАНС Димитър Георгиев, директорите на ГДНП и ГДГП –гл. комисар Христо Терзийски и гл.комисар Светлан Кичиков , директорите на областните дирекции на МВР в Бургас, Ямбол, Русе и Силистра, както и областните управители на четирите погранични области, съобщиха от пресцентъра на МВР. По време на срещата бе направен анализ на ситуацията до момента, бе изразена загриженост към стопаните на животните, както и отчетени пропуски в комуникацията. В сила остават набелязаните осем мерки, отразени в заповедта на двамата министри в края на миналата седмица. Бяха обсъдени и допълнителни стъпки с цел ограничаване на опасните заболявания по животните. Първата от тях е ограничаване на големи обществени прояви със струпвания на хора в 10-километровата зона около огнищата на опасните болести. Втората мярка е свързана със засилване на контрола по ГКПП-тата на товарите за пренос на месни храни. По думите на вътрешния министър „реално това означава засилване на проверките на превозните средства, като целта е да не се допусне месо, което е заразено“. Третата препоръка е към МРРБ и по-специално към АПИ – ежедневно почистване на 10-километровата зона преди местата за граничен контрол. Бе предложено и прието в утрешния ден да се проведе среща на щаба с председателите на парламентарни групи. „Целта на тази среща е да се изчистят всички съмнения, защото в случая става въпрос за националната сигурност. Искаме всички да осъзнаят каква е опасността и да си поемат отговорността“, обясни министърът на вътрешните работи.", "date": "2018.07.16", "title": "Щабът за борбата с чумата по животните ще се срещне с депутати от парламента"}
{"url": "https://www.24chasa.bg/novini/article/6964662", "text": "В следващите седмици ЕС ще изготви общи правила за действието на европейските закрити миграционни центрове, съобщи говорител на Европейската комисия, цитиран от БТА. Предвижда се правилата да отчитат необходимостта държавите, в които центровете са разположени, да бъдат подкрепени. Говорителят нарече закритите центрове, от които мигрантите не могат да излизат, \"контролирани\". ЕК очаква допълнителен напредък по този въпрос да бъде постигнат от Европейския съвет през октомври. Предвижда се в закритите центрове мигрантите да изчакват решенията по молбите им за убежище и онези от тях, които не получат закрила, да бъдат връщани там, откъдето са дошли. В отговор на въпрос говорителят отбеляза, че нито един европейски кораб, открил мигранти в Средиземно море, не връща хората в Либия, защото за ЕС това не е сигурна страна. Всички в ЕС имат воля да напреднат възможно най-бързо в очертаването на общоевропейски решения, защото решенията \"в крачка\" не са устойчиви в дългосрочен план, поясни говорителят. Той добави, че преговорите с държави извън ЕС за разкриването на центрове за мигранти продължават и вероятно ще отнемат повече време.", "date": "2018.07.16", "title": "ЕС готви общи правила за миграционните центрове от закрит тип"}
{"url": "https://www.24chasa.bg/novini/article/6964692", "text": "Варна ще посрещне мощите на Св.Лука Войно-Ясенецки, архиепископ Симферополски, и на Св.Матрона Московска на 18 юли в Катедралния храм \"Успение Богородично\", съобщиха днес от пресслужбата на Варненската и Великопреславска митрополия, цитирани от БТА. Светините, които пристигат от Елистинската и Калмикска епархия на Руската православна църква, ще бъдат посрещнати от митрополит Йоан и ще останат за поклонение в града до 10 август. Св. Матрона Московска е една от най-почитаните светици в Русия, която е имала от рождението си дара на чудотворството. Св.Лука Войно-Ясенецки, архиепископ Кримски и Симферополски, е познат и като светецът-хирург, чиито операции са били винаги сполучливи.", "date": "2018.07.16", "title": "Варна посреща мощите на двама руски светци"}
{"url": "https://www.24chasa.bg/novini/article/6964705", "text": "За шестте месеца на годината са издадени с около 20 процента повече разрешения за работа на непълнолетни лица спрямо същия период на 2017 г., съобщават от ИА \"Главна инспекция по труда\". Дадените разрешения през 2018 г. са 3733, от които 74 са за лица, ненавършили 16 г. Отказите са 59 броя, пет от тях за ненавършили 16 г. За същия период на 2017 г. разрешенията са били 3124 (46 броя от тях са за ненавършили 16 г.), а отказите - 51(за ненавършили 16 г. също 5). Като страна по различни международни договори, България е поела ангажимент да защитава децата от трудова експлоатация и да създаде специална закрила за непълнолетните работници, поради което е въведен и разрешителният режим при постъпването им на работа. Процедурата за издаване на разрешение е максимално облекчена. Искането се заявява от работодателя, който ще наема непълнолетното лице, на базата на едва седем документа. Два от тях се осигуряват от търсещите работа - медицинско свидетелство за всички, а за лицата, които нямат 16 г. и работят в учебно време - план на учебните занятия. Дирекция \"Инспекция по труда\" по седалище на местонахождението на работното място, където се подава искането, се произнася до седем работни дни, но в повечето случаи и по-рано дори и в пика на подаване на исканията - около началото на лятната ваканция, когато в дирекциите с морски курорти на ден пристигат по повече от 100 броя. Цялата процедура, както и формуляр за искане за разрешение за наемане на непълнолетно лице, е публикувана на сайта на ГИТ, в рубриката \"Административно обслужване\", подрубрика \"Формуляри\". Исканията могат да се подават както по електронен път, така и на място в дирекциите \"Инспекция по труда\" по местонахождение на работното място. Освен разрешителен режим, законодателят е въвел още защити за труда на непълнолетните лица. Техният работен ден е 7-часов. Забранено е те да полагат извънреден труд, както и нощен (от 22 ч. до 6 ч. за ненавършили 18 г. и от 20 ч. до 6 ч. за ненавършили 16 г.) Предвиденият за тях отпуск е удължен на 26 дни. Наемането на непълнолетни без разрешение от Инспекцията по труда е криминализирано деяние и контролните органи на Агенцията сигнализират прокуратурата. За първото полугодие на 2018 г. са подадени седем такива сигнала до прокуратурата, а през 2017 г. те са били шест броя.", "date": "2018.07.16", "title": "Издадени са с около 20% повече разрешения за работа на непълнолетни спрямо 2017 г."}
{"url": "https://www.24chasa.bg/novini/article/6964716", "text": "Американският президент Доналд Тръмп поздрави руския президент Владимир Путин за успешното домакинство на Световното първенство по футбол, предадоха световните агенции. \"Първо бих искал да ви поздравя за наистина великолепното Световно първенство, едно от най-добрите, както ми казват. А също за това, че вашият отбор се представи толкова добре\", каза Тръмп в началото на срещата си с Путин в Хелзинки. \"Аз гледах доста от него, целия финален мач, гледах полуфиналите, това бяха много зрелищни игри\", заяви той. Според него разбирателството с Русия би било \"добро нещо, а не лошо\", предава БТА. \"Най-важното е, че има много добри неща, за които да разговаряме\", каза Тръмп. \"Наистина мисля, че светът иска да се разбираме\", заяви той. Срещата между двамата лидери започна с около 45 минути по-късно от предвиденото, защото Путин пристигна със закъснение във Финландия, посочва Асошиейтед прес. Тръмп каза, че САЩ и Русия имат \"чудесни възможности\". По думите му двете страни не са се разбирали през последните няколко години. Според него те могат да имат \"необикновени отношения\". Той заяви, че разговорите му с Путин ще включват редица въпроси, сред които търговията, военната област, ракетите, ядрените оръжия и Китай, включително техния \"общ приятел\" китайския президент Си Цзинпин. Тръмп не спомена намесата на Русия в изборите в САЩ.", "date": "2018.07.16", "title": "Тръмп поздрави Путин за успешното домакинство на Русия на световното (Обновена)"}
{"url": "https://www.24chasa.bg/novini/article/6964726", "text": "Осемнайсет гости на сватба в Румъния пострадаха при срутване на дървена тераса на ресторант в неделя вечерта, предаде Асошиейтед прес. Говорителят на Инспектората за извънредни ситуации Михай Митря съобщи, че гостите са пропаднали около три метра, след като рухнала дървената тераса на ресторант \"Ловец\" в планинския курорт Дуръу. Има ранени със счупвания и охлузвания, а четирима души са сериозно пострадали, съобщи днес говорителят за телевизия Диджи 24. Собственичката на ресторанта Михаела Петреску заяви пред телевизията, че дървената тераса е била направена преди две години. В момента на пропадането на нея са се намирали и хора, които се гледали финала на Световното първенство по футбол между Франция и Хърватия, предаде БТА. Според предварителни заключения терасата не е издържала на натоварването. Властите са образували срещу собствениците на ресторанта дело за причиняване на телесни повреди.", "date": "2018.07.16", "title": "Дървена тераса рухна по време на сватба в Румъния, пострадаха 18 гости"}
{"url": "https://www.24chasa.bg/novini/article/6964752", "text": "Председателят на Комисията по вътрешна сигурност и обществен ред в Народното събрание Цветан Цветанов организира утре кръгла маса на тема \"Постигнатото в областта на вътрешните работи по време на Българското председателство на Съвета на Европейския Съюз\", съобщиха от пресцентъра на парламента. Събитието ще се състои от 10.00 часа в зала \"Изток\" на Народното събрание. В рамките на кръглата маса ще бъде направен обзор на акцентите от работата на МВР по време на Председателството, включително постигнатото по законодателните досиета на европейско ниво, политиките на миграция и убежище, граничния контрол, борбата с трафика на хора, международното полицейско сътрудничество и други. Специален гост и говорител на кръглата маса ще бъде д-р Михаел Шпинделегер, който е генерален директор на Международния център за развитие на миграционната политика. В събитието ще участват още представители на МВР, на неправителствения сектор, на Държавната агенция за бежанците при Министерски съвет, на Националната комисия за борба с трафика на хора, на международни организации в областта, както и представители на дипломатическия корпус в България, народни представители от ресорните комисии.", "date": "2018.07.16", "title": "Цветанов организира кръгла маса за постигнатото по време на председателството"}
{"url": "https://www.24chasa.bg/novini/article/6964767", "text": "Процесът на прочистване на системата на правосъдието и полицията от корумпирани служители и хора, които са били или са част от престъпни структури, остави Албания на практика без Конституционен съд, тъй като повече от половината му членове не успяха да минат проверката, предаде агенция МИА, цитирана от БТА. Отпадането един по един на членовете на Конституционния съд изкара на бял свят нуждата от основно прочистване на съдебната система. Блокирането на работата на Конституционния съд вкара съдебната система в дълбока криза, която вреди сериозно на стремежа на Албания към членство в Европейския съюз, коментира албанският в. \"Шекули\". Конституционният съд на Албания е съставен от 9 съдии, трима от които се назначават от президента, трима от парламента и трима от Върховния съд. Мандатът на избраните съдии е 9-годишен без право на преизбиране. Когато започна процесът на прочистване на полицията, около 500 полицаи доброволно напуснаха службата си, като отказаха да попълнят формулярите за материално положение при постъпване на работа и към днешна дата. Осем хиляди полицаи подадоха декларациите. Процесът на \"чистка на корумпираните\" доведе до отпадане и на много съдии и прокурори.", "date": "2018.07.16", "title": "Чистка на корумпираните остави Албания без Конституционен съд"}
{"url": "https://www.24chasa.bg/novini/article/6964768", "text": "Операцията на служители на ГД „Борба с организираната престъпност“ е проведена на 13 юли под наблюдението на Специализираната прокуратура, съобщиха от пресцентъра на МВР. В хода на действията, в селище, недалеч от Пловдив, е разкрит оборудван „производствен цех“ с напълно затворен цикъл. Иззети са: компютри с програми за обработка и съхранение на информация, изтеглена неправомерно от банкови карти; пластики; лайсни с микрокамери и захранващи батерии за събиране на данни; слотове и клавиатури за банкомати; ПОС терминали с батерии; платки с различни накрайници и множество други веществени доказателства. Открити са също голямо количество български и чужди документи (паспорти, лични карти, талони за автомобили, бланки на визи и стикери), заготовки за лични документи, без нанесени на тях имена и други данни и без поставени снимки. По време на операцията са претърсени общо осем адреса в Пловдивско, както и автомобили. Назначени са множество експертизи, които да очертаят границите на престъпната дейност. Събраните до момента данни сочат, че участниците са действали от януари 2017 г. На четирима задържани при операцията са повдигнати обвинения. С постановления на прокурор от Специализираната прокуратура са им наложени парични гаранции, съответно от 150 000 лева, 100 000 лева, а на двама от участниците – по 70 000 лева.", "date": "2018.07.16", "title": "ГДБОП разби „цех” за скимиращи устройства"}
{"url": "https://www.24chasa.bg/novini/article/6964788", "text": "Продължават ограниченията на движението по бул. \"Христофор Колумб\" заради реконструкцията на булеварда, съобщиха от пресцентъра на Столичната община. Забранява се влизането на пътни превозни средства от 16 юли до 20 юли по бул. \"Христофор Колумб\" в участък от 145 м, считано от ул. \"Подполк. Васил Златарев\" в посока към ул. \"Продан Таракчиев\". От 21 до 25 юли забраната се въвежда за участък от 249 м, считано от улицата за Sofia Airport Center в посока към ул. \" Неделчо Бончев\". От 26 до 30 юли няма да може да се влиза по бул. \"Христофор Колумб\" в участък от 175 м, считано от улицата за Sofia Airport Center в посока към ул. \"Продан Таракчиев\". От 31 юли до 4 август по бул. \"Христофор Колумб\" ще е забранено движението в участък от 170 м, считано от ул. \"Продан Таракчиев\" в посока към ул. \" Неделчо Бончев\". До 4 август маршрутът на автобусна линия 84 се променя, както следва - в посока Летище София - Терминал 2 - от ул. \"Ген. Йосиф Гурко\" по маршрута си до кръстовище бул. \"Христофор Колумб\" - ул. \"Неделчо Бончев\" - ул. \"Източна тангента\", по Източна тангента, по ул. \"Мими Балканска\", ул. \"Продан Таракчиев\" и по маршрута си до Летище София - Терминал 2. В посоката от ул. \"Ген. Йосиф Гурко\" - от Летище София - Терминал 2 по маршрута си до Летище София - Терминал 1, бул. \"Брюксел\" и след кръстовище бул. \"Брюксел\" - ул. \"Мими Балканска\" - ул. \"Продан Таракчиев\", по ул. \"Мими Балканска\", по Източна тангента, по бул. \"Христофор Колумб\" и по маршрута си до ул. \"Ген. Йосиф Гурко\". Маршрутът на автобусна линия 184 в посока Летище София - Терминал 1 се променя от ул. \"Ген. Йосиф Гурко\" по маршрута си до кръстовище бул. \"Христофор Колумб\" - ул. \"Неделчо Бончев\" - ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София - Терминал 1. В другата посока от Летище София - Терминал 1 по маршрута си до Летище София - Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\". Маршрутът на автобусна линия 384 (в посока Летище София - Терминал 2) се променя, както следва от ж.к. \"Дружба 2\" по маршрута си до кръстовище бул. \"Христофор Колумб\" - ул. \"Неделчо Бончев\" - ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София - терминал 2, двупосочно. За маршрутите на автобусни линии 84, 184 и 384 се разкриват временни спирки. Закриват се автобусните спирки по бул. \"Христофор Колумб\" в участъка от ул. \"Продан Таракчиев\" до ул. \"Неделчо Бончев\".", "date": "2018.07.16", "title": "Продължават ограниченията на движението по бул.  \"Христофор Колумб\""}
{"url": "https://www.24chasa.bg/novini/article/6964789", "text": "Президентите на Турция и САЩ - Реджеп Тайип Ердоган и Доналд Тръмп, обсъдиха днес по телефона важността на прилагането на съвместната пътна карта за сирийския град Манбидж, предаде агенция Ройтерс, като цитира изявление на турското президентство. Съгласно споразумението, постигнато между САЩ и Турция миналия месец, сирийските кюрдски Сили за защита на народа ще се изтеглят от Манбидж, а американските сили ще поддържат сигурността и стабилността около града, предаде БТА. По време на телефонния разговор двамата лидери са заявили, че прилагането на споразумението за Манбидж ще има значителен принос за разрешаване на сирийския проблем, се посочва в съобщението на турското президентство. В него се казва още, че Ердоган и Тръмп са повторили своята решимост да подобрят двустранните отношения във всички сфери. Като се позовава на турското президентство, агенция ТАСС допълва, че Ердоган е пожелал успех на преговорите на Тръмп с президента на Русия Владимир Путин. \"Нашият господин президент е отбелязал важността на предстоящите в Хелзинки преговори между президента на САЩ и президента на Руската федерация Владимир Путин и пожела успех\", се казва в цитираното от ТАСС прессъобщение.", "date": "2018.07.16", "title": "Тръмп е говорил с Ердоган по телефона преди срещата с Путин, за да обсъдят Сирия"}
{"url": "https://www.24chasa.bg/novini/article/6964803", "text": "Алжирският ислямист Джамел Бегал, смятан за наставник на двама от извършителите на атентатите в Париж от 2015 г., бе освободен днес от затвора във Везен льо Коке в Западна Франция, съобщи Франс прес, като се позова на източник от съдебната система, предаде БТА. Бегал излежа втора десетгодишна присъда във връзка със заговор за освобождаването на алжиреца Смаин Аит Али Белкасем, осъден доживот за бомбен атентат в парижкото метро през 1995 г. Френските власти се стремяха този 52-годишен неудобен субект с отнето френско гражданство възможно най-бързо да се върне в Алжир и преговаряха в тази връзка с властите в родината му, която е напуснал на 21-годишна възраст, заминавайки за Франция. Тази сутрин той бе експулсиран, след като излезе от затвора - отпътува за Алжир от парижкото летище Роаси, съобщиха източници на АФП. \"Преди 10 години блокирахме експулсирането му в Алжир поради риска да бъде изтезаван. Сега обаче климатът там му се вижда по-мек\", обясни за АФП неговият адвокат Беранже Турне. Бегал е лежал във френски затвори общо 17 години. Авторитета му признават вече три поколения начинаещи джихадисти, отбелязва АФП. Осъден през 2005 г., той признава, преди да се отметне, защото уж го измъчвали разследващите в Обединените арабски емирства, че е бил натоварен от приближен на Бин Ладен да подготви атентат срещу американското посолство и културен център на САЩ. В затвора Фльори-Мерожи край Париж се запознава с бъдещите извършители на масови убийства в редакцията на \"Шарли ебдо\" - братята Куаши, и в гастроном за еврейски храни - Амеди Кулибали. Според следствието става техен \"наставник\", уважаван заради \"религиозните си познания\". Освободен през 2009 г., той е въдворен на местожителство в очакване евентуално да бъде експулсиран, но тогава ЕСПЧ се възпротивява. Сниман е по време на свиждане с Кулибали. Отново го арестуват през 2010 г. и го затварят в единична килия, добавя подробности АФП.", "date": "2018.07.16", "title": "Франция пусна на свобода алжирски ислямист и веднага го експулсира"}
{"url": "https://www.24chasa.bg/novini/article/6964809", "text": "Костадин Марков от Бургас подаде оставка като зам.-председател на СДС. В емоционално обръщение в социалните мрежи той обясни, че се оттегля от поста след избора на Румен Христов за шеф на сините, тъй като партията щяла да поеме курс към заемане мястото на НФСБ в Обединени патриоти или да стане четвърта формация в коалицията. В предварителната кампания Марков подкрепи Тони Бойчев за предсадетял на СДС, който дойде на крака при сините на \"Богориди 34\". Шефът на столичните седесари, който е и бургазлия, обаче не можа да се пребори с Румен Христов. Затова Марков считал, че е редно да сдаде поста като зам.председател на друг. \"Аз бях от тези, които искаха Тони Бойчев да е председател на съюза и не считам, че мога да се \"пренастроя\" за работа с друг председател. Не е и честно. Оставам член на СДС и най-вероятно на НИС на СДС\", заяви Марков, който бе депутат в предишния парламент. Но предупреди, че щял да се бори \"с всички сили срещу новия НИС\", ако поведат партията към сближаване с патриотите.", "date": "2018.07.16", "title": "Костадин Марков подаде оставка - СДС клонял към патриотите"}
{"url": "https://www.24chasa.bg/novini/article/6963207", "text": "Ще “произвеждат” ли българските университети качествени специалисти, след като бъде променен Законът за висше образование в полза на нуждите на бизнеса? В предишен брой ви представихме 11 визии на ректори на български университети за това какво трябва да се промени във висшето образование. Представихме и вижданията на представителите на бизнеса по темата - техните тези за промени и във висшето, и в средното образование. Днес вижте още 6 гледни точки на ректори.", "date": "2018.07.16", "title": "Каква промяна искат ректорите"}
{"url": "https://www.24chasa.bg/novini/article/6964817", "text": "Полицаи от РУ - Лом установиха и задържаха неправоспособен водач, направил опит да се укрие след катастрофа. Сигналът за инцидент на кръстовище в града постъпил около 13.50 часа на 14 юли, съобщиха от пресцентъра на МВР. Според първоначалните данни водачът на лек автомобил \"Форд Ескорт\" навлязъл с несъобразена скорост в кръстовището и предизвикал катастрофа с каруца, теглена от кон, след което напуснал местопроизшествието. В резултат на предприетите полицейски действия, той е установен на адрес в Лом към 16 часа. На нарушителя - 32-годишен от село Дреновец, неправоспособен - била извършена проверка с техническо средство, което отчело положителен резултат на употреба на алкохол. Издаден му е талон за медицинско изследване, но той е отказал да даде кръвна проба и се е съгласил с показанията на техническото средство. Съставени са му три акта и наложена 24-часова полицейска мярка за задържане. Работата по изясняване на случая продължава в рамките на образуваното бързо производство.", "date": "2018.07.16", "title": "Пиян и без книжка помете каруца в Лом и избяга, хванаха го"}
{"url": "https://www.24chasa.bg/novini/article/6964818", "text": "16-годишно момче от Ябланица е извършител на кражба на 410 лева - установи полицията в града. Това съобщиха от МВР. Парите били оставени в лек автомобил, паркиран в двор към частен дом. Момчето е направило пълни самопризнания за стореното, РУ - Ябланица работи по случая.                                                                                                                                                                                                                                                                                                                       ", "date": "2018.07.16", "title": "Спипаха 16-годишно момче, откраднало 41 лева от кола"}
{"url": "https://www.24chasa.bg/novini/article/6964831", "text": "Това, че в България тайно кацат самолети с нелегални мигранти на военните летища, е фалшива новина, заявява в своя позиция вицепремиерът и министър на отбраната и лидер на ВМРО Красимир Каракачанов, цитиран от пресцентъра на партията. От ВМРО посочват, че поводът са спекулациите от страна на определени политици, разпространявани чрез сайтове с неясен статут, че в България даже се карат мигранти едва ли не с военни самолети. Искам да се знае категорично и ясно, че България не приема тайно мигранти и никакви самолети с бежанци не са се приземявали на територията на страната, посочва Каракачанов. От 2016 г. насам потокът на мигранти е намалял драстично и аз в качеството ми на заместник министър-председател по обществен ред и сигурност съм категоричен, че България няма да допусне отново кризата от 2013-2016 г., продължава Каракачанов. Слуховете, че някакви конспиративни полети \"доставят\" нелегални мигранти в страната ни, кацайки тайно на военни летища са смехотворни, коментира той. \"За да кацне самолет на военно летище, трябва аз да разреша. А за да разреша, трябва да зная каква е целта. Това важи и за военните, и за цивилните самолети. Ето защо, когато се говорят и пишат подобни откровени лъжи, нека поне техните автори да се запознаят с елементарната фактология\", отбелязва Каракачанов. \"Още от 2013 г. в качеството ми на лидер на ВМРО-БНД застъпвам позициите, че България категорично няма да стане мигрантското гето на Европа. Днес, като ресорен вицепремиер по сигурността, го заявявам с цялата категоричност на фактите\", посочва той. Каракачанов информира, че е изискал официална статистика от Агенцията за бежанците колко пребиваващи има в момента в страната и колко има настанени в центровете от 2015 г. до сега и, по думите му, цифрите са красноречиви. Ако през януари 2015 г. капацитетът на центровете е бил запълнен на 67 процента, а през ноември 2016 г. стига до 103 процента, то през 2017 г. и до сега тенденцията е на трайно намаляване - към юли 2018 г. той е едва 11 процента. Хората, които са влезли на територията на България през периода 2015-2018 г., са основно от Афганистан, Ирак и Сирия, се казва в позицията. \"От тези данни стават ясни няколко неща, с които откровено се спекулира и се използват страховете на хората от нова бежанска вълна, за да се извличат политически дивиденти (включително крайности, като това, че животните в Ямболско се избиват, за да се настаняват в постройките мигранти). Първото е, че оградата по границата има своя ефект и независимо от твърденията, че се прескача с \"овчарски скок\", тя работи! Второто е, че гранична полиция и армията изпълняват съвестно своите задължения. И третото е, че патриотите във властта изпълнихме едно от основните си предизборни обещания - да се справим с миграционния натиск над страната ни\", заявява Красимир Каракачанов. \"Да, Европа, която ги канеше допреди половин година, днес се опитва да се отърве от мигрантите. Първо чрез квотния принцип на разпределение, който не сработи, а сега чрез активиране на Дъблинското споразумение, но и това няма да допуснем\", коментира той. Според него центровете за настаняване от отворен тип нямат място в населените места, като пребиваващите там трябва максимално бързо да бъдат депортирани обратно. \"Ето защо аз, като заместник министър-председател по обществения ред и сигурността, ще подкрепя внесеното миналата седмица искане - писмо до МС, от българския представител в Европейския парламент Ангел Джамбазки и столичния общински съветник от ВМРО Карлос Контрера за закриването на тези центрове, където законодателно е възможно, и ще изискам и категоричната позиция на колегите ми да не допускаме двустранни споразумения или активиране на дъблинските регламенти в настоящия им вид, т.е. да не допуснем да приемаме обратно бежанци\", завършва позицията си Красимир Каракачанов.", "date": "2018.07.16", "title": "Каракачанов: Фалшива новина е, че в България тайно кацат самолети с мигранти"}
{"url": "https://www.24chasa.bg/novini/article/6964865", "text": "За съжаление, моите притеснения, че в проекта на Закона за хората с увреждания няма никаква реформа, а само имитация на такава, че има подмяна на обещанията, които бяха дадени, се оказаха напълно основателни и аз няма да ставам съучастник в това заблуждаване на хората с увреждания.“ Това каза омбудсманът Мая Манолова след участието си в заседанието на работната група в Министерството на труда и социалната политика, която изготвя проекта на Закон за хората с увреждания, съобщиха от пресцентъра на омбудсмана. Манолова бе категорична, че въпросният проект възпроизвежда на 70% сега действащия, като голяма част от текстовете дори са влошени, вместо да бъдат подобрени. „Сърцевината на Конвенцията за защита на правата на хората с увреждания е индивидуалната оценка, индивидуалният подход за необходимата подкрепа за всеки човек с увреждане. Според този проект не е ясно как ще се извършва тази индивидуалната оценка, какви са правилата, критериите, принципите, методиката. Не е ясен съставът на комисията, която ще извършва тази оценка, но още по-притеснителното е, че подкрепата, която ще бъде осигурена в резултат на тази оценка се свежда до 4 направления, които и в момента се предвиждат от действащия закон“, заяви Манолова. Тя посочи, че става въпрос за помощ за адаптиране на жилище, помощни средства за медицински изделия, финансова помощ и социални услуги, което включва и асистентска подкрепа, но нищо не се променя по отношение на помощните средства. „Хората с увреждания настояват да получават необходимото им помощно средство и медицинско изделие, а не определена сума, с която да се снабдят с такова“, каза омбудсманът. Тя бе категорична, че хората с увреждания не само няма да могат да се снабдят с необходимите им модерни помощни средства и медицински изделия, но същевременно се създава възможност и за злоупотреби. „Финансовата подкрепа също не е ясно как ще се определя, но има съмнения, че 4-те групи, които са изписани в този проект на хората с увреждания, се определят отново според медицинската експертиза, вид и степен на увреждане и процент на работоспособност. Просто индивидуалната оценка най-вероятно ще се свежда до това - човекът да бъде включен в съответната група и да получава финансова подкрепа, като изобщо не е ясно как ще се определя“, подчерта Манолова. Тя припомни, че заедно с протестиращите майки на деца с увреждания е внесла в парламента законопроект за личната помощ, но в проекта на МТСП асистентската помощ е сведена само до едно неясно изречение. „Социалните услуги са предмет на друг закон, който се очаква да бъде изготвен в най-близки срокове. Това, с което разполагам аз и моят екип е концепцията за социалните услуги. Има много добри неща в нея, но липсва главното, а именно дейностите, които ще бъдат включвани в тези социални услуги“, допълни общественият посредник. Манолова бе възмутена, че правомощията отново ще бъдат в изпълнителната власт, която ще решава как ще прави индивидуалната оценка, както и какви ще бъдат социалните услуги и последиците и подкрепата за хората с увреждания от тази оценка. Междувременно майките на деца с увреждания напуснаха работната група по Закона за хората с увреждания в знак на несъгласие, че нито едно от техните предложения по законопроекта не е било прието. „Това, което искаме да споделим е нашето несъгласие и огорчение от това, че прекарахме месеци в нещо, което няма да види бял свят. Усилията, предложенията, взаимното уважение отидоха в огромна пропаст“, категорични бяха те. „На практика абсолютно нищо не се променя и аз като омбудсман не искам да ставам съучастник в тази имитация на реформа, не искам да участвам в това заблуждение на хората с увреждания и съм длъжна да кажа ясно какво представлява този проект на Закона за хората с увреждания. С моите експерти ще продължим да участваме в работната група, защото това е сериозният институционален подход, но съм дълбоко резервирана какво ще излезе като краен продукт“, заяви още Мая Манолова. От своя страна министърът на труда и социалната политика Бисер Петков се съгласи, че в проекта, готвен от МТСП, реформата отсъства, но се оправда, че това са предложенията, които са постъпили на този етап. Манолова коментира и приетите от Народното събрание промени във връзка с интеграционните надбавки в Закона за интеграция на хората с увреждания, които вместо временна мярка, бяха бетонирани като безсрочни.", "date": "2018.07.16", "title": "Манолова: Проектът на закона за хората с увреждания е имитация на реформа"}
{"url": "https://www.24chasa.bg/novini/article/6964864", "text": "Доживотен затвор без право на замяна получи руснакът Герман Костин за убийството на 5-годишния Никита Плотников през 2015 г. Трупът на детето беше открит в куфар във водите на язовир Искър край Пасарел. Присъдата прочете съдия Атанас Атанасов от Софийския градски съд. Най-тежкото наказание за Костин искаше и прокурор Русалина Михайлова. Според нея имало доказателства, че той е удушил детето, след което сложил трупа му в куфар, който изхвърлил във водите на Искър. В последната си дума Костин каза, че бил лишен от правото да се защитава. Присъдата не е окончателна и може да се обжалва пред Софийския апелативен съд.", "date": "2018.07.16", "title": "Доживотен затвор без замяна за Герман Костин, убил детето в куфара"}
{"url": "https://www.24chasa.bg/novini/article/6964878", "text": "Председателят на парламента Цвета Караянчева свиква извънредно заседание на Председателския съвет на Народното събрание на 17 юли 2018 г. в 9.00 часа, съобщиха от пресцентъра на Народното събрание. На заседанието ръководствата на всички парламентарни групи ще бъдат информирани във връзка със случаите на чума по животните в страната. Заседанието се свиква по молба на Оперативния щаб, който координира борбата с чумата по животните.", "date": "2018.07.16", "title": "Свикват извънреден председателски съвет в Народното събрание заради чумата в Ямболско"}
{"url": "https://www.24chasa.bg/novini/article/6964879", "text": "В град Каварна е получено съобщение за жена в безпомощно състояние на до паркиран товарен автомобил „Даф” със софийска регистрация на 14 юли, около 22,30 ч. – съобщават от Областната дирекция на МВР-Добрич. По данни на шофьора на автомобила, 59-годишната жена се е подхлъзнала и паднала от кабината. Тя е настанена в болницата в Добрич с контузия на гръбначен мозък и парализа на крайници. Водачът на превозното средство е задържан за 24 часа. Материалите по случая са докладвани в прокуратурата. По случая е образувано досъдебно производство.", "date": "2018.07.16", "title": "Жена падна от товарен автомобил в Каварна, в болница е"}
{"url": "https://www.24chasa.bg/novini/article/6964899", "text": "Косовските власти са задържали днес активиста от опозиционното движение Самоопределение Ардиан Хули на влизане от Албания, предаде агенция МИА, цитирана от БТА.  Новината за ареста на Хули бе съобщена във Фейсбук от Самоопределение, което обвини властите в репресии срещу движението. \"Ардиан Хули е арестуван, както и много други активисти от движението, които са преследвани постоянно\", се казва в съобщението. Според Самоопределение Хули е задържан за политически действия против \"решения, оценени и от Конституционния съд като вредни за държавата\", без да уточни за какви решения става дума. Движение Самоопределение призова правителството веднага да освободи Хули и \"веднъж завинаги да прекрати недемократичните действия срещу опозицията\". Седем депутати от Самоопределение бяха задържани през март за активиране на сълзотворен газ в парламентарната зала, за да попречат на ратифицирането на споразумението за границата с Черна гора. По-късно те бяха освободени.", "date": "2018.07.16", "title": "Косовските власти арестуваха активист от \nдвижение Самоопределение"}
{"url": "https://www.24chasa.bg/novini/article/6965001", "text": "Турски съд оправда днес журналист от опозиционния в.\"Джумхуриет\", който бе обвинен в шпионаж заради материал за предполагаеми доставки на оръжие на бунтовнически групировки в Сирия, предаде АФП, като се позовава на турски медии. Ердем Гюл, ръководител на бюрото на в.\"Джумхуриет\" в Анкара, бе оправдан от наказателен съд в Истанбул, съобщиха вестникът и Анадолската агенция. Гюл бе осъден през 2016 г. на пет години затвор за \"шпионаж\" след публикуването през 2014 г. от вестника на разследване, според което камиони с оръжие, наети от тайните служби, са били задържани на сирийската граница, предаде БТА. Но Касационният съд на Турция отмени през март тази присъда, като изтъкна, че няма достатъчно елементи в подкрепа на обвиненията. Съдът бе препоръчал журналистът да бъде оправдан. \"Журналистиката не е и не може да бъде престъпление\", написа Гюл в Туитър след днешното решение на съда. Гюл бе съден по това дело заедно с тогавашния главен редактор на в.\"Джумхуриет\" Джан Дюндар, който сега живее в Германия. Дюндар не бе оправдан от съда в Истанбул и неговият процес продължава. През март Касационният съд отмени първата му присъда от пет години и десет месеца затвор, но за да поиска по-строга присъда. Публикуването на разследването от в.\"Джумхуриет\" през 2014 г. предизвика възмущението на сегашния президент Реджеп Тайип Ердоган, който бе обещал, че вестникът \"ще си плати скъпо\". Вестник \"Джумхуриет\" бе изправен пред множество юридически трудности през последните години. Много ръководни представители на изданието и журналисти бяха осъдени през април за \"терористична дейност\". Те бяха освободени по време на процедурата по обжалване. Неправителствените организации за защита на свободата на печата редовно критикуват подкопаването на тези свободи в Турция, специално след опита за преврат от 2016 г., който бе последван от арест на журналисти и закриване на медии.", "date": "2018.07.16", "title": "Турски съд оправда журналист, обвинен в шпионаж"}
{"url": "https://www.24chasa.bg/novini/article/6964991", "text": "Осем мигранти - жена, младеж и шест деца, бяха открити днес мъртви на западния либийски бряг, след като се задушили от бензинови изпарения, докато ги превозвали в тир, съобщиха властите, цитирани от Ройтерс. Други 90 мигранти, открити в камиона, са в критично състояние и са превозени до местна болница, съобщиха силите за сигурност в град Зууара. Зууара е един от транзитните пунктове по западното либийско крайбрежие, където трафикантите държат мигрантите, преди да ги качат на лодки, с които да се опитат да прекосят Средиземно море, за да стигнат до Европа, предаде БТА.  Мигрантите са били от различни държави южно от Сахара и от арабски страни, както и от Пакистан и Бангладеш, се казва в изявлението. Те били затворени в хладилен камион за транспортиране на месо или риба, открит непосредствено до Зууара, близо до нефтено-газовия комплекс Мелита. В камиона е имало поне 9 бидона с бензин и много спасителни жилетки за пътуване по море. Зууара е на около 110 км. от либийската столица Триполи. Средните дневни температури в Северозападна Либия през последните дни са около и над 30 градуса. Трафикантите се възползват от беззаконието в Либия и през последните 4 години изпращат стотици хиляди мигранти към Италия, макар че потокът от хора намаля, откакто миналото лято мрежите на трафикантите бяха разбити с италианска подкрепа.", "date": "2018.07.16", "title": "Откриха шест деца мигранти в хладилен контейнер в Западна Либия"}
{"url": "https://www.24chasa.bg/novini/article/6965000", "text": "Ямболският окръжен съд наложи постоянен арест на мъж, обвинен в контрабанда на златни бижута за близо 100 000 лв. Шермин М. е задържан на ГКПП \"Лесово\" на 11 юли, на трасе за обработка на входящи леки автомобили и автобуси. Мъжът пътувал в туристически автобус от Турция за България. В багажа му са открити близо килограм и половина златни накити - гривни, колиета с различни фигурки и обеци. Срещу него е повдигнато обвинение за контрабанда в големи размери. Според прокуратурата има достатъчно доказателства, че Шермин М. е извършил престъплението, в което е обвинен. Представителят на държавното обвинение е категоричен, че мъжът може да се укрие или да извърши ново престъпление, ако не бъде задържан. Определението на окръжния съд може да бъде обжалвано пред Бургаския апелативен съд. Междувременно ямболската прокуратура поиска постоянен арест и за турски гражданин, обвинен за контрабандно пренасяне на медикамент, известен като хормон на растежа. Орхан Б. е опитал да премине ГКПП \"Лесово\" от Турция към България на 13 юли. Той пътувал в микробус, в който при щателна проверка са открити 75 опаковки с медикамента на обща стойност 36 400 лв.", "date": "2018.07.16", "title": "Решетки за мъж, опитал да внесе злато за близо 100 000 лв. през \"Лесово\""}
{"url": "https://www.24chasa.bg/novini/article/6964984", "text": "Баща и дъщеря от Козлодуй пострадаха в катастрофа по пътя Приморско-Созопол на 15 юли следобед. 47-годишният Васил Т. от Козлодуй, който бил зад волана на фиат, предприел обратен завой в района на бензиностанция \"Лукойл\". При забранената маневра обаче фиатът се ударил в БМВ, шофирано от 30-годишен мъж от Благоевград. При сблъсъка пострадали шофьорът на фиата и 18-годишната му дъщеря. Те са откарани в болница с травми в областта на главата и гърдите. Малко по-късно същия ден по пътя от Несебър към село Кошарица самостоятелно катастрофира мотор, управляван от 44-годишен столичанин. Заради скорост, несъобразена с пътните условия, В.В. не успял да овладее мощната машина и тя паднала на асфалта. Рокерът и 22-годишната му спътничка излетели от мотора и паднали няколко метра встрани. И двамата са приети в УМБАЛ Бургас с множество наранявания и диагноза политравматизъм. Въпреки тежкия инцидент от полицията уточниха, че няма пряка опасност за живота им.", "date": "2018.07.16", "title": "Баща и дъщеря в болница след забранен завой край Приморско"}
{"url": "https://www.24chasa.bg/novini/article/6965038", "text": "Космическият апарат \"Джуно\" откри вулкан на юпитеровата луна Йо по топлината, регистрирана на повърхността край Южния полюс, съобщи в. \"Дейли експрес\", цитиран от БТА.  Инструментите на сондата са засекли признаци за вулканична активност от разстояние 447 000 км при прелитане през декември 2017 г. Специалистите на НАСА са убедени, че те са доказателство за неизвестен досега вулкан. Днес \"Джуно\" ще се доближи за 13-и път до Юпитер, за да събира данни. Вулканична активност на луната Йо беше открита за първи път от космическия апарат \"Вояджър 1\" през 1979 г. Следващите прелитания на двата космически апарати \"Вояджър\" и \"Нови хоризонти\" установиха, че там има стотици вулкани. С наземни телескопи бяха открити поне 150 и според специалистите има още 250. Новооткритият вулкан е на около 300 км от най-близкия друг вулкан. Космическият апарат \"Джуно\" е на орбита над Юпитер от 2016 г. Той беше изстрелян през август 2011 г.", "date": "2018.07.16", "title": "Космическият апарат \"Джуно\" откри вулкан на юпитеровата луна Йо"}
{"url": "https://www.24chasa.bg/novini/article/6965021", "text": "Осъденият условно за убийство на пътя Златомир Велчев от Айтос отново бе хванат в издънка. Този път 18-годишният младеж е спипан да кара мотор без книжка и дрогиран. Златомир е спрян от полицейски патрул около 8 ч. сутринта на 15 юли, на ул.\"Славянска\" в Айтос. Освен, че карал без документ, отнет заради предишно нарушение, Златомир бил надрусан. Специализиран дрегер отчел наличие на амфетамин и метаамфетамин в кръвта му, а при личен обиск у момчето е открита малка доза пико. 18-годишният Велчев е задържан, образувано е бързо производство. През март, т.г. той се размина с условна присъда за убийството на абитуриента от Бургас Велислав Вълков. Момчето загина в зверска катастрофа, станала на 31 декември, 2015 г. Златомир призна изцяло вината си и делото премина по реда на съкратеното съдебно следствие. Тъй като по време на катастрофата Златомир, който бил зад волана на пежо, в което се возила жертвата, бил на 15 г. и 9 месеца, законът бе твърде снизходителен. В такива случаи се предвижда наказание до 5 г., а след прилагане на разпоредбите на съкратеното съдебно следствие при признаване на вина, наказанието се редуцира с една трета. Така Велчев получи едва 18 месеца условно с 3 г. изпитателен срок. Възмутена от ниската присъда, майката на убитото момче Димитринка Вълкова обжалва присъдата, делото все още не е приключило. Катастрофата, отнела живота на 18-годишния Велислав, става 4 минути преди настъпването на 2016 г., по пътя между Айтос и Бургас. В колата пътували четирима младежи на възраст от 15 до 19 т., които празнували заедно. Те първо купонясвали в Бургас, но после решили да прескочат до Айтос.На 200 метра след разклона за Българово автомобилът \"Пежо 106\" излиза от пътя и се блъска два пъти в мантинелите. 18-годишният Велислав изхвърча през задното стъкло и пада в канавка, издъхвайки на място. В първите дни след катастрофата оцелелите опитват да прехвърлят вината на загиналия, но експертизи доказват, че зад волана е бил 15-годишният Златомир. Освен без книжка той е карал пиян. Дрегер е отчел 0,84 промила в кръвта му, а скоростта, с която се движел автомобила, била 125 км./ч. Дни преди процеса Златомир бе хванат отново да шофира без книжка, а в дома му в Айтос полицаите откриха значително количество синтетични наркотици, припомнят запознати.", "date": "2018.07.16", "title": "18-годишният Златомир от Айтос, осъден за убийство на пътя, пак кара друсан"}
{"url": "https://www.24chasa.bg/novini/article/6965058", "text": "В Хелзинки приключи срещата на четири очи между президентите на САЩ и Русия Доналд Тръмп и Владимир Путин, предаде Интерфакс, цитирана от БТА.  Срещата е продължила два часа и 10 минути вместо планираните час и половина. Очаква се тази среща на четири очи да бъде последвана от американско-руски преговори в разширен състав с участието на двете делегации. Първата среща между Тръмп и Путин в Хамбург също продължи повече от планираното - два часа и 15 минути вместо 40 минути, припомня Интерфакс.", "date": "2018.07.16", "title": "Срещата между Тръмп и Путин продължи повече от планираното"}
{"url": "https://www.24chasa.bg/novini/article/6965056", "text": "Македонският премиер Зоран Заев не изключва възможността за свикване на предсрочни парламентарни избори, \"ако това е необходимо за провеждането на референдум\", с който да се потвърди споразумението между Атина и Скопие за новото име Северна Македония и за внасяне на поправки в конституцията, предаде Танюг, цитирана от. \"Ако се договорим да мотивираме гражданите да излязат на референдум, за да бъде той успешен, всички опции са открити, включително и тази\", каза Заев, отговаряйки на въпроси на журналисти. Заев каза, че във всички случаи, когато опозицията иска предсрочни избори, това заслужава внимание. Най-влиятелната опозиционна партия в Република Македония ВМРО-ДПМНЕ поиска предсрочни избори, а лидерът й Християн Мицкоски вчера заяви: \"Първо избори, а после НАТО и ЕС.\"", "date": "2018.07.16", "title": "Зоран Заев: Възможни са предсрочни избори в Македония заради референдума"}
{"url": "https://www.24chasa.bg/novini/article/6965059", "text": "Посланикът на Русия във Вашингтон Анатолий Антонов и посланикът на САЩ в Русия Джон Хънтсман участваха в срещата на държавния секретар на САЩ Майк Помпейо и руския външен министър Сергей Лавров в Хелзинки в рамките на американско-руската среща на върха между Доналд Тръмп и Владимир Путин, предаде ТАСС. Това е първата лична среща между Помпейо и Лавров. Подробности за разговора им засега не се съобщават, предава БТА. По-рано Лавров заяви за телевизия РТ, че представителите на двете страни ще обсъдят всички въпроси, \"които поискат да повдигнат\".", "date": "2018.07.16", "title": "Посланиците на САЩ и Русия бяха на срещата на Майк Помпейо и Сергей Лавров"}
{"url": "https://www.24chasa.bg/novini/article/6965080", "text": "Министърът на туризма Николина Ангелкова разговаря по телефона с новия министър на културата и туризма на Турция Мехмет Ерсой, съобщиха от пресцентъра на министерството. Турция попада в топ 10 на пазарите за входящ туризъм за България, е подчертала министър Ангелкова и е поздравила колегата си с поемането на поста, предаде БТА. Тя е добавила, че за периода януари-май на тази година над 264 хил. турски граждани са посетили страната, като се отчита ръст от 9,1 на сто спрямо същия период на 2017 г. През миналата година туристическите посещения от Турция са повече от 636 хил. и се наблюдава увеличение от 12,5 на сто. А за последните пет години турските туристи, посетили България са нараснали двойно, е информирала министърът. Разработването на така наречения \"Балкански маршрут\" е била една от темите, които двамата министри са обсъдили. Те са се обединили около мнението, че този продукт ще е от изключителна полза за привличането на туристи от далечни дестинации и в двете страни. Министър Ангелкова е подчертала, че е от ключово значение да имаме индивидуална услуга, с която да отговорим на нуждите на посетителите от отдалечени държави като Китай и Япония, като е допълнила, че това ще надгради предлаганите туристически продукти и в България, и в Турция. Тя е припомнила, че създаването му е било предложено и подкрепено на срещата на високо ниво на министрите на туризма на държавите-членки на ЕС \"Туризъм и икономически растеж\", организиран в рамките на Българското председателство на Съвета на ЕС. Министър Ангелкова е поканила турския си колега да се включи във втория Международен конгрес на световните цивилизации и историческите маршрути. Той се организира под егидата на Световната организация по туризъм и ще се състои в периода 14-16 ноември в София. Министър Мехмет Ерсой е коментирал, че ще разчита двете съседни страни да продължат ползотворното си сътрудничество в туризма. Той е допълнил още, че ще подкрепя и съдейства за организирането на всякакви инициативи, които ще допринесат за успешното развитие на сектора.", "date": "2018.07.16", "title": "Турция е в топ 10 на пазарите за входящ туризъм за България"}
{"url": "https://www.24chasa.bg/novini/article/6965083", "text": "Общо шест от най-масово издаваните хартиени удостоверения вече не се изискват от хората и бизнеса, а данните за тях се проверяват служебно, съобщи пресслужбата на кабинета. Справките се извършват само по електронен път чрез достъп на служителите до основните регистри, сред които Търговският, Имотният, БУЛСТАТ, Регистърът на задълженията към митническата администрация и др. Преустановява се изискването за наличие на хартиен носител на следните удостоверения: - за наличие или липса на задължения за публични държавни вземания, издавано от Агенция \"Митници\"; за вписванията, отбелязванията или заличаванията по партида на физическо/юридическо лице в Имотния регистър, издавано от Агенцията по вписванията; за семейно положение, издавано от общинската администрация; за семейно положение съпруг/съпруга и деца, издавано от общинската администрация; за сключен граждански брак, издавано от общинската администрация - за лица, родени след 1 януари 1984 г.; образец УП-8 за доход от пенсия/пенсии и добавка/добавки, издавано от Националния осигурителен институт. Мерките са част от дългосрочния приоритет на правителството за провеждане на административна реформа чрез облекчаване на процедурите и повишаване на качеството на административното обслужване за гражданите и бизнеса. Тази цел се постига чрез премахване на изискването за представяне на някои от по-разпространените официални документи на хартиен носител, опростяване на режимите, регламентиран достъп до регистри, електронен документооборот и служебен обмен на информация между институциите. В отговор на постъпили оплаквания, че административни структури в страната продължават да изискват отпаднали като необходимост удостоверения и свидетелства, вицепремиерът Томислав Дончев е инициирал създаването на нарочен електронен адрес udostoverenia@government.bg, където хората да сигнализират за неправомерно изисквани от тях документи. Сигнали се проверяват от Главния инспекторат на Министерския съвет.", "date": "2018.07.16", "title": "Отпада издаването на хартия на 6 удостоверения за хората и бизнеса"}
{"url": "https://www.24chasa.bg/novini/article/6965090", "text": "Турция не се е отказала да съди българските граничари за случая от 17 април 2008 г., когато бракониер от южната съседка бе гръмнат заради незаконен улов на калкан в наши води в района на Резово. Наказателният съд в Къркларели е изпратил голям обем съдебни книжа, между които е и обвинителния акт срещу Михаил Цонков, Николай Петков, Живко Петков и Николай Костов. Те бяха извикани в съда да се запознаят с тях, но заради обемистия материал защитата им адв. Росен Кожухаров поиска отлагане за 16 октомври. \"Не съм запознат какво съдържат книжата, но доколкото успях да видя, сред тях е и обвинителния акт\", заяви Кожухаров. Четиримата граничари бяха оправдани от българския съд и в Европа, чийто решения бяха пратени на турските власти, но те не прекратиха съдебното производство. \"Нямам представа какви нови доказателства имат. Не виждам какво могат да направят освен да си измислят нещо в наша вреда. Всички сме разтревожени, и нашите семейства, и приятелите. Ще разберем повече след като се запознаем с материалите\", заяви Михаил Цонков, чийто пистолет при сборичкването с турския рибар Ерджан Ялчън произведе фаталния изстрел и той загина. Междувременно тръгнаха коментари, че българските власти са можели да откажат изпълнението на съдебната поръчка по приемането на обвинителния акт. \"Въздържам се от коментар дали са имали основание за това\", заяви адв. Кожухаров.", "date": "2018.07.16", "title": "Турция прати обвинителния акт срещу българските граничари за убийството на бракониер"}
{"url": "https://www.24chasa.bg/novini/article/6965253", "text": "\"Чума има наистина и тя е потвърдена с всички лабораторни проби. Първата взета проба е изпратена в Монпелие и чак след това е издадена първата заповед за евтаназия в село Воден. Впоследствие имаме второ решение да не бъде в целите области, а само в съответните общини\", каза министърът на земеделието, храните и горите Румен Порожанов пред  . \"Поискали сме и утре в 9 часа ще има среща в председателите на парламентарните групи, дано  \", добави той. \"Тази, която е в България, e с много бавно проявяване на симптомите и по-удължено време за смъртност. Когато в едно населено място има симптоми на подобна чума, мерките са евтаназиране на цялото стадо\", заяви министърът. Порожанов обясни, че правилата са такива и дори да има заболели животни в стадото, това означава, че останалите могат да бъдат заразени и мерките към тях са същите. \"Ние служим за това да се спре заболяването. Направени са срещи, на които са присъствали кметове, животновъди, на които това за евтаназирането е казано. Спазени са препоръките, но има лоша комуникация в съответния случай\", каза още министърът по повод недоволството на собствениците, чиито животни бяха евтаназирани. Животните на станалата известна баба Дора ще бъдат евтаназирани, защото такива са правилата, увери министър Порожанов. Той не се за се с прогноза кои ще бъдат следващите села, където ще бъдат унищожавани животни. След одита на ЕК ще се вземе решение дали да се иска оставката на шефа на БАБХ, завърши министър Порожанов.", "date": "2018.07.16", "title": "Румен Порожанов: Чума има наистина и тя е потвърдена с всички лабораторни проби"}
{"url": "https://www.24chasa.bg/novini/article/6965191", "text": "Южната китайска провинция Хайнан планира да открие още 20 международни самолетни маршрута до края на тази година, като част от усилията на острова да се превърне в тропически курорт от световна класа и пристанище за свободна търговия, съобщиха от местния отдел по туризма в неделя, предаде  Допълнителните маршрути ще свързват островната провинция с Хонконг, Макао, Тайван, както и Русия и страните от Югоизточна Азия. Броят на международните полети се очаква да достигне 100 до 2020 г, информира още отделът. Островът е бил посетен от над 1.1 милиона чуждестранни туристи през 2017 г, с близо 50% ръст на годишна база. През май провинцията обяви 30 дневен безвизов режим за индивидуални туристи и групи от 59 страни и региона, с условието да са резервирали пътуването си през туристически агенции. В момента Хайнан разполага с 53 международни въздушни маршрута.", "date": "2018.07.16", "title": "Хайнан добавя 20 международни въздушни маршрута до края на годината"}
{"url": "https://www.24chasa.bg/novini/article/6965272", "text": "Франция обяви, че закрива търговското си представителство в Москва заради \"значителното влошаване на условията за работа\", информира БТА. Решението за закриване на службата \"Бизнес Франс\", която има за цел да насърчава износа и инвестициите, влиза в сила от днес (16 юли) след дълъг период на преговори, последвал експулсирането на директора й от Русия и блокирането на банковите й сметки. Ръководителят на търговското представителство бе един от четиримата дипломати, изгонени през март, припомня Асошиейтед прес. Това бе част от отговора на руските власти на екпулсирането на руски дипломати от западни страни заради отравянето на бившия руски агент Сергей Скрипал и дъщеря му Юлия с нервнопаралитичното вещество \"Новичок\" във Великобритания. Агенция Интерфакс цитира руското министерство на външните работи, което посочва, че е изненадано от решението на Париж и твърди, че дипломатическият статут на \"Бизнес Франс\" е бил отнет. \"Това е решение на френската страна. Ние сме за развитие на търговските връзки\", отбелязва ведомството. Руският президент Владимир Путин заяви вчера след срещата с френския държавен глава Еманюел Макрон, че търговията между двете страни е нараснала силно през първата пловина на годината, припомня АП.", "date": "2018.07.16", "title": "Франция закрива търговското си представителство в Москва"}
{"url": "https://www.24chasa.bg/novini/article/6965305", "text": "Британският премиер Тереза Мей отправи остри нападки по адрес на руския президент Владимир  , предаде Асошиейтед прес. Днес в парламента на Обединеното кралство Мей заяви, че руското ръководство участва в опити да бъдат подкопани западните ценности на редица фронтове, предаде БТА. Тя заяви, че Русия е използвала смъртоносно нервнопаралитично вещество на британска територия, и осъди това, както и закрилата на Москва за сирийското правителство, подкрепата за Иран и разпространяването на \"зловредни фалшиви новини\" в промишлени мащаби. Мей каза, че \"приветства\" срещата на върха, но добави, че иска да види промяна в действията на Русия. Речта й имаше за цел да запознае парламента с резултатите от срещата на върха на НАТО миналата седмица, която беше доминирана от призивите на Тръмп към съюзниците да харчат повече за отбрана. Мей подкрепи това виждане и призова разходите да бъдат увеличени.", "date": "2018.07.16", "title": "Мей атакува Путин, докато той се среща с Тръмп"}
{"url": "https://www.24chasa.bg/novini/article/6965314", "text": "Омбудсманът Мая Манолова се срещна с животновъди от четирите боляровски села, в които бяха умъртвени над 3000 овце и кози заради огнище от чума, предаде  . Манолова разговаря със засегнатите животновъди в село Шарково, където предстои умъртвяването на около 160 овце и кози. Според Манолова \"след като животновъдите са спазили всички европейски критерии за отглеждането на животните си, е редно да получат европейски обезщетения\". Омбудсманът ще настоява служителите от Министерството на земеделието да посетят на място фермерите и да приложат индивидуален подход при определяне размера на обезщетенията за всеки един стопанин. Тя посъветва животновъдите да си търсят правата, включително и да заведат колективна жалба в Страсбург. От своя страна животновъдите заявиха, че са недоволни от предложената цена от министерството от 190 лева и настояват цената на умъртвено животно да е триста лева. Те обявиха, че ще се включат в националния протест в сряда пред МС.", "date": "2018.07.16", "title": "Манолова: Европейски обезщетения за животновъдите, щом са спазили европейските критерии"}
{"url": "https://www.24chasa.bg/novini/article/6965319", "text": "Първият британски космодрум може да се появи още през 2020 година на отдалечен полуостров на северното крайбрежие на Шотландия, съобщи днес Би Би Си. Полуостров Амхойн в шотландското графство Съдърланд е избран като най-подходящото място за изтрелване на малки сателити в полярна орбита, които се очаква да бъдат използвани основно за наблюдение на земната повърхност и извършване на други задачи по събиране на данни, предава БТА. Британската космическа агенция (UKSA) първоначално отпуска 2,5 млн. бр. лири (3,3 млн. долара) за строителството на обекта на шотландската компания Ейч Ай И (Highlands and Islands Enterprise - HIE). Неин основен партньор ще бъде американският концерн Локхийд Мартин (Lockheed Martin), който ще получи грант от британското правителство от 23,5 млн. бр. лири (31 млн. долара). Лондон ще отпусне за проекта общо 33,5 млн. бр. лири (44,3 млн. долара). Космодрумът на слабонаселения полуостров ще бъде първият на територията на Великобритания. Северната част на Шотландия е най-удачният избор за изграждането на подобна площадка. В случай на неуспешно изстрелване на ракетите, те няма да паднат в населено място.", "date": "2018.07.16", "title": "Първият британски космодрум може да бъде построен през 2020 г."}
{"url": "https://www.24chasa.bg/novini/article/6965374", "text": "Путин каза след срещата с Тръмп в Хелзинки, че позициите на Москва и Вашингтон относно Крим са различни, но добави, че за Русия \"този въпрос е закрит\" , предава ТАСС, цитирана от БТА. Руският президент Владимир Путин заяви, че преговорите му в Хелзинки с американския му колега Доналд Тръмп са били успешни и полезни, предаде Франс прес. \"Преговорите преминаха в откровена и делова обстановка. Смятам ги за много успешни и много полезни\", заяви Путин на пресконференция след преговорите. Путин заяви, че Студената война е приключила и че САЩ и Русия трябва да решават проблемите заедно, предаде ТАСС. \"За всички е очевидно, че двустранните отношения преживяват сложен период, обаче тези трудности и тази напрегната обстановка нямат обективни причини. Студената война отдавна приключи, епохата на остро идеологическо противопоставяне на двете страни остана далеч в миналото, обстановката в света кардинално се промени\", заяви руският президент. \"Днес и Русия, и САЩ се сблъскват със съвършено различни предизвикателства - опасно дебалансиране на механизмите на международната сигурност и стабилност, регионалните кризи, разпространяването на терористичната заплаха и трансграничната престъпност, нарастването на проблемите в световната икономика, екологични и други рискове. Справянето с всички тези проблеми е възможно само с обединени усилия\", заяви Путин. \"Надявам се да стигнем до такова разбиране и с американските партньори\", добави руският президент. \"Днешните преговори отразиха съвместното ни с президента Тръмп желание да поправим негативната ситуация в двустранните отношения, да набележим първите стъпки по оздравяването им, възстановяване на приемливо равнище на доверие и връщане към сътрудничеството от предишното ниво по всички въпроси от взаимен интерес\", каза Путин. Руската държава не се е месила в американските изборни процеси и е готова да работи в съвместни групи по киберсигурност, заяви Путин. \"Президентът Тръмп за пореден път повдигна темата за така наречената руска намеса в изборните процеси в САЩ. Наложи ми се да повторя това, което вече съм казвал нееднократно, включително в лични срещи с президента - че руската държава никога не се е месила и не възнамерява да се меси в американските вътрешни дела, включително в изборния процес\", заяви Путин. Руският президент каза, че \"като цяло е доволен\" от днешните преговори в Хелзинки. \"Като цяло сме доволни от първата ни пълномащабна среща. Добре си поговорихме с президента Тръмп и се надявам, че по-добре се разбираме, за което съм му благодарен. Разбира се, остават множество проблеми и не можахме да премахнем всички залежали проблеми, това беше невъзможно, но смятам, че направихме първата важна крачка в тази насока\", заяви Путин. Руският президент благодари на Финландия за успешно постигнатата работна атмосфера на срещата на върха. \"Благодаря на държавното ръководство на Финландия, на финландския народ, на жителите на Хелзинки за направеното. Знаем, че причинихме много неудобства на жителите на Хелзинки и поднасяме извинения за това\", каза Путин. Преговорите с Тръмп в Хелзинки се оказаха по-съдържателни, отколкото се предполагаше. Дата за следваща среща на върха засега не е определена, обобщи руският президент.", "date": "2018.07.16", "title": "Путин: Преговорите с Тръмп бяха успешни и полезни"}
{"url": "https://www.24chasa.bg/novini/article/6965378", "text": "Министърът на туризма Николина Ангелкова ще подпише договор за изграждане и внедряване на Единна система за туристическа информация /ЕСТИ/, съобщиха от пресцентъра на министерството. Събитието ще се състои утре в сградата на Министерството на туризма, от 11.00 часа. ЕСТИ ще свърже в реално време регистрите на местата за настаняване с Министерството на туризма, НАП, МВР, НСИ и общините. По този начин се облекчава обменът и обработката на данните от различните регистри.", "date": "2018.07.16", "title": "Ангелкова ще подпише договор за изграждане Единна система за туристическа информация"}
