{"url": "https://www.24chasa.bg/novini/article/6486625", "text": "На 17 октомври Азис може да се раздели с луксозен апартамент в кв. “Манастирски ливади” на ул. “Луи Айер” 73. Националната агенция за приходите чрез публичния изпълнител Севдана Ангелова е обявила имота за продажба заради дългове, видя на сайта на приходната агенция “24 часа”. “Луксозно завършено жилище ( в отлично експлоатационно състояние при първоначална цена 326 030 (триста двадесет и шест хиляди и тридесет лева лева)”, пише в обявлението за търга. Анонсирана е и продажба на гараж към апартамента с първоначална стойност 24 670 лева. От приходната агенция отказаха коментар. До обявяването на новия търг се стигна, след като през 2000 г. НАП направи ревизия на Азис. Инспекторите установяват, че той няма регистрация по ДДС, въпреки че бил длъжен да го направи веднага след като доходите му от независима икономическа дейност надхвърлят прага от 50 хил. лв. След серия обжалвания и спорове с данъчните през 2011 г. дългът на звездата вече надхвърлял 500 хил. лв. Също според тях към днешна дата към сумата трябва да се добавят и поне 300 хил. лв. лихви. През 2014 г. НАП запорира имота и го обявява на търг, за да събере вземанията си. Кандидат - купувачи тогава споделят, че жената на на Азис - Галина Георгиева-Гала, при огледите ги посрещала в гаража, като използвала формална грешка в обявата. Търгът е прекратен, след като станало ясно, че Азис междувременно е продал запорирания имот на жена си Галина Георгиева, заедно с гаража. НАП обаче завежда дело. Наскоро съдът е обявил сделката за продажбата за нищожна, тъй като е направена след налагането на запора. Така Азис пак е собственик на имота и парите от продажбата ще отидат за погасяване на дълговете му.", "date": "2017.10.08", "title": "Заради дългове НАП пуска търг с имот на Азис за над 350 000 лева"}
{"url": "https://www.24chasa.bg/novini/article/6486724", "text": "Въоръжен мъж заби колата си в портала на кралски дворец в Саудитска Арабия в събота и започна да стреля напосоки с “Калашников”, съобщи Ройтерс. Двама охранители на замъка Дар ас Салам в град Джеда бяха убити, а трима - ранени. Семейството на една от жертвите съобщи, че бил на 40 г. и оставя 3 малки деца сираци. Нападателят беше идентифициран като Мансур ал Амри, 28-годишен саудитец. Според съобщение на вътрешното министерство в Рияд той е бил ликвидиран. Амри носел автомат и три коктейла “Молотов”. Нападателят няма криминално досие или някаква връзка с екстремистки групировки, което подсказва, че може би е “вълк единак”, обяви говорителят на вътрешното министерство. Крал Салман е извън Саудитска Арабия на официална визита в Русия. Министерството не уточнява къде се е намирал престолонаследникът Мохамед бин Салман, но според саудитски медии той е в Джеда. Катар, Оман и Египет осъдиха атаката, определена от тях като терор, и поднесоха съболезнования на семействата на жертвите. Рияд не е правил официални изявления и коментари във връзка със случая. Ройтерс обаче съобщи, че по повод съобщенията за атаката посолството на САЩ в Саудитска Арабия препоръчало на своите граждани в кралството “да спазват мерките за сигурност и да бъдат крайно предпазливи в района на двореца Дар ас Салам”. Дворецът в Джеда е държавна резиденция, в която се намира канцеларията на краля и заседават неговите министри.  Антураж от 1500 души, от които 150 лични готвачи, придружи саудитския крал Салман бин Абдулазиз при историческата му визита в Русия, пише в. “Дейли мейл”.  Монархът слезе от самолета си по специален златен ескалатор. Той обаче се повреди и 81-годишният саудитски крал беше принуден да вземе пеш последните стълби. Сред вещите, без които крал Салман е решил, че не може да прекара 4-дневното си посещение в Москва, са любимият му килим, два мерцедеса S-класа и 400 тона багаж. Саудитски самолет пътуваше всеки ден между Рияд и Москва, за да транспортира доставки, включително 800 кг храна.  Крал Салман, който отседна в хотел “Четири сезона”, носи и собствени мебели. Саудитското правителство резервирало изцяло два луксозни хотела за визитата - “Риц Карлтън” и “Четири сезона”. Последният трябвало да помоли някои от гостите да отменят резервациите си, за да се освободи място за кралския антураж. Хора, които живеели постоянно в хотела, били принудени да напуснат, разкрива още запознатият източник. Членовете на кралския антураж заменили някои от служителите в хотела със собствен персонал, който знаел точно как да приготвя кафето за монарха. Цената за пълната резервация на двата хотела по време на визитата на саудитския крал може да достигне около $ 3 млн. без разходите на делегацията за обслужване, ястия в ресторанта и спа процедури, съобщи Вадим Прасов, вицепрезидент на Руската федерация на ресторантьорите и хотелиерите. ", "date": "2017.10.08", "title": "Атакуват дворец на саудитския крал (Снимки)"}
{"url": "https://www.24chasa.bg/novini/article/6486746", "text": "“Само едно нещо ще подейства на Северна Корея, след като предишните администрации разговаряха 25 г. с Пхенян без резултат”, заяви Доналд Тръмп, без да дава уточнения. “Споразуменията бяха нарушавани, преди да изсъхне мастилото, направиха на глупаци САЩ, преговарящите. Съжалявам, но само едно нещо ще подейства!”, написа президентът на САЩ в туитър. В отговор севернокорейският лидер Ким Чен Ун каза, че ядрените оръжия на КНДР са “мощен възпиращ елемент, който твърдо гарантира суверенитета и защитава сигурността на Корейския полуостров”. Ким Чен Ун остро критикува САЩ, които по думите му “се опитват да задушат независимостта на страната и нейната свобода да съществува и да се развива”. След конгрес на ЦК на Корейската работническа партия вождът повиши сестра си до член на политбюро, чийто председател е брат ѝ. Това означава, че 28-годишната Ким Йо Чен заменя на поста лелята на лидера Ким Кон Хе, която беше сред основните фигури в политическия живот по времето на бившия лидер Ким Чен Ир. ", "date": "2017.10.08", "title": "Тръмп: Само едно нещо ще подейства на Северна Корея"}
{"url": "https://www.24chasa.bg/novini/article/6486494", "text": "        София е на път да построи първата метростанция с публично-частно партньорство. В четвъртък Столичният общински съвет трябва да одобри подписването на договор между общината и американския фонд “Арселанд Есперя” ЕАД за строителството на новата станция, която ще е на бул. “П. Владигеров”. Както “24 часа” съобщи още през май, новата станция в квартал “Обеля” ще е между станциите “Обеля” и “Сливница”. Очакванията са тя Американците притежавали терен наблизо, върху който ще строят жилищен комплекс. Затова били готови да дадат част от парите. Станцията отдавна е в плановете на общината, но не е реализирана поради липса на средства. Всъщност част от конструкцията ѝ е изградена през 2003 г. и строителството няма да наложи спиране на влаковете в участъка “Обеля” - “Сливница”. Новата станция е част от мащабен проект за изграждане на транспортен възел между влаковете и метрото в западната част на София. Освен станцията той включва връзка на втората линия с метродепото в “Обеля” и строителство на жп гара. Работи се и за нова автогара в района, но тя не е част от проекта, обясни общинският съветник от ГЕРБ Зафир Зарков, който е вносител на доклада. Според договора американците ще осигурят 51% от нужните 24 млн. лв. за станцията и връзката с депото. Останалите ще даде общината. През първите 2 г. фондът трябва да плати подготовката на работен проект, грубия строеж и подходите към станцията. Те трябва да се изпълнят до 2019 г. После общината ще продължи с инженерната инфраструктура и тунела към депото, които трябва да приключат през 2020 г. Всичко, което ще се построи, ще бъде публична общинска собственост, обясни Зарков. Изграждането на директна връзка на втория лъч с депото ще позволи Бъдещата жп гара ще свърже метрото с влаковете в направлението Драгоман, Сливница, Божурище, Банкя, Волуяк и Костинброд и дори международните за Белград. Идеята е тя да стане последна спирка за тях вместо Централна жп гара. Очаква се Министерството на транспорта да започне строителството паралелно с това на новата станция, каза Зарков. Така това ще е третата метростанция, която прави връзка с жп транспорта - първата е на “Искърско шосе” с влака София - Пловдив, втората ще е на последната станция на третата линия в “Горна баня” с жп линията София-Перник, която вече се строи.", "date": "2017.10.08", "title": "Строят първа метростанция с частни пари, американски фонд дава 51%"}
{"url": "https://www.24chasa.bg/novini/article/6486831", "text": "Поздравявам всички структури на партията, кандидатите ни за кметове за убедителната победа на кметските избори, проведени в населени места и две общини, каза Цветан Цветанов пред \"24 часа\" по повод победата на ГЕРБ на частичните местни избори в общините Трън и Вълчи дол и в няколко села. Резултатите на ГЕРБ доказаха, че българският избирател не залага на компроматните войни на БСП, а на достойни кандидати и на партия, която показва реални политики с видими резултати. Убедителната победа показа, че БСП не е алтернатива във властта.", "date": "2017.10.08", "title": "Цветанов: Частичните избори показват, че БСП не е алтернатива във властта"}
{"url": "https://www.24chasa.bg/novini/article/6486530", "text": "Via vita est - пътят е живот. С тази латинска сентенция, оцеляла и доказала своята истина и до днес, започна представянето на проекта за магистрала “Струма” на дискусия в Симитли бившият главен архитект на София арх. Петър Диков. Той припомни, че Римската държава дължи своята сила и стабилност точно на важността на пътищата, които изгражда. Арх. Петър Диков представи визията на пътя пред десетки жители на Симитли и региона, представители на бизнеса, строителния бранш. На срещата, организирана от кмета на община Симитли Апостол Апостолов, бяха и вицепремиерът Красимир Каракачанов, зам.-министърът на околната среда Николай Кънчев, шефът на АПИ инж. Дончо Атанасов, областният управител Бисер Михайлов, депутати и кметовете на Банско и Разлог Георги Икономов и Красимир Герчев. “С изграждането на магистралата летище София става на един час път от Симитли, а това е много по-малко, отколкото до някои квартали в София. Магистралата е важна за цяла Източна Европа. Ще се скъси и пътуването до Банско, което е важно пък за развитието на ски туризма”, каза арх. Диков. Вицепремиерът Красимир Каракачанов за пореден път изрази недоумение защо псевдоеколози спъват икономическото развитие. “Никога не съм разбирал защо черният щъркел, бялата лястовица и краставата жаба трябва да спъват инвестиционните проекти на страната. Трябва ли да се поддаваме на рекета на някакви измислени герои, които си напълниха джобовете с пари? Трябва да се освободим от робството на тези мними еколози. Работата на едно правителство е да изгражда инфраструктурата, за да останат младите хора в България, и ние трябва да създадем нормални възможности за развитие”, допълни Каракачанов по време на форума. Той подчерта, че вариантът за лот 3.2 през Кресненското дефиле, който ще се реализира, е най-бързият за изпълнение, максимално най-евтин и съобразен с екологичните препоръки Бързите и удобни пътни връзки водят след себе си и нови инвестиции, категорични бяха участниците в дискусията. Стана ясно, че целият регион стои зад реализирането на проекта за аутобан и местните хора разбират важността му и имат големи очаквания, свързани с подобряване като цяло на качеството на живот след изграждането на цялостната магистрала. Специално внимание бе отделено на Банско и близо 10-годишните усилия да бъде изградена втора кабинкова линия, за да не чакат скиорите с часове на опашка пред единствената кабинка, която ги качва в ски центъра. С изграждането на магистрала “Струма” ще се увеличи потокът от туристи от Гърция, Сърбия, Румъния към зимния ни курорт. Тогава липсата на втора кабинка ще стане още по-осезаема и ще отблъсне скиорите от Банско. “Градът стана световен зимен център. Все повече и повече чужденци идват, оставят тук парите си, създават се работни места, а ние зорлем ги прогонваме към съседни държави или пък към Австрия, Швейцария, Словения, като не им осигуряваме бърз достъп до ски пистите. Навсякъде се борят да привлекат туристи, а ние ги принуждаваме да бягат от България в други курорти, след като имаме всички предпоставки да им предложим най-доброто. Банско има много по-голям потенциал, който трябва да се използва”, обясни Каракачанов. Кметът на Банско Георги Икономов каза, че разрешаването на инвестициите в ски зоната трябва да върви успоредно с изграждането на транспортните коридори в региона. “Подобряването на достъпа до нашия курорт ще доведе още повече туристи, които ще се сблъскат с опашки и недостатъчни обслужващи съоръжения в ски зоната. Друг въпрос, който ще назрява все повече, е замърсяването на въздуха през отоплителния сезон поради масовата употреба на дърва. Затова апелирах пред заместник министър-председателя за комплексни управленски решения. Паралелно с развитието на магистрала “Струма” да бъде ускорено изграждането на газопровода към нашите общини, и най-вече разрешаване на инвестициите в съществуващите ски зони - Банско и Добринище”, каза Икономов. Уточни, че все още не е приет планът за управление на Национален парк “Пирин”, а старият отдавна е с изтекъл срок. Водят се 6 съдебни административни дела по този повод, като едно от тях е спечелено от общината. Тези юридически хватки пречат на приемането на новия план, който дава възможност за инвестиции и развитие на ски курорта. Икономов се надява до средата на следващата година делата да приключат и бързо да се пристъпи към реализация на проекта за втора кабинка и разширяване на ски зоната. “Търпението на Банско отдавна се изчерпа, очакваме действия. Вече 10 г. настояваме за втора кабинка и няма развитие”, каза Димитър Русков от Национална коалиция “За да останат хора в България”, който връчи на вицепремиера декларация с настояване за разширяване на ски центъра в Банско. “За нашата община строителството на магистралата е много важно, хората ще могат да се придвижват много по-бързо. Това ще помогне и за развитието на търговско-промишления комплекс, който създадохме и продължаваме да развиваме. В момента сме в процедура за получаване на бившите военни погреби от 200 дка, за да разширим тази зона, защото инвестиционните намерения на фирмите са големи. Сега в бившето поделение имаме 9 производствени фабрики с близо 400 работни места, а очакваме разкриване на над 1500 работни места Мисля, че всеки от нас знае какъв тласък ще даде построяването на магистралата за промишлеността в региона, както и на туризма”, каза домакинът на срещата - кметът на Симитли Апостол Апостолов. Областният управител Бисер Михайлов пък наблегна на друг важен аспект, свързан с бързото изграждане на автомагистрала “Струма”. Освен удобство за инвеститорите, които ще изберат да реализират нови бизнес проекти в региона и ще допринесат за икономическото развитие, много важна е и безопасността на всички пътуващи по най-натоварения сега път Е 79 за Гърция. “Имаме нужда от магистрала, защото човешкият живот няма цена”, каза Михайлов и бе подкрепен от Владимир Тодоров от Асоциацията на пострадалите от катастрофи.", "date": "2017.10.08", "title": "Магистрала “Струма” е  важна за цяла Европа (Обзор)"}
{"url": "https://www.24chasa.bg/novini/article/6486869", "text": "Президентът на Турция Реджеп Таийп Ердоган посети Наим Сюлейманоглу в болницата, където великият щангист в историята се възстановява от трансплантация на черен дроб заради тежка цироза. разпространиха първите снимки на трикратния олимпийски шампион след операцията.                                                                                                                                                                                                                                                                                                                       ", "date": "2017.10.08", "title": "Вижте Наим след операцията, Ердоган е до леглото му"}
{"url": "https://www.24chasa.bg/novini/article/6486689", "text": "Служителите в МВР, които отговарят за разрешителните за оръжия, ще бъдат подложени на тест за грамотност. Причината - за три години прокуратурата за втори път проверява служба КОС заради нередности, предаде Оказва се, че има служителите във ведомството, които не могат да боравят с компютър. Констатацията е от 2014 г. Тогава прокуратурата установява пропуски в контрола в службата. Три години по-късно той все още не е затегнат. А българинът, оказва се, е доста въоръжен. Близо 215 000 физически лица у нас имат валидни разрешителни за носене на оръжия. Броят на пушките и пистолети за различни цели е почти два пъти по-голям - 357 800. Тези са самоотбрана са 124 102, а 2/3 от оръжията в България са в ръцете на ловците. За последните три месеца МВР е предупредило 6 539 души, че изтичат разрешителните им. За общо 1817 оръжия те вече са невалидни. Проверките са 20 334. А КОС често забравя да изземе оръжията с изтекли разрешителни.", "date": "2017.10.08", "title": "Служителите, които отговарят за  разрешителните за оръжия, на изпит"}
{"url": "https://www.24chasa.bg/novini/article/6486583", "text": "700 млн. лв. допълнителни разходи за увеличение на заплатите залага правителството в бюджета за 2018 г. Всички заплати в бюджетната сфера - учителски, полицейски и пр., ще бъдат увеличени средно с 10%. Тези планове на кабинета за следващата година бяха обявени от финансовия министър Владислав Горанов на извънредна пресконференция в неделя. Тя бе свикана в централата на ГЕРБ и освен министъра на финансите участваха зам.-шефът на партията и лидер на парламентарната група на ГЕРБ Цветан Цветанов и вицепремиерът Томислав Дончев. В секторите, финансирани от държавата, се предлага средно увеличение на заплатите с 10%, съобщи министър Горанов. Заради това правителството залага увеличение на разходите за персонал със 700 млн. лв. в бюджета за 2018 г. “В тези средства се включват учителските заплати, чието увеличение е факт и ще продължи и през следващата година. Има планирано увеличение и на заплатите на полицаите”, категоричен бе Горанов. Финансовият министър обаче не се ангажира какво ще е увеличението на полицейските заплати, тъй като все още вървят преговорите между синдикатите и вътрешното министерство. “Дайте ни време да си свършим работата в правителството, не искам да съм говорител на министър Валентин Радев”, каза Горанов. Той допълни, че проектът на бюджет за 2018 г. ще бъде внесен в Националния съвет за тристранно сътрудничество във втората половина на октомври. Следващата седмица ще се водят разговори с всички министри, на които ще се обсъдят предложенията в бюджет 2018 г. за съответния сектор, обясни още финансовият министър. “Проблемът с човешкия ресурс и качеството на работната сила трябва да бъде адресиран максимално бързо. Добрата новина е, че увеличението на учителските заплати дава добри резултати”, каза още финансовият министър. Следващата година бюджетът ще е с по-малък дефицит от първоначално предвидения, допълни още той. “Благодарение на стабилността и устойчивостта, които сегашното управление дава, доходите растат с двуцифрени темпове. До пролетта магистрала “Хемус” да бъде завършена като проект до разклона Плевен-Ловеч”, обеща още той. Всичко това безспорно дразни и притеснява нашите опоненти, които трябва да намерят смислени аргументи, за да се противопоставят на успешните политики. Те са такива, защото обществото ги оценява чрез потреблението и доходите, които растат”, коментира Горанов. По думите му въпреки всички обвинения в последните две управления на кабинета “Борисов” държавата се развива добре. През 2016 г. сме били на 4-о място по икономически растеж в Европа, а тази година се очаква да стигнем 100 млрд. лв. БВП, допълни Горанов. 17 000 деца вече са върнати в класните стаи като резултат на кампанията на институциите да се спре отпадането от училище, съобщи пък вицепремиерът Томислав Дончев. “Изключително важна стъпка в тази посока е по-атрактивното възнаграждение на учителите и това е върхът на йерархията на приоритетите ни”, коментира той. “Премиерът се разпореди да не споменаваме президента Румен Радев, а да говорим повече за неща, които биха издигнали авторитета на институциите”. Това обяви в неделя председателят на парламентарната група на ГЕРБ и зам.-председател на партията Цветен Цветанов, който е поел ангажимента говоренето за държавния глава да се прекрати. По думите му БСП се опитва да обвини ГЕРБ в политически удар срещу президентската институция и да вмени вина на партията за формирането на анкетна комисия за изтребителите. Това обаче не било вярно, защото задължение на всяка управляваща партия било да търси прозрачност. Цветанов отрече появилите се в публичното пространство мнения, че има война между президентската институция и ГЕРБ. “Искаме ясно да заявим, че сме “за” уважение на всяка институция Утре ще участваме в консултативния съвет, иницииран от президента, въпреки наливането на масло от БСП. И днес можем да кажем, че нашият законопроект е много по-добър от техния”, каза още зам.-председателят на партията.  По повод обвиненията в шуробаджанащина Цветанов заяви, че партията няма да участва в компроматната война на БСП. За нас управлението е да изпълним задълженията си към обществото и да представяме страната ни по най-добрия начин, допълни Цветанов. “БСП нямат алтернатива за управлението”, декларира той и призова да се водят дебати за важните за обществото теми, продължи заместнвикът на Бойко Борисов в партията и призова червените да не се бъркат в организационния живот на управляващата партия, така, както тя не се бърка на никого. “Силата на партия ГЕРБ са реалните политики и видимите резултати, БСП са номер едно в компроматите”, допълни Цветанов. И призова социалистите, когато правят разкрития за роднински назначения, да сезират нужните институции, а не да правят пресконференции. В момента комисията за конфликт на интереси се председателства от човек, избран от квотата на експрезидента Георги Първанов и могат да са сигурни, че няма да има никакво вмешателство, припомни Цветан Цветанов. “БСП искат да вкарат под общ знаменател всички партии, но те не могат да управляват. Имали са тази възможност и винаги са се проваляли”, каза зам.-председателят на ГЕРБ. “Каним БСП на политическия дебат за европредседателството, секторните политики, бъдещето на България и бюджета, който предстои да бъде гласуван, но от всеки друг дебат ще се разграничим”, категоричен бе Цветанов. По скандала с Антон Тодоров зам.-председателят заяви, че лично говорил с него и в думите си не бил вложил това, което излязло в медиите. “Поднесохме извинение и се разграничихме от думите на колегата Тодоров. Ние сме “за” свободата на словото, но също много пъти сме били жертва на неверни неща, които са се писали за нас в медиите”, допълни Цветанов. “Има натрупване на напрежение в дадената ситуация”, призна Дончев. Той предложи, ако Нова тв прецени, Тодоров и Симеонов да бъдат извикани в ефир, за да обяснят какво са имали предвид и “който има да се извини, да се извини”. Бил съм журналист и мен също са ме заплашвали, но “зад кулисите”, коментира Дончев. “Спомнете си как и по какъв начин същият водещ си смени работата преди време. Какъв дебат се състоя тогава”, коментира темата пък финансовият министър Владислав Горанов. “Извиняваме се, ако правителството или ГЕРБ са заподозрени в опит за намеса в независимостта на медиите и няма как да сме доволни, че този дебат се води и сме в отбранителна позиция”, допълни той. “Ако някой някъде върши нещо нередно, има институционален ред, който трябва да се следва. Ако въведем норма в едно семейство да няма двама души на публична служба, това би означавало, че в едно семейство не може да има човек на държавна служба и полицай. Това може би не би било проблем в София, но в малките населени места ще е тежък проблем и семеен, и на пазара на труда”, каза Дончев. И предложи на Таско Ерменков от БСП да сезира комисията за конфликт на интереси, защото кучето на вицепремиера вероятно има роднини митничарски или граничарски кучета. ", "date": "2017.10.08", "title": "700 млн. лв. за по-високи заплати, 10% увеличение за всички на държавна работа (Обзор)"}
{"url": "https://www.24chasa.bg/novini/article/6486708", "text": "Швейцарска гражданка, която работи за хуманитарна организация, е била отвлечена в разкъсвания от конфликт судански регион Дарфур, заявиха от външното министерство на Швейцария, цитирани от AFP . Швейцарското министерство каза, че е „наясно, че швейцарска жена е била отвлечена в Судан“. „Нашите местни представители са в контакт с местните власти“, заявиха от МВнР на Швейцария. Швейцарските власти не дадоха допълнително детайли за жената или обстоятелствата около отвличането й, предаде \"Фокус\". ", "date": "2017.10.08", "title": "Швейцарска гражданка е отвлечена в Дарфур"}
{"url": "https://www.24chasa.bg/novini/article/6486699", "text": "“Мафиотско убийство с любовен мотив”, “Дошъл от България, за да го убие”. Това са гръмките заглавия по гръцките медии, които разказват за убийството на 62-годишния гръцки кардиолог Христодулос Каландзаки. Мъжът бе екзекутиран от българин в събота сутринта с ловна карабина на о. Крит. от ръката на любовника ѝ. Тя го застига малко преди да достигне селото, където всяка събота и неделя преглежда своите пациенти. За 12 часа гръцката полиция разкри пъкления план на двамата българи, които са планирали жестокото убийство - 37-годишен полицай и 38-годишната съпруга на жертвата, също българка. Историята се разплете късно в събота вечер след дълъг разпит на двамата заподозрени българи, които Те разкриха, че страстната им любов е мотивът, тласнал българина да застреля доктора. Убиецът е полицай по професия, разведен, с едно дете. Както стана ясно от показанията, той е пътувал до остров Крит специално за да застреля съпруга на любимата си, с която поддържали връзка от доста години. Целта била да сложат ръка върху тлъстото наследство на доктора.  За осъществяване на смъртоносния план, замислен от съпругата на жертвата, полицаят пътувал два пъти за седмица до остров Крит. Първо, за да огледа мястото и да се запознае с маршрута на лекаря. Научил го е от съпругата, сигурни са властите. Второто пътуване било ден преди убийството в петък, 6 октомври, когато пристигнал с полет от Александруполи до Сития на о. Крит. Според полицейски източник при първото си посещение българинът е пристигнал с автомобил, който оставил близо до летището на Сития. Там била скрита и карабината, с която е разстрелян 62-годишният лекар, както и пистолет. Според същия полицейски източник това е неговото служебно оръжие от България. Вече информиран за маршрута на лекаря, българският полицай - три в тялото и последния, смъртоносен, в главата, като преди това надупчил и колата на жертвата. От начина на екзекуцията и броя на куршумите изглежда, че българинът определено е искал да го убие, коментират запознати. Според първото разследване на местопрестъплението Христодулос Каландзаки е прострелян в лицето, в носа и гърба. Лекарят пътувал за населеното място Йерапетра, където имал седмичен кабинет. По време на разследванията близо до мястото на убийството бе намерена карабината, която принадлежи на 37-годишния българин. В колата му са открити и конфискувани револвер, 6 патрона, 2 ножа, мобилен телефон, както и 770 евро и 77 лева. Престъплението бе разкрито с помощта на анонимни свидетели и най-вече от показанията на 73-годишен местен гражданин, който видял сцената на убийството. В началото българинът държал твърда позиция по време на разпита. Според официалната информация отпечатъци по карабината, с която е убит лекарят, не са намерени, тъй като се е погрижил да сложи ръкавици. 73-годишен жител на селото го видял, че прави засада и се преструва на ловджия, и сигнализирал полицията, откъдето тръгва и разплитането на жестокото убийство. Според официалното съобщение на гръцката полиция, издадено късно в събота, българската съпруга също е арестувана и обвинена в пряко съучастничество. Любовникът ѝ направил самопризнания, че е застрелял кардиолог в колата му по провинциалния път Сития – Йерапетра.  Жертвата и българката имат дете на 3 години от брака им, който е втори за кардиолога. Гръцката общественост е потресена. Хора от селото разказват, че убитият се е грижел за семейството си и е бил много уважаван в обществото.  Полицаи от Казанлък с изумление откриха след публикциите в гръцките вестници за убийството на о. Крит, че снимката на задържания мъж е на техния колега Красимир Карчев. 37-годишният мъж е бил оперативен работник и в органите на МВР е повече от 10 г.  Досега не е имал прояви, които да подсказват, че може да извърши подобно престъпление. За него началниците му казаха, че бил в редовен отпуск и нямали представа къде може да е в момента. Официално досега в Казанлък не са уведомени за проблема. Красимир работи в криминалната полиция. Полицаят живее сам в малка къща в казанлъшкото с. Енина, където в неделя нямаше никого освен три котки, които се разхождаха по двора. Съседите са предпазливи, когато ги запитат за Красимир, но го определят като “мъжко момче”. Те подозират, че въпросната жена, заради която се е разиграла драмата на о. Крит, му е гостувала в селото няколко пъти, но не могат да бъдат сигурни дали наистина е била тя. Ако обвиненията към нашия полицай се потвърдят, това ще бъде втората за тази година любовна история с фатален изход, която разтърсва полицейското управление в Казанлък. На 6 март друг негов служител - Драгомир Кирчев, застреля след скандал на улицата приятелката си Галина, след което се самоуби със същия пистолет. В този случай причината за трагедията бяха личните взаимоотношения между двамата.", "date": "2017.10.08", "title": "Български полицай уби лекар от остров Крит по план на съпругата, с която имал дълга любов (Обзор)"}
{"url": "https://www.24chasa.bg/novini/article/6486750", "text": "Самолет на авиокомпания \"Томпсън еъруейз\" се приземи аварийно на летище София след 19 ч. От аеропорта заявиха, че на втория пилот му е прилошало и това е причината машината, който е летяла от Нюкасъл да поиска кацане с София. Ангажимент на авиокомпанията е да се погрижи да пътниците. Наземният оператор вероятно ще поеме грижите за пътуващите, докато бъде изпратен нов екипаж.", "date": "2017.10.08", "title": "Самолет се приземи  извънредно в София, на втория пилот му прилошало"}
{"url": "https://www.24chasa.bg/novini/article/6486732", "text": "Три вертолета и над 100 пожарникари гасиха пожар, избухнал в огромен търговски център за строителни материали в Москва, предаде ТАСС. От магазина “Синдика” са евакуирани над 3000 души, няма пострадали. Пожарът първоначално пламнал на партера, откъдето се разпространил в подземния паркинг. Чували се взривове от горящите коли. На отделни места огънят стигнал до покрива и над сградата се издигал гъст дим. Големи задръствания се образували на околовръстното шосе на Москва, където се намира търговският център. Освен хеликоптерите били задействани осем звена за газодимна защита. Площта на пожара е близо 3000 кв. м. Задимяването се е разпространило по цялата площ на магазина, която е 55 000. кв. м. ", "date": "2017.10.08", "title": "Горя огромен хипермаркет в Москва (снимки)"}
{"url": "https://www.24chasa.bg/novini/article/6486773", "text": "Пътнически самолет се е приземил извънредно на Летище София тази вечер, потвърдиха от пресслужбата на аерогарата за От данните на портала FlightRadar24 се вижда, че това най-вероятно е „Боинг 737” на TUI Airlines, летящ от Нюкасъл за Ларнака. По първоначална информация, на втория пилот му е прилошало и поради тази причина машината се е отклонила от курса си и е кацнала у нас. Това е станало без проблеми, като след това пътниците са свалени от самолета и са настанени в хотел.", "date": "2017.10.08", "title": "Пътнически самолет кацна извънредно на Летище София"}
{"url": "https://www.24chasa.bg/novini/article/6486571", "text": "Най-новите си продукти, както и иновативни технологични решения и съвети към специалистите в информационните технологии представи технологичният гигант Dell EMC в София. Събитието се проведе на 5 октомври в експоцентъра на хотел “Маринела”. Миналата година Dell се сля с EMC - лидер в системите за съхранение и защита на данни, като сделката беше на стойност 67 млн. долара. Една година по-късно Dell Technologies е най-голямата частна технологична компания, която обхваща уникална група технологични направления, включващи Dell, Dell EMC, Pivotal, RSA, SecureWorks, Virtustream и VMware. Това обединение създаде лидер на пазара с разширяващо се технологично и иновативно портфолио, което предоставя високотехнологични решения, свързани с дигиталната трансформация, облачните технологии, софтуернодефинирани центрове за данни, конвергирани инфраструктури, софтуерни платформи, системи за съхранение и анализ на данните, мобилност и киберсигурност. Корпорацията организира форуми в различни държави по целия свят на тема иновациите в сектора на информационните технологии и тяхното огромно значение за бизнеса. Форумът в София е част от тази инициатива и се провежда под наименованието “Реализирай своето дигитално бъдеще”, като се осъществява с подкрепата на пет основни спонсора. Само в София събитието събра 300 участници. Те имаха възможността не само да се запознаят с последните технологии, предлагани от компанията, да се пренесат във виртуална реалност, демонстрирана от организаторите, но и да придобият нови знания и насоки за развитието на информационните технологии от представените 12 технически сесии. Конференцията беше открита с впечатляваща презентация на Том О'Райли - технически директор “Софтуер множествени платформи” за Средния изток и Африка, включваща основни тенденции и послания на компанията. С презентацията си американецът подчерта необходимостта на всеки един съвременен бизнес да извърши дигитална трансформация. В днешно време генерирането на огромно количество данни, необходимостта те да бъдат защитени, използването на свързаност във всеки един момент - чрез мобилен телефон или лаптоп, налага нуждата продуктите и бизнес моделите да бъдат все по-иновативни, гъвкави и модерни. Тази промяна се основава на технологична база, която налага компаниите да трансформират своята IТ инфраструктура. Информационните технологии и бизнесът постепенно размиват границите си и се превръщат в едно и също нещо. За да не изостават от тази динамика, компаниите трябва да извървят пътя на трансформацията чрез четири основни стъпки. Дигиталната трансформация е само началото, когато самият бизнес променя концепцията си и започва да предлага по-умни продукти и услуги. Този процес неминуемо води до втората стъпка, а именно - IТ трансформацията, която се фокусира върху IТ инфраструктурата. Едно от основните звена за всеки бизнес са служителите. Необходима е промяна в работната среда, правейки я адекватна за модерния начин на работа. Съвременният служител не работи с фиксирано работно време в офиса. Той се нуждае от технологични устройства, които да го правят мобилен във всеки момент и на всяко място. Това е трансформацията на работната сила. Работата от разстояние обаче изисква повече сигурност, обхващаща по-голям периметър. Затова последната изключително важна стъпка е именно трансформация на защитата. Dell Technologies осигурява решения за всеки един от тези етапи благодарение на включените в него технологични направления Dell, Dell EMC, Pivotal, RSA, SecureWorks, Virtustream и VMware. Компанията предлага собствен софтуер, трансформация на базата данни и превръщане на архитектурата в модерна - базирана на флаштехнология, мащабирана, скалируема и дефинирана от софтуер, с достъп до облачно пространство и същевременно добре защитена. Операциите вече се автоматизират, а инфраструктурата се превръща от реактивна в проактивна. Това означава, че вече се предлагат устройства, защитени от самото си създаване, вместо да се търсят външни начини за защита. Dell EMC e безспорен лидер и иноватор в системите за защита и съхраняване на данни, осигурявайки надеждност на критичната за работата информация.", "date": "2017.10.08", "title": "Технологичен форум “Реализирай своето дигитално бъдеще” на IТ лидера Dell EMC събра над 300 участника в София"}
{"url": "https://www.24chasa.bg/novini/article/6486577", "text": "Снежната покривка на връх Ому в Румъния достигна днес 82 см, а снеговалежът продължава, съобщава информационният сайт Зиаре, цитиран от БТА. Връх Ому се намира в планините Бучеджи, които са дял на Южните Карпати. Румънските метеоролози съобщават, че времето ще продължи да бъде студено, а валежите - обилни. Сняг вали и на други места в страната, като в планините Фъгъраш снежната покривка е 24 см. Компанията за управление на пътната инфраструктура съобщи, че заснежените пътища са обработени против заледяване с пет тона сол.", "date": "2017.10.08", "title": "Снежната покривка на връх Ому в Румъния достигна 82 см"}
{"url": "https://www.24chasa.bg/novini/article/6486503", "text": "Турската прокуратура е поискала активисти от турското представителство на правозащитната организация Амнести интернешънъл да бъдат осъдени на 15 години затвор, предаде ТАСС, като се позова на турската агенция „Доган”. Обвинение за принадлежност към терористична организация е повдигнато против 11 правозащитници, 8 от които се намират в ареста. В средата на юли турски съд постанови да се задържат в ареста 6 правозащитници, включително и председателят на турското представителство. Всички активисти са заподозрени в терористична дейност, предаде В момента в следствен арест в Турция по подобни обвинения се намира и германският журналист от в. \"Велт\" Дениз Юджел. Това бе една от причините за влошаване на отношенията между Берлин и Анкара през последната година. Реакцията на германското външно министерство против задържането на правозащитници бе възприета в Анкара като намеса в съдебната система на Турция.", "date": "2017.10.08", "title": "Турски прокурори искат 15 г. затвор за правозащитници"}
{"url": "https://www.24chasa.bg/novini/article/6486513", "text": "В Тихия океан близо до островната държава Тонга бе регистрирано земетресение с магнитуд 5,6 по скалата на Рихтер, предава РИА Новости , позовавайки се на Европейския сеизмологичен средиземноморски център. Епицентърът на земетресението е бил на 238 километра северно от град Нукуалофа. Няма данни за жертви и разрушения, както и предупреждение за цунами, предаде БТА. ", "date": "2017.10.08", "title": "Земетресение с магнитуд 5,6 по скалата на Рихтер в Тихия океан близо до Тонга"}
{"url": "https://www.24chasa.bg/novini/article/6486518", "text": "Севернокорейският лидер Ким Чен-ун издигна по-малката си сестра Ким Йо-чен на висок пост - в политическото бюро на единствената партия, предадоха световните агенции, цитирани от БТА. На събрание на Централния комитет на управляващата Корейската трудова партия в Пхенян вчера Ким Йо-чен, заедно с още трима функционери, беше назначена за \"заместник-член\" на политбюро, съобщиха държавни медии. Политбюро е инстанцията, която взема решения и се оглавява от севернокорейския вожд, уточнява Франс прес. Лидерът и сестра му са деца на бившия ръководител Ким Чен-ир и третата му съпруга Ко Йон-хи, бивша танцьорка. След като през 2011 г. наследи управлението на страната от баща си, Ким Чен-ун е назначавал сестра си на различни длъжности с цел да укрепи позициите на семейството си в държавното ръководство, посочва ДПА. Ким Йо-чен, която според южнокорейски медии е 30-ина годишна, се е появявала многократно заедно с брат си на политически събития и при \"посещения за запознаване с положението\", на които държавният ръководител щедро и компетентно раздава съвети във всевъзможни сфери - от промишлеността през земеделието и образованието до военната област. Тя е работила също в пропагандния отдел на партията. През 2014 г., когато Ким Йо-чен беше назначена за заместник-ръководител отдел в ЦК, се появиха предположения, че тя може да бъде издигната на още по-висок пост в пратийната йерархия и да помага още повече на брат си в управленските дела.", "date": "2017.10.08", "title": "Ким Чен-ун издигна сестра си на висок партиен пост"}
{"url": "https://www.24chasa.bg/novini/article/6486525", "text": "Пожар избухна тази сутрин в най-големия строителен пазар в Москва „Синдика“, който се намира на Калужко шосе, предава ТАСС, цитиран от \"Фокус\".  „По предварителни данни изгорялата площ е три хиляди квадратни метра“, заяви говорител на руското Министерство на извънредните ситуации. Близо три хиляди души бяха евакуирани заради пожара, а на място пристигнаха 86 пожарникарски екипа, полиция и два хеликоптера Ка-32. Няма данни за жертви.", "date": "2017.10.08", "title": "Три хиляди души бяха евакуирани заради пожар в Москва"}
{"url": "https://www.24chasa.bg/novini/article/6486531", "text": "Остава засилена опасността от свлачищна активност по пътищата в планинските райони, след обилните валежи от дъжд. Това съобщи за Радио „Фокус“ – Пловдив дежурният в Областно пътно управление. Най-рискови са пътните отсечки Бачково-Нареченски бани, Смолян-Кричим-Стамболийски, София- Карлово-Бургас и Юговско ханче-Югово-Лъки-Здравец. Възможно е образуването на свлачища и в района на проходите „Козница“ и „Стражата“. Водачите трябва да бъдат особено бдителни, преминавайки през посочените направления и да не предприемат рискови маневри. Проходът Троян-Кърнаре все още е изцяло затворен за движение на всички моторни превозни средства, заради рязкото влошаване на метеорологичните условия и паднали от снега дървета. Дежурният в Областно пътно управление призова шофьорите да не тръгват на път с летни гуми към високопланинските проходи, тъй като по високите части е голяма вероятността за снеговалежи. Екипи са в готовност да реагират своевременно на подадени сигнали и да оказват съдействие. Препоръчва се на водачите да не предприемат пътувания през планинските части, освен ако това не е наложително. Трафикът на територията на Пловдивска област се извършва с нормална интензивност и без затруднения. Изключение правят участъкът на АМ „Тракия“ в областта и пътя Пловдив-Карлово, където движението е натоварено. Пътните настилки по основните направления са преобладаващо мокри и хлъзгави. На територията на град Пловдив движението е интензивно, но не се наблюдава струпване на автомобили по главните булеварди. Преминаването през светофарните уредби се осъществява нормално в рамките на около 2-3 минути. Пътните настилки в града са частично мокри", "date": "2017.10.08", "title": "Засилена е опасността от свлачища  по пътищата в планинските райони"}
{"url": "https://www.24chasa.bg/novini/article/6486537", "text": "Колона от пет километра от товарни автомобили има на изхода на българо-турската граница - на ГКПП \"Капитан Андреево\", съобщи пресцентърът на МВР. Около четири километра е колоната от камиони, изчакващи за излизане от страната през ГКПП \"Лесово\". На българо-румънската граница - на ГКПП \"Дунав мост\" - Видин, има колона три километра от товарни автомобили на изхода. Един километър е колоната от изчакващи товарни превозни средства на изхода на ГКПП \"Дунав мост\" - Русе. На българо-сръбската граница, на българо-македонската граница и на българо-гръцката граница трафикът е нормален на всички гранични контролно-пропускателни пунктове, информират от МВР.", "date": "2017.10.08", "title": "5 км тапа от тирове на изхода на ГКПП \"Капитан Андреево\""}
{"url": "https://www.24chasa.bg/novini/article/6486235", "text": "Бившият кмет на Стрелча Иван Евстатиев обжалва в пловдивския окръжен съд 6 г. затвор за изнасилване на 16-годишната И. Б. и задържането си под стража. \"Той е затворен от 16 януари 2016 г. По неговото обвинение максималният срок за арест без присъда е 1 г. 6 м. На 21 септември т.г. поисках промяна на мярката за неотклонение, тъй като дотогава не бяха изготвени мотивите за наложеното наказание. А това е равносилно на липсата му\", коментира неговата адвокатката Ташкена Колчева. По думите й, вместо да насрочи заседание по мярката в тридневния законов срок, съдията определил 12 октомври. Мотивите към присъдата, произнесена на 2 май т.г., пък станали ясни едва на 25 септември. \"Трябваше да внесени в едномесечен срок от постановяването на наказанието. В случая има закъснение от 5 месеца и 23 дни, което е грубо погазване на разпоредбите на НПК\", посочи адвокат Колчева. Защитничката е сезирала Висшия съдебен съвет, а оттам са назначили проверка за причините за забавянето. Евстатиев възнамерява да заведе дело в Страсбург за нарушени човешки права. Бившият градоначалник на Стрелча е в пазарджишкия затвор, където очаква делото си на втора инстанция. Дата за него досега не е била определена заради липсата на мотивите към присъдата. Евстатиев твърди, че е невинен и сексът с непълнолетната му съгражданка е бил доброволен от нейна страна. Според адвокатката му процесът го е съсипал физически и психически. В момента тежал 55 кг и бил изпаднал в депресия. Лекували го медиците от затворническия стационар. Ученичката И. Б. пък продължава консултациите с психолог за преодоляване на травмата след случилото се.", "date": "2017.10.08", "title": "Иван Евстатиев обжалва арест и присъда за изнасилване, завежда дело в Страсбург"}
{"url": "https://www.24chasa.bg/novini/article/6486546", "text": " Това коментира пред  вицепремиерът Томислав Дончев във връзка със скандалното поведение на колегата му от кабинета Валери Симеонов и депутата Антон Тодоров в телевизионно студио преди дни. „Щом скандалът е забъркан публично, най-добрият начин да се разбере кой какво е имал предвид е едно ново участие”, коментира той, като припомни, че също е работил за известно време като журналист. Дончев направи и кратка характеристика на двамата политици, които по твърде странен начин в рамките на един час два пъти направиха пред Виктор Николаев връзка между изчезването от екран на журналист и въпросите, които този журналист преди това е задавал. „Г-н Тодоров е цветен, с остър език, политически некоректен – това го казвам с известна симпатия, защото понякога си мисля, че политическата коректност ще ни убие”, каза вицепремиерът около час, след края на ултиматума, който Валери Симеонов беше поставил на медиите с искане да получи извинение от тях. Такова той не получи. „Подозирам, че за начало колегата Симеонов ще е много разсърден и гневен на всички. Много е трудно в този занаят да не бъдеш емоционален, защото има много поводи и провокации”, сподели Дончев. По думите му политиците са с „ограничени граждански права” и не могат да отвръщат на всяко нагрубяване. В тази връзка той посочи, че един път си е позволил да съди журналист (Ива Николова) за клевета: „Дори след съдебното решение удовлетворение няма, човек не се чувства по-добре”. Томислав Дончев призна, че може би е негова грешка, че е допуснал брат си да работи на публична длъжност – в общинско предприятие в Габрово. Това се превърна в основен момент от втората атака на БСП срещу ГЕРБ за шуробаджанашки назначения – след „Кумгейт” в Хасково, довел до желанието на Делян Добрев да напусне политиката. Вицепремиерът разказа, че е научил за назначението на своя брат: „Не се зарадвах много, но от друга страна, да си член на семейството ми не е професия. Ако брат ми работи в хотел – кой спи в този хотел. Ако работи във фирма, която произвежда нещо – кой купува това нещо или, недай Боже, да участва в обществени поръчки”. Дончев определи като „изключително комични” част от връзките, които БСП обяви в Габрово около неговото семейство. В същото време посочи, че е помолил брат си при предстоящото преструктуриране да не участва в новия конкурс. Той се обяви против отговарянето чрез подобни схеми за близките на дейци от БСП: „Схеми се чертаят лесно, но това издава една душевна патология. В политиката когато си добър, трябва да формулираш цел, мисленето в схеми издава друг тип – кой с кого да навържеш, да го омаскариш. В този процес няма ценност, няма идея, едни групи, едни семейства се замерят с кал. На какво прилича този политически живот? (…) В политиката морал трябва да има, защото иначе политиката се свежда до технология”.", "date": "2017.10.08", "title": "Томислав Дончев: Антон Тодоров е цветен, с остър език и политически некоректен"}
{"url": "https://www.24chasa.bg/novini/article/6486618", "text": "Много искам нещата да изглеждат малко по-положително на фона на тази трагедия, защото Теодора беше един абсолютно положителен човек, каза нейният съпруг и партньор Михаил Балабанов пред  .  Той допълни, че тяхната работа е била много положителна, свързана повече с емоции. На 25 септември Теодора Балабанова загина след като достигна 233 метра в опит за нов световен рекорд по екстремно дълбочинно гмуркане. Теодора е първата жена, достигнала такава дълбочина, но не успя да се зарадва на рекорда си. „Тя не приличаше на бизнес, това не е спорт. Всичко, което правехме, го правехме с целта, че това е нашият живот, а не, че това е нашата работа или нашето задължение, нещо, което трябва да правим. В професионално отношение Теодора е един истински герой на българското гмуркане, тя е първата българска жена технически инструктор и нейна е била идеята да отворят дайвинг центъра, каза той. „Заклех се, че ще се опитам до края на живота си да бъда като нея, тя ще бъде моят идол, моят герой. Бих слязъл и на 330 метра дълбочина, защото го има, защото го мога. Всеки иска да бъде най-добрият в професията си, да докажеш, че можеш”. Подводна камера запечатва последните минути от живота на Теодора на 47 метра преди повърхността и 10 минути преди последния дъх на Теодора. Нещо, което не може да прекъсне любовта между нея и Михаил.", "date": "2017.10.08", "title": "Михаил Балабанов: Теодора е моят герой, бих слязъл и на 330 метра"}
{"url": "https://www.24chasa.bg/novini/article/6486607", "text": "Способността да набира средства и да бъде обединяваща личност са главните изисквания за един ръководител на ЮНЕСКО, заяви генералният директор на организацията Ирина Бокова, цитирана от ДПА. \"Тази организация е мечта за света, но е изправена пред финансови и политически проблеми\", каза пред в. \"Монд\" Бокова, чийто мандат изтича. Изпълнителният съвет на Организацията на обединените нации за образование, наука и култура ще започне от утре да гласува за приемник на Бокова. Седем страни предложиха кандидати за поста, включително Франция, Китай, Виетнам, Азербайджан, Египет, Катар и Ливан. Важно предизвикателство за човека, който ще бъде избран да оглави организацията, ще е \"да ограничи свръхполитизирането на на работата му\", което \"възпрепятства постигането на целите\", написа ливанската кандидатка Вера ел Хури Лакьой в изявление към кандидатурата си. Първият тур от гласуването е утре. Ако никой кандидат не събере необходимото мнозинство от 58 членове на Изпълнителния съвет, гласуването ще продължи през седмицата с още четири тура. Победителят след това трябва да бъде утвърден с гласуване на общата конференция на всички страни членки на 10 ноември.", "date": "2017.10.08", "title": "ЮНЕСКО започва гласуване за нов \nгенерален директор"}
{"url": "https://www.24chasa.bg/novini/article/6486565", "text": "- Съзнателно пазех своя личен живот от прекалена публичност. Знаех, че българският народ очаква от своя президент да работи денонощно и посветено, а не да присъства ежедневно в булевардните хроники. Истината е, че моят брак със съпругата ми Юлияна е минало. Живеем разделени повече от година. Процедурата за развод по взаимно съгласие отдавна е в ход, като документите са в съда. Оставаме добри приятели и посветени родители, действаме и мислим изцяло в интерес на децата. Но пътищата ни се разделиха.", "date": "2017.10.08", "title": "Президентът Плевнелиев пред \"24 часа\": Бракът ми е в миналото"}
{"url": "https://www.24chasa.bg/novini/article/6476727", "text": "Нов рекорд по посещения регистрира сайтът на \"24 часа\" през септември, показват данните на Gemius на месечна база - посетен е от 2 048 128 потребители . Това е най-високият резултат, постиган от създаването на 24chasa.bg, а прогнозата за октомври е още по-висока. Реално читателите ни са повече, защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Предишният рекорд беше през юли, когато в сайта са чели 1 996 331. За пръв път през тази година посещенията в 24chasa.bg през летните месеци не намаляват, а растат.  В статистика на Gemius влизат и читателите на \"24 часа\" в Instant Articles - 24chasa.bg e и една от първите български медии, които създадоха в началото на годината  , където вече има над 40 000 читатели всеки ден. Gemius oтчита и най-новата аудитория на \"24 часа\" - от аналогичната новинарска платформа AMP, която създадохме наскоро с Google, където вече четат над 20 000 уникални потребители всеки ден. 1. Направихме редизайн на мобилната версия и я обогатихме с още съдържание, включително много видео. Сега мобилната версия на сайта не се различава много визуално от десктоп версията, но зарежда съдържанието по-бързо и е много по-удобна за ползване от мобилно устройство, включително само с една ръка (виж видеото). 2. Създаването на съвместните платформи с Facebook - Instant Articles и с Google - AMP. 2. Глобалната тенденция е до съдържанието да се стига все повече от мобилни устройства. При повечето големи световни новинарски сайтове съотношението мобилни-десктоп потребители е от 50 на 50 до 70% в полза на мобилните версии.  Най-много  медийни канали  има брандът „24 часа” – общо 10, между които десктоп и мобилни сайтове, фейсбук и туитър канали, както и други мултимедийни платформи.   Според данните на Gemius за юли мобилният сайт на „24 часа” –  ,  . Десктоп вариантът на „24 часа”  е в Топ 3. Още един от сайтовете на МГБ – на  , е номер 1 в своя сегмент, показват данните на Gemius. Неговото съдържание се разпространява чрез 5 онлайн платформи. Всички останали сайтове от групата на МГБ имат ръст през тази година, като при повечето той е двуцифрен.", "date": "2017.10.08", "title": "Нов рекорд за сайта на \"24 часа\" - 2 048 128 са чели през септември"}
{"url": "https://www.24chasa.bg/novini/article/6486482", "text": "Над един милион души се участниците в шествието в Барселона против отцепването на Каталуния, съобщиха организаторите, ревизирайки предишните си данни за 950 000 демонстанти, предаде ДПА, цитирана от БТА. Според общинската полиция в тази първата голяма демонстрация в Барселона срещу отцепването от началото на кризата между сепаратистите и Мадрид са участвали около 350 000 души, посочва Франс прес. \"Каталуния и Испания са обединени от пет века. Нищо и никой не може да ги раздели\", заяви пред обществената телевизия Те Уве Е 81-годишният писател, журналист и нобеловият лауреат за литература Марио Варгас Льоса. Многолюдното шествие, каза той пред журналисти, \"е знак, че огромен брой каталунци са срещу независимостта, срещу преврата, подкрепят конституцията, закона и правовата държава\". Никой сепаратистки заговор в Каталуния няма да унищожи испанската демокрация, заяви Варгас Льоса в пламенна реч пред внушителното множество, събрало се днес в Барселона. \"Испанската демокрация е тук, за да остане, и никакво сепаратиско съзаклятие няма да я разруши\", каза писателят, след като отдаде почит на Барселона - отворената към света \"испанска столица на културата\". ", "date": "2017.10.08", "title": "Над милион са участниците в шествието \nв Барселона против отцепването (Снимки)"}
{"url": "https://www.24chasa.bg/novini/article/6486289", "text": "Няма никакво основание да се иска оставката на министъра на туризма Николина Ангелкова. Това обяви в сутрешния блок на телевизия Европа Румен Драганов, председател на Института за анализи и оценки в туризма по повод искането на една от браншовите организации. Зад министър Ангелкова вече застанаха Националният борд по туризъм, Българският съюз за балнео, спа и уелнес, и Сдружението на туроператорите. \"Специално министър Ангелкова, два мандата министър, аз преди няколко дни я нарекох феномен от гледна точка на това колко много контакти тя успя да осъществи с един сегмент, с който по принцип българският туризъм не работеше. Говорим дори за Холивуд и тези световноизвестни звезди, които направиха клип за България, контактите с туроператори и превозвачи в качеството й на министър на транспорта в предишното правителство, активната й дейност. Почти цяло лято и министъра и екипа й бяха на терен по отношение на различни проблеми, които са свързани с туризма. Тя спомогна за развитие на такива пазари като Китай, Япония и Съединените щати, независимо от обемите, които имам от тези страни, но като перспектива, откриването на българско туристическо представителство и то по един начин, без да бъде финансирано от държава, то е изцяло финансирано от частния бизнес\", каза Румен Драганов. Действията на министерството на туризма и на министър Ангелкова се подкрепят от големи световни туроператори. За добрата й работа свидетелстват увеличеният брой чартърни полети и полети на нискотарифни компании, които ще станат още повече през следващата година, подчерта още Драганов. \"Това, което имаме като предварителни договори, сключени с туроператорите, разширяването на ветрилото на нискотарифните компании. За първи път от месец март ще започнат да кацат във Варна и Бургас, там са позиционирани самолети. Инвестициите са за над 200 милиона евро. Имаме и създаване на нови работни места, допълнителни чартърни полети по крилата на сезона и като цяло 2018 година ще протече под егидата на това, че ние ще продължим да получаваме, в следствие на инвестицията, многомилиардната инвестиция в инфраструктура и суперструктура, ще продължаваме да получаваме повече международни пристигания\", допълни още той. Очаква се ръст от около 8 на сто и през зимния туристически сезон. Той на практика се разширява и вече не се свързва само с туристите, които идват у нас, за да карат ски по планинските курорти, допълни Румен Драганов. Най-бързо се развиват спа-услугите, но и културният туризъм, особено в считаните до сега за не особено успешни есенни месеци. Все още има възможности за развитие на българския туризъм по отношение на заетостта на легловата база, която е около 40 на сто в ниския сезон, обясни Драганов.", "date": "2017.10.08", "title": "Расте подкрепата за министъра на туризма Николина Ангелкова"}
{"url": "https://www.24chasa.bg/novini/article/6486302", "text": "Възстановено е движението на Витоша, съобщиха от Столична община, цитира \"Фокус\".                                                                                                                                                                                                                                                                                                                        ", "date": "2017.10.08", "title": "Възстановено е движението на Витоша"}
{"url": "https://www.24chasa.bg/novini/article/6486319", "text": "Журналисти излизат на протест срещу ултиматумите и натиска. Протестът е организиран от Асоциацията на европейските журналисти – България. Той ще се проведе на 11 октомври от 9.00 ч. пред сградата на Министерския съвет. Протестът е организиран, след като депутатът от ГЕРБ Антон Тодоров и вицепремиерът Валери Симеонов си позволиха коментари за работата на водещия на \"Здравей, България\" Виктор Николаев в ефир. ", "date": "2017.10.08", "title": "Журналисти на протест срещу ултиматумите и натиска"}
{"url": "https://www.24chasa.bg/novini/article/6485958", "text": "ГЕРБ няма да участва в тази компроматна война. За нас управлението е да изпълним задълженията си към обществото и да представяме страната ни по най-добрия начин. Това заяви пред журналисти председателят на парламентарната група на ГЕРБ и зам.-председател на партията Цветен Цветанов. Повод за пресконференцията са появили се през последната седмица обвинения за роднински назначения и вмешателство в работата на президента. Той призова, БСП да не се бърка в организационния живот на партията, така, както ГЕРБ не се бърка на никого. Силата на партия ГЕРБ са реалните политики и видимите резултати, БСП са номер едно в компроматите, допълни Цветанов. \"Искаме ясно да заявим, че сме за уважение на всяка институция. Термините \"война\" и \"когато някой иска да я търси, ще я получи\", не са изричани от ГЕРБ. Вменяването на вина, че сме направили анкетна комисия за изтребителите е излишно, защото мисля че е задължение на всяка управляваща партия да търси прозрачност. БСП признаха това действие като такова срещу президента, а ние търсим прозрачност\", допълни Цветанов. Той допълни, че е поел ангажимент към премиера Бойко Борисов да говори за президента възможно най-малко.  \"Утре ще участваме в Kонсултативния съвет, иницииран от президента, защото нашият законопроект е много по-добър от този на БСП\", каза още зам. председателят на партията. За схемите, които БСП разкри за роднински назначения, Цветанов апелира партията да сезира нужните институции, щом виждат нещо нередно, а не да правят пресконференции.  \"За толкова години не се научих да мисля в схеми, а как да се управлява по-добре, кои политики ще са по-продуктивни и т.н. Ако някой, някъде върши нещо нередно, има институционален ред, който трябва да се следва\", подкрепи го вицепремиерът Томислав Дончев. БСП искат да вкарат под общ знаменател всички партии, но те не могат да управляват. Има ли са тази възможност и винаги са се проваляли. Каним БСП на политическия дебат за европредседателството, секторните политики, бъдещето на България  и бюджета, който предстои да бъде гласуван, но от всеки друг дебат ще се разграничим, завърши Цветанов.                                                                                                                                                                                                                                                                                                                       ", "date": "2017.10.08", "title": "Цветанов: ГЕРБ няма да участва в тази компроматна война (Обновена, видео)"}
{"url": "https://www.24chasa.bg/novini/article/6486002", "text": "Ураганът Нейт се придвижва бързо в северна посока над американския щат Мисисипи, след като донесе силни ветрове и проливни валежи над американското крайбрежие на Мексиканския залив, информира ДПА. Остава в сила предупреждението за ураган за района от устието на река Пърл, което бележи границата между щатите Луизиана и Мисисипи, до границата между Алабама и Флорида, съобщи Националният център за ураганите. Предупреждението за Ню Орлиънс е понижено до тропическа буря, цитира БТА. Нейт излезе над сушата първо край устието на река Мисисипи, южно от Ню Орлиънс. След като премина над речната делта, стихията продължи на север и отново излезе на брега край град Билокси, щата Мисисипи. Това е първият ураган, който удря щата от Катрина през 2005 година. Снимки в социалните медии показват как стихията бушува над улици и паркинги в крайбрежния град с население 46 000 души. Очаква се с придвижването си навътре в сушата днес ураганът да отслабва и да достигне равнище на тропическа буря, допълва Ройтерс. Нейт е четвъртият голям ураган тази година след Харви, Ирма и Мария, които опустошиха съответно Тексас, Флорида и Пуерто Рико.", "date": "2017.10.08", "title": "Ураганът Нейт се придвижва на север над щата Мисисипи"}
{"url": "https://www.24chasa.bg/novini/article/6486020", "text": "\"Има натрупване на напрежение в дадената ситуация. Аз предлагам и колегата Тодоров и Симеонов, ако телевизията прецени, да ги извика в ефир, за да обяснят какво са имали предвид и който има да се извини, да се извини. Обикновено заплахите не се правят в ефир. Аз съм бил журналист и също съм бил заплашван, но \"зад кулисите\", коментира вицепремиерът Томислав Дончев скандала от последните дни, при който Антон Тодоров и Валери Симеонов отправиха намеци към водещия Виктор Николаев, че може да си загуби мястото, ако задава много въпроси. Поднесохме извинение и се разграничихме от думите на колегата Антон Тодоров, допълни Цветан Цветанов. Той лично разговарял с Тодоров, който бил категоричен, че не е вложил в думите си нищо от това, което излязло в медийното пространство. \"Ние сме \"за\" свободата на словото, но също много пъти сме били жертва на неверни неща, които са се писали за нас в медиите. На мен лично ми се е случвало това, но човекът, който беше засегнат в случая, дойде и ми се извини, затова не стигнахме до съда\", каза още Цветанов. \"Спомнете си как и по какъв начин същият водещ си смени работата преди време\", коментира темата пък финансовият министър Владислав Горанов.", "date": "2017.10.08", "title": "Томислав Дончев: Заплахите към журналисти обикновено не се отправят в ефир (Видео)"}
{"url": "https://www.24chasa.bg/novini/article/6486032", "text": "Подаръкът за рождения ден на доктор Христодулу Каландзаки е смъртта. Не от собствената му ръка, а от тази на любовника на съпругата му, която го застига на няколко метра преди да достигне селото, където всяка събота и неделя преглежда своите пациенти. Историята се разплете късно снощи след дълъг разпит на двамата заподозрени българи, които признаха за престъплението, разкривайки, че тяхната страстна любов е мотивът, който тласнал българина да убие съпруга на любовницата си. Българинът, полицай по професия, е разведен с едно дете. Както стана ясно от показанията му, той пътувал до остров Крит специално, за да убие съпруга на любовницата си, с която поддържали от доста години връзка с цел да сложат ръка върху тлъстото наследство на доктора. В началото българинът държи твърда позиция по време на разпита. Според официалната вече информация отпечатъци по карабината, с която е убит лекаря не са намерени, тъй като българинът се е погрижил да сложи ръкавици. От страх да не бъде разпознат след убийството е тичал до колата като изхвърлял дрехите си една по една. 73-годишен жител на селото обаче го видял, че прави засада и се прави на ловджия и сигнализирал полицията, откъдето тръгва и разплитането на жестокото убийство. Според официалното съобщение на гръцката полиция, издадено снощи късно, събота, българската съпруга също е арестувана за съучастие в убийството на 62-годишния си съпруг. Нейният 37-годишен приятел от България направил самопризнания, че е застрелял кардиолога в колата му по провинциалния път Сития - Йерапетра.", "date": "2017.10.08", "title": "Вижте българина, арестуван за убийството на гръцкия лекар (Снимки)"}
{"url": "https://www.24chasa.bg/novini/article/6486045", "text": "\"Поведението на опозицията има своето обяснение. То е, че, независимо от тяхното мнение, и второ, и третото управление на Борисов върви добре. През 2016 г. сме на 4-то място по икономически растеж в Европа, а тази година се очаква да стигнем 100 млрд. лева БВП\", заяви пред журналисти финансовият министър Владислав Горанов. Следващият бюджет, който се планира, ще бъде с по-малко дефицити. Предвижда се увеличение на учителските заплати, над 700 млн.лв. ще бъдат заделени и за увеличение на заплатите във всички сектори, финансирани с държавен бюджет, което е увеличение с 10 на 100, допълни Горанов. \"До пролетта на 2018 г. магистрала \"Хемус\" ще бъде довършена като проект до разклона Плевен-Ловеч\", обеща финансовият министър.", "date": "2017.10.08", "title": "Горанов: До пролетта на 2018 г. \"Хемус\" ще бъде довършена като проект до разклона Плевен - Ловеч (Видео)"}
{"url": "https://www.24chasa.bg/novini/article/6486058", "text": "Северна Корея ще продължи да развива успоредно икономиката и ракетно-ядрената си програма. Това заяви на пленарно заседание на централния комитет на Корейската трудова партия лидерът на КНДР Ким Чен Ун, съобщи днес официалната осведомителна агенция КЦТА, цитирана от ТАСС. Това бе първото пленарно заседание на централния комитет от май 2016 година, отбелязва КЦТА, цитира БТА. Севернокорейският лидер остро критикува САЩ, \"които се опитват да задушат независимостта\" на КНДР и нейната свобода да съществува и да се развива\", като \"майсторят нови и нови санкции, подкрепяни от своите васали\". По думите на Ким Чен Ун текущата ситуация показва, че \"политиката за успоредно развитие се оказа съвсем правилна и републиката ще продължи занапред да се движи по този път\". Ситуацията в региона остава крайно напрегната заради активното развитие на ракетно-ядрената програма на Пхенян. През юли КНДР направи два опита с балистични ракети, през август и септември изстреля още две, които прелетяха над Япония, а на 3 септември заяви, че успешно е бил изпробван водороден заряд за бойната глава на междуконтинентална балистична ракета, напомня ТАСС.", "date": "2017.10.08", "title": "Ким Чен Ун: Ще продължим да развиваме ядрената си програма"}
{"url": "https://www.24chasa.bg/novini/article/6486074", "text": "Турският президент Реджеп Тайип Ердоган поздрави руския си колега Владимир Путин за 65-ия му рожден ден и изрази увереност, че той ще продължи да допринася за процъфтяването на страната си, предаде ТАСС. \"Искрено съм убеден, че всяка среща и разговор помежду ни представляват ценна възможност, позволяваща да изразим общите си възгледи. С цялото си сърце вярвам, че предстоящото заседание на Съвета за сътрудничество на високо равнище съществено ще повдигне нивото на отношенията ни, които още повече укрепнаха с вашето последно посещение в Анкара\", се казва още в поздравителното писмо на Ердоган, цитира БТА. Турският президент пожела благополучие на руския народ, а на лидера на страната - здраве, мир, щастие и успехи. ТАСС отбелязва, че текстът на писмото му е предоставен от турското посолство в Москва, а пресслужбата на Кремъл не е съобщила за поздравления от Ердоган.", "date": "2017.10.08", "title": "Ердоган честити 65-я рожден ден на Путин"}
{"url": "https://www.24chasa.bg/novini/article/6486104", "text": "8 български компании ще участват в GITEX  - най-голямото технологично изожение в Близкия Изток. То ще се проведе от 8 до 12 октомври в Световния търговски център в Дубай, ОАЕ. Българските участници са Spy my music, Embrioo.com, Printivo, Vantage School, Out2Bound, Proznanie - Vedamo, Playground Energy и IRZ Solutions. Те са от сектори ИТ, образование, медицина, VR Games, мобилни приложения, технологии за умни градове, облачни услуги. Два от българските стартъпа са спечелили участие в щанда на Министерството на иновациите и високите технологии в Дубай. Министерството на икономиката и Българската агенция за инвестиции подкрепят участието на българските стартиращи компании чрез наем на пространство и щанд по време на изложението. Те ще имат възможност и да намерят партньори в рамките на изложението. Участието в събитието ще допринесе за добрия имидж на България като привлекателно място за инвестиции и ще подпомогне промотирането и позиционирането на страната ни, като потенциален иновационен хъб на Балканите. Основна цел пред българската държава е да намери инвеститори в основните сектори по ИСИС по време на GITEX. На световното изложение ще вземе участие и Шейх Мохамед бин Рашид ал-Мактум, министър-председател и вицепрезидент на Обединените арабски емирства, емир на Дубай. Очаква се изложението да привлече над 900 стартъп компании от 80 страни и над 250 инвеститори от 35 страни. Програмата включва провеждането на конференции, работни сесии, интервюта, практически състезания и двустранни срещи.", "date": "2017.10.08", "title": "Български компании на най-голямото технологично изложение в Близкия изток"}
{"url": "https://www.24chasa.bg/novini/article/6486101", "text": "Заради надвиснали и паднали клони вследствие на снеговалежа не се допускат автомобили на Витоша. Това съобщиха от Столична община, предаде \"Фокус\".                                                                                                                                                                                                                                                                                                                       ", "date": "2017.10.08", "title": "Не се допускат коли на Витоша заради паднали и надвиснали клони от снега"}
{"url": "https://www.24chasa.bg/novini/article/6486116", "text": "Бурен вятър със скорост 100 километра в час събори стоманена вятърна електростанция на хърватския остров Паг с тегло 35 тона и височина 50 метра, съобщава информационният портал Индекс. Според директора на електростанцията Тончи Панца това не е необичайна сила на вятъра за остров Паг, така че трябва да се разследват причините за злополуката, цитира БТА. Досегашните анализи показват, че първо се е счупила една от перките, дълга 25 метра, което е предизвикало и падането на цялото съоръжение. Счупената перка е била отнесена от вятъра на стотина метра далечина. Щетите, предизвикани от срутването на станцията, се оценяват на 600 000 евро.", "date": "2017.10.08", "title": "Бурен вятър събори вятърна електростанция на хърватския остров Паг"}
{"url": "https://www.24chasa.bg/novini/article/6486121", "text": "Ураганът Нейт, който преминава през териториите на южните щати Мисисипи и Алабама, отслабна днес до тропическа буря, констатира Националният център за ураганите, цитиран от ДПА. Бурята е с максимални постоянни ветрове от 110 км/ч и се движи на север-североизток с 37 км/ч, цитира БТА. \"Очаква се Нейт да продължи да отслабва бързо, докато навлиза още по-навътре в сушата\", посочи центърът.", "date": "2017.10.08", "title": "Ураганът Нейт отслабна до тропическа буря"}
{"url": "https://www.24chasa.bg/novini/article/6486118", "text": "Трима членове на едно семейство загинаха в свлачище на път край албанския град Лежа, предаде агенция МИА. Полицията съобщи, че жертви на инцидента са двама братя и жената на единия от тях, която била бременна. Тримата пътували с автомобил за семейно празненство при родителите на жената, цитира БТА. Свлачището било причинено от проливните дъждове през последните дни.", "date": "2017.10.08", "title": "Трима загинали при свлачище край албанския град Лежа"}
{"url": "https://www.24chasa.bg/novini/article/6486177", "text": "Катастрофа затруднява движението в тунел „Железница“. Това съобщиха от Областното пътно управление - Благоевград, цитира \"Фокус\". При инцидента няма пострадали, а са нанесени само материални щети. Към този момент автомобилите се движат по стария път, но всеки момент се очаква пътната настилка в тунела да бъде почистена и опесъчена, а движението възстановено.", "date": "2017.10.08", "title": "Катастрофа затруднява движението в тунел „Железница“, колите минават по стария път"}
{"url": "https://www.24chasa.bg/novini/article/6486193", "text": "Не е честно, че Европейският съюз преговаря за членството на Черна гора и Сърбия, а още не е започнал преговори с Албания, която е стигнала по-напред в правосъдните реформи от официална Подгорица, заяви албанският премиер Еди Рама в интервю за виенския в. \"Стандарт\", цитирано от Танюг. Рама критикува ЕС и за това, че поставя демаркацията на границата с Черна гора като условие за визова либерализация за гражданите на Косово, а същевременно преговаря със Сърбия, която дори не признава косовската независимост, камо ли границата с Косово, цитира БТА. Премиерът заяви, че винаги ще се грижи за албанците, които живеят в други страни, както е заложено в албанската конституция. Рама, който по-рано бе обявил, че е възможен \"съюз\" с Косово, ако западнобалканските страни не бъдат включени в ЕС, коментира, че това не е негово лично желание, а е \"въпрос на логика\". \"Жителите на Косово бяха под много брутален режим и не можеха да пътуват в Европа, а сега имат собствена държава и пак не могат да пътуват. Съществува не само умора от разширяването /на ЕС/, но и умора от търпението\", каза Рама, като отбеляза, че това е несправедливост и че позицията му щеше да бъде същата, ако онеправданата в случая беше Сърбия. Говорейки за Македония, Рама каза, че е било естествено след изборите в страната етническите албанци да поискат мнението на Тирана как да постъпят при преговорите за формиране на правителство. Той изтъкна, че нямаше да бъде скандал, ако австрийското правителство се застъпи за австрийците извън своя територия. Рама каза също, че в Македония албанците не са малцинство, а държавотворен народ и който помага на тях, помага за укрепването на Македония.", "date": "2017.10.08", "title": "Албанският премиер: Не е честно ЕС да преговаря с Черна гора и Сърбия, но не и с нас"}
{"url": "https://www.24chasa.bg/novini/article/6486200", "text": "19-годишно момче се блъсна в полицейски микробус, след като опита да избяха от униформените. След гонката и катастрофата е задържан, предстои му дело. Екшънът се разиграл днес по обяд на входа на варненското село Генерал Колево. Полицейски микробус с екип полицаи бил на пътя и извършвал рутинни проверки. Единият от униформените вдигнал палката на задавщия се по шосето \"опел астра\", но шофьорът, вместо да спре, стъпил здраво на газта и отпрашил през селото. Полицаите веднага се качили в буса, пуснали светлините и звуков сигнал и подкарали след \"опел\"-а. Униформените настигнали беглеца към края на селото и опитали да минат пред опела, но В същия момент младият джигит им отнел предимството и се забил в дясната врата на служебната кола. Пострадали при инцидента няма. При проверката се установило, че 19-годишният беглец, който е от шуменското село Пет могили, бягал от униформените, защото няма книжка.", "date": "2017.10.08", "title": "19-годишен опита да избяга от полицаи, блъсна се в тях"}
{"url": "https://www.24chasa.bg/novini/article/6486234", "text": "Производството на вино във Франция се е свило през 2017 г. с 19 на сто спрямо предходната година до едва 36,9 милиона хектолитра. Причина за спада са неблагоприятните климатични условия, сочи оценка на аграрното министерство в Париж, цитирана от Франс прес. \"Спадът във винопроизводството изглежда се дължи основно на свирепите пролетни слани, връхлетели в чувствителен стадий от развитието на лозите всички винарски райони в една или друга степен\", посочва статистическата служба на министерството в комюнике, разпространено в събота, цитира БТА. Най-силно са засегнати лозята в Югозападна Франция, пострадали и от градушки, каквито имаше през годината и в югоизточните департаменти. Новите данни потвърждават прогнозите на статистиците от август за спад в продукцията на винопроизводителите. И след този месец обаче продължи сушата в лозарските райони от Югоизточна Франция, на остров Корсика и в други области, отбелязва министерството. Наред с горещините и ветровете това засили обезводняването на гроздето и наложи понижаване на прогнозите, пояснява селскостопанското ведомство. Най-силно е пострадал регионът Юра, където сланите са унищожили над половината продукция - 61 на сто. Винопроизводството в Елзас е спаднало с 30 на сто спрямо 2016 година. Лошото време е пощадило само винарите в долината на Лоара и тези в Бургундия, по-специално в Божоле - там продукцията е нараснала съответно с 8 и с 4 на сто, добавя АФП.", "date": "2017.10.08", "title": "Винопроизводството във Франция е спаднало с 19%"}
{"url": "https://www.24chasa.bg/novini/article/6485825", "text": "Във връзка с валежите от сняг в планинските части на Витоша екипи извършват почистване, съобщиха от пресцентъра на Столична община. Опесъчаване и почистване на снежна покривка се извършва на пътя Драгалевци - Алеко. Столичен инспекторат контролира дейността. Четири екипа на дирекция Аварина помощ и превенция извършват разчистване на паднали на пътното платно клони и дървета до Златни мостове и Алеко. До извършване на почистването временно е съкратен маршрутът на автобусна линия 63, която се движи до спирка \"Бялата чешма\".", "date": "2017.10.08", "title": "Разчистват планинските пътища във Витоша от сняг и паднали клони"}
{"url": "https://www.24chasa.bg/novini/article/6485827", "text": "Ураганът Нейт е достигнал до крайбрежието на САЩ по Мексиканския залив, съобщи тази нощ Националният център за ураганите, цитира БТА. Бързи придвижващата се буря от първа категория с ветрове до 145 км/час е навлязла в устието на река Мисисипи, като \"Окото\" й е близо но Нови Орлеан. Има съобщения за тропически бури или силни ветрове по крайбрежието на залива в щатите Луизиана, Мисисипи, Алабама и Флорида, предадоха осведомителните агенции.", "date": "2017.10.08", "title": "Ураганът Нейт достигна крайбрежието на САЩ по Мексиканския залив"}
{"url": "https://www.24chasa.bg/novini/article/6485840", "text": "Много е тежка обстановката в двата планински прохода \"Петрохан\" и \"Троян – Кърнаре\" заради огромните паднали дървета на пътното платно. Това каза пред журналисти председателят на Управителния съвет на Агенция „Пътна инфраструктура” (АПИ) инж. Дончо Атанасов, предаде  . „Събираме групи и заедно с Гражданска защита, горските стопанства, пътно поддържащи фирми, които цяла нощ са работили в двата прохода, но поради опасността от възникване на произшествия (дърветата падат постоянно) през нощта съм ги изтеглил, а сутрин вече всички са на място и работят. В южната част на прохода „Троян – Кърнаре” има 2 км, които са непроходими заради паднали дървета. По думите му при изкачването на прохода „Троян – Кърнаре” от Троян до Беклемето също има проблеми заради падащи дървета. „На място са и областният управител, директорът на Областното пътно управление, депутати – всичко, което трябва да се мобилизира – ще се мобилизира и се надявам по най-бързия начин да отворим проходите”, подчерта инж. Атанасов. Само двата прохода „Петрохан” и „Троян – Кърнаре” остават затворени, останалите в това число „Витиня”, „Шипка”, „Хаинбоаз” и всички старопланински проходи са проходими.", "date": "2017.10.08", "title": "Проходите „Петрохан” и „Троян – Кърнаре” остават затворени, обстановката е тежка"}
{"url": "https://www.24chasa.bg/novini/article/6485843", "text": "Доналд Тръмп заяви вчера, че е в добри отношения с държавния секретар Рекс Тилърсън, но отбеляза, че той трябва да проявява повече твърдост, предаде Ройтерс. Президентът на САЩ направи това пред репортери в Белия дом, но не даде повече подробности, цитира БТА. По-рано тази седмица тв канал Ен Би Си съобщи, че на заседание в Пентагона на президентския екип по национална сигурност и членове на кабинета Тилърсън открито е критикувал президента и го е нарекъл \"дебил\". В сряда държавният секретар заяви, че никога не е имал намерение да подава оставка и че е ангажиран с програмата на Тръмп. Тилърсън обаче отказа да коментира дали е назовавал президента \"дебил\", припомни Ройтерс.", "date": "2017.10.08", "title": "Тръмп: В добри отношения сме с Тилърсън, \nно той трябва да проявява повече твърдост"}
{"url": "https://www.24chasa.bg/novini/article/6485848", "text": "Новият американски посланик в Русия Джон Хънтсман заяви вчера, че възстановяването на териториалната цялост на Украйна и решаването на кризата около Северна Корея са ключови за подобряването на отношенията между Вашингтон и Москва, предаде Асошиейтед прес. По думите му много хора в САЩ са убедени, че Русия иска да подкопае американската демокрация във връзка с разследванията за евентуална руска намеса в изборите през 2016 г., цитира БТА. Бившият губернатор на Юта направи тези изявления, след ката церемониално положи клетва за новия си пост пред настоящия губернатор на щата Гари Хърбърт. На церемонията присъстваха сенаторът Орин Хеч, членката на Камарата на представителите Мия Лъв и бащата на новия посланик, милиардерът индустриалец Джон Хънтсман Старши.", "date": "2017.10.08", "title": "Хънтсман: Украйна и Северна Корея са ключови за отношенията между САЩ и Русия"}
{"url": "https://www.24chasa.bg/novini/article/6485854", "text": "Частични местни избори ще се проведат днес в две общини и осем кметства в страната. Четирима са кандидатите, които ще се борят за кметското място в община Трън, област Перник. От ГЕРБ са издигнали за поста Цветислава Димитрова Цветкова, която е временно изпълняващ длъжността кмет на общината, а преди това бе зам.-кмет, предаде \"Фокус\". ПП „Нова сила“ издигна за свой кандидат Арлин Григоров Антонов, който е бивш диpe?тop нa Haциoнaлнaтa cлyжбa зa cигypнocт и бивш народен представител. Божидар Илиев Страхилов е издигнат като кандидат за кметския пост от Инициативния комитет „Заедно за доброто на Трънско“ и е подкрепен от БСП. От 2015 г. работи той като началник отдел оперативно-издирвателна дейност в Гранична полиция. В кметската надпревара ще участва и независимият кандидат Станислава Асенова Алексиева. Алексиева, която е секретар на Община Трън, е издигната от Инициативен комитет „Да, за Трънско“. Дo избopите в Tpън ce cтигнa, cлeд ?aтo нa 2 юни тази година ?мeтът Cтaниcлaв Hи?oлoв пoдaдe оставката си c лични мoтиви. Николов е подсъдим за катастрофа с дете от преди почти две години. Другата община, в която ще се проведат частични избори е община Вълчи дол, област Варна. Там за кметското място ще се борят двама кандидати. Това са кандидатът на ПП ГЕРБ Георги Минчев Тронков и издигнатата от Инициативен комитет и подкрепена от БСП Людмила Атанасова Петкова. Кандидатът на ГЕРБ Георги Тронков към момента е председател на Общинския съвет – пост, който заема вече втори мандат. Людмила Петкова е общински съветник и член на общинските комисии „Устройство на територията и общинска собственост” и „Образование, култура, спорт и туризъм“. До изборите в общината се стигна, след като на 18 май тази година след кратко боледуване почина кметът Тошко Янев. Кметски избори ще има и в село Генерал Киселово, община Вълчи дол, област Варна. От ПП ГЕРБ за поста издигнаха Калина Иванова Христова. Кандидатът на БСП е Петранка Костадинова Господинова. Това ще бъде вторият предсрочен вот в селото, след като избраният през 2015 г. кмет Димитър Тодоров напусна поста си заради нова работа, а наследникът на поста му Стоян Едров се оттегли по здравословни причини. Частични кметски избори ще се проведат и в още едно населено място в областта – село Попович, община Бяла, област Варна. Там за кметското място ще се борят трима кандидати. От ДПС са издигнали кандидатурата на Исмаил Абил Мехмед. Мирослав Юриев Иванов е кандидатът на ПП ГЕРБ, а Еленка Стойчева Янкова е кандидатът на БСП. Причина за предсрочните избори в населеното място е подадената оставка на предишния кмет Крум Крумов. Трима ще се борят за кметския пост в село Цани Гинчево, община Никола Козлево, област Шумен. ПП ГЕРБ издигна за свой кандидат Павел Станчев Динков. Иван Георгиев Добрев е кандидатът на БСП, а от ПП „Воля“ издигнаха Митко Йорданов Георгиев. До изборите в населеното място се стигна, следа като през месец май тогавашният кмет Красимир Георгиев напусна поста си по време на третия си мандат заради по-доходоносна работа. Кмет ще избират и жителите на село Чукарка, община Айтос, област Бургас. В кметската надпревара ще участват кандидатът на ПП „Воля“ Ахмед Галиб Боз, издигнатият от ПП ГЕРБ Сюлейман Емин Садула, подкрепеният от ДПС Октай Ислям Якуб и кандидатът на БСП Севим Хюсеин Мустафа. До изборите в селото се стигна, след като правомощията на кмета на селото Джемил Хюсеин Хамид бяха предсрочно прекратени, поради неявяването му на работа. Кметски избори ще има в още едно село в област Бургас – село Скалак, община Руен. Там единственият кандидат за кметския пост е издигнатият от ДПС Мустафа Мехмед Бекир. Причината за изборите в населеното място е смъртта на стария кмет Осман Смаил Мехмед. Жителите на село Нивянин, община Борован, област Враца също ще гласуват за кмет. Пет са кандидатите, които ще участват в кметската надпревара. Това са Николай Николаев Христов от ДПС, Елка Иванова Николова от ГЕРБ, Цветелин Йорданов Маринов от ВМРО, Никола Иванов Александров от БСП и Николай Христов Йорданов от ПП „Воля“. Изборите в населеното място бяха насрочени, след като през юли тази година почина кметът Милен Гайдарски. Двама са кандидатите за кметския пост в село Ракево, община Криводол, област Враца. Това са Малин Димитров Тончев от ПП ГЕРБ и Николай Георгиев Петков от БСП. Частичните местни избори в село Ракево бяха обявени, след като през юли кметът Димитрина Козлева депозира пред председателя на Общинския съвет в Криводол своята оставка. С решение на Общинската избирателна комисия правомощията ѝ бяха прекратени от 1 август. За кметския пост в село Сухаче, община Червен бряг, област Плевен ще се борят трима кандидати. Това са Цветан Тодоров Гоцов от ПП ГЕРБ, Христинка Симеонова Димитрова от БСП и независимият кандидат, подкрепен от НФСБ Йоана Иванова Йотова. Изборите в населеното място бяха насрочени, след като през юли почина кметът на селото Иван Иванов.", "date": "2017.10.08", "title": "Частични местни избори в 10 населени места в страната днес"}
{"url": "https://www.24chasa.bg/novini/article/6485863", "text": "Не е много умно да се обявява война на медиите, аз бих избрал други изразни средства. Така евродепутатът Ангел Джамбазки коментира пред   ултиматума на вицепремиера Валери Симеонов към четири медии. „Така е преценил, така е направил, аз бих избрал други изразни средства. Симеонов е водач на партия, която е част от нашата коалиция, така че ситуацията за нас е деликатна и се въздържам от коментар. Но бих избрал други изразни средства и не е много умно да се обявява война на цялата журналистическа група в държавата“, каза Джамбазки.", "date": "2017.10.08", "title": "Джамбазки за ултиматума на Симеонов: Не е много умно да се обявява война на медиите"}
{"url": "https://www.24chasa.bg/novini/article/6485872", "text": "„Бих изчакал хладнокръвно да минат 24 часа, за да видя какво ще се случи след това. Това ще е много интересен и забавен съдебен процес”, каза пред   журналистът Георги Милков относно ултиматума на вицепремиера Валери Симеонов към четири медии да му се извинят до 24 часа. Според Милков за Валери Симеонов и Антон Тодоров, както и за техните думи, отговорност трябва да носи единствено и само човекът, който ги е назначил – Бойко Борисов. „Нека сега да излезе и да пусне един от хубавите си лафове”, каза журналистът. „Валери Симеонов може да даде 24 часов ултиматум само вкъщи, не и на медиите”, смята той.", "date": "2017.10.08", "title": "Георги Милков: Валери Симеонов може да даде ултиматум само вкъщи, не и на медиите (Видео)"}
{"url": "https://www.24chasa.bg/novini/article/6485443", "text": "“Змията става все по-дълга, а когато удари главата си в тялото, компютърната игра свършва. Нека направим лека промяна - да завържем опашката на змията на едно място и ѝ дадем да изяде колкото иска ябълки. Тогава въпреки завързаната опашка, тя ще може да продължи да се движи. Ако заместим змията с траектория, ще получим несамопресичащ се маршрут. Това е път върху квадратна решетка, който не минава повторно през една точка. Все едно се разхождаме из квартал от жилищни блокове, без да повтаряме пътя си - не стъпваме повече от един път на едно и също място. ” Така чрез компютърната игра “Змия” Чавдар Лалов, ученик от математическата гимназия “Гео Милев” в Плевен, въвежда по-достъпно проекта си, с който завоюва две престижни награди от Европейския конкурс (EUCYS) за млади учени в Талин. Единадесетокласникът получи трета награда от журито на известния реномиран форум, проведен от 22 до 27 септември под егидата на Европейската комисия. В конкурса са участвали 89 проекта от 33 държави В Талин Чавдар взе и наградата на Лондонския международен младежки научен форум (LIYSF). Проектът на Чавдар Лалов е озаглавен “Върху структурата на несамопресичащите се маршрути и свързващата константа”. Според експерти с разработката той предлага нови резултати в научна тематика, която се отличава с голяма сложност и редица отворени проблеми, някои от тях датират от зората на комбинаторната геометрия. “На практика тези маршрути са важни заради приложението си в моделирането на полимери, в биологията, както и за оптимизиране на компютърни алгоритми. Успях да разширя постигнатите резултати в тази тематика. Тъй като задачата е чисто математическа, засега проектът е в интерес на математиците и информатиците. Доколко “маршрутите” ще намерят актуално приложение в истинския живот, не мога да кажа, защото не съм достатъчно компетентен в органичната химия. Надявам се в бъдеще с продължителна работа да решим големите проблеми, свързани с несамопресичащите се маршрути\", казва Чавдар. През 2016 г. той участвал в лятната изследователска школа на Ученическия институт по математика и информатика в Американския университет в Благоевград. Обичайно там всяка година канят 50-60 математици или информатици, през 2017 г. имало участници от 5 континента. Преди година от изследователската школа предложили на Чавдар да стигне до новост по темата за несамопресичащите се маршрути. Ментор му станал Румен Данговски, синът на правосъдната министърка Цецка Цачева, който е възпитаник на Ученическия институт. “Година и 3 месеца работих по темата за нови резултати. При поява на спънка като ментор Румен винаги ми е помагал с идеи, за да я преодолея и отново да атакувам проблема. Дълбаехме заедно чрез дискусии през целия процес - без него не бих могъл да се справя. И като човек той винаги стоеше до мене, подкрепяше ме и със съвети, полезни за развитието ми. У Румен ми харесва постоянството винаги да върви напред с красивия си ум и невероятно добрите си идеи по математика”, оценява Чавдар. Въпреки че сега Данговски учи в САЩ, двамата поддържат връзка с електронна кореспонденция. Не пропускат месец - говорят си не само по проекта, а и човешки, за нещата от живота. Заедно подготвят публикация в научно списание за резултатите от проекта Статията е написана, но одобрението ѝ може да отнеме година. Редакторите са математици и преглеждат всички изчисления и твърдения. Едва след щателната проверка ще има публикация. Към европейския конкурс в Талин Чавдар тръгва след конкурс за млади таланти, в който се състезават проекти от цяла България. В отбора той е единствен от Плевен, другите участници са Радослав Димитров и Василена Цветанова от Пловдив, Теодор Алексиев от София и Симона Христова от Русе. Тимът е с лидери Константин Делчев и Весела Василева, които през цялото време дават ценни напътствия и подкрепят българските състезатели. В Талин за 3 дни през 5-те рунда на журиране с плевенския ученик разискват 5-има специалисти, капацитети в математиката, физиката, астрономията, криптографията - наука за защита на данните. Дискусията върху проекта продължава общо 2 часа и половина. “Някои от журиращите бяха прочели проекта в дълбочина и направо започнаха с въпросите. При други първо трябваше цялостно да го представя за около половин час, после следваха дебатите с идеи как да продължи проектът и какво бъдеще се очертава. Затова дискусията беше много полезна за мене като опит”, смята Чавдар. В математическите състезания той е натрупал солидна школовка - почнал е с участията едва 7-годишен в първи клас. Насърчавали го родителите му. По онова време и брат му Емил, по-голям 9 г., не пропускал математическа олимпиада. Чавдар Лалов разработил първия си проект в 9-и клас. Представил го на Пролетната конференция на Съюза на математиците в България, проведена в Плевен. Толкова се запалил да търси и открива новости в необятната наука, че още през лятото се втурнал към “маршрутите”. “В математиката ми допада това, че знаем дали нещо е вярно, или грешно. В нея няма лъжа, няма измама. Всичко е истина, ако успеем да го докажем Точна ли е дефиницията, значи съм сигурен, че е вярно”, твърди Чавдар. За него математиката е забавление - обича да решава задачи и жадно да търси новостите. Вече работи проект по неасоциативна алгебра, темата му е предложил академик Веселин Дренски. Чавдар се развлича с математиката, но за да може повече да решава, играе футбол и тенис на маса. Категоричен е, че редуването на мисленето със спорта помага да се отпуши главата и да се зареди наново. Намира време за всичко. Знанията му по всички предмети са оценени с отличен, но най-силно го привличат точните науки - чистата математика, физиката и информатиката. “Още не съм решил какъв ще стана, най-вероятно ще се посветя на изследванията като математик. Територията и хоризонтите са огромни и интересни”, каза Чавдар и влезе в час. Има още 2 г. да учи в Математическата и да направи избора си.", "date": "2017.10.08", "title": "Чавдар Лалов взе две награди на Европейския конкурс за млади учени"}
{"url": "https://www.24chasa.bg/novini/article/6485890", "text": "Китай съобщи днес, че около 1,34 милиона нископоставени чиновници са били наказани за корупция от 2013 година, предаде Ройтерс. Според съобщението на Централната комисия за дисциплинарна инспекция сред наказаните са 648 000 официални лица на селско и окръжно ниво. Повечето от тях са били уличени в корупция от малък мащаб. Има и няколко свалени висши функционери, цитира БТА. Със стъпването си начело на държавата и комунистическата партия в Китай през 2013 г. президентът Си Цзинпин започна кампания срещу корупцията сред \"тигрите и мухите\" - по високите и ниските етажи на властта. По-късно този месец предстои конгрес на партията, на който се очаква Си да бъде преизбран и да заздрави своята власт, отбелязва Ройтерс.", "date": "2017.10.08", "title": "1,34 милиона чиновници наказани за корупция от 2013 година в Китай"}
{"url": "https://www.24chasa.bg/novini/article/6485892", "text": "Ураганът от първа категория Нейт не засегна сериозно Ню Орлиънс и обявеният по-рано полицейски час бе отменен, предаде Асошиейтед прес. Въпреки това кметът Мич Ланрю препоръча на гражданите да не излизат по улиците до сутринта заради силните ветрове, цитира БТА. Множество барове и клубове по прочутата \"Бърбън стрийт\" останаха отворени въпреки полицейския час, макар по улиците да имаше по-малко хора отколкото в типична събота вечер за града, известен с партитата, продължаващи по цял нощ. Нейт излезе на брега в слабонаселен район в устието на река Мисисипи, носейки силни ветрове и проливни дъждове. Стихията обаче отслабна и така и не достигна втора категория, както прогнозираха синоптиците. Предвиждат се 7 до 15 см валежи, а в някои изолирани места и 25 см. Ветровете леко отслабнаха до 137 км в час. Очаква се ураганът отново да излезе на суша край Билокси, щата Мисисипи, заплашвайки да наводни офиси и жилища. Някои крайбрежни хотели и казина са евакуирани. В щатите Луизиана, Флорида и Алабама заради урагана бе въведено извънредно положение, като в редица крайбрежни райони на Луизиана и Флорида бе обявена задължителна евакуация. Няколко летища в южните щати временно спряха работа. В Централна Америка (Коста Рика и Никарагуа) ураганът Нейт отне живота на над 20 души, припомня ТАСС.", "date": "2017.10.08", "title": "Ураганът Нейт не засегна сериозно Ню Орлиънс"}
{"url": "https://www.24chasa.bg/novini/article/6485895", "text": "Германския жп оператор Дойче бан (Deutsche Bahn) съобщи днес, че над 1 000 км жп релси са засегнати от бурята, която премина над северната част на Германия по-рано тази седмица, и разчистването може да отнеме дни, предаде ДПА. Щети има по над 500 отделни зони от железопътната мрежа, цитира БТА. Трафикът в Северна Германия бе парализиран в четвъртък заради силните ветрове на бурята Ксавие, които повалиха дървета и кабели. Движението в посока изток-запад между Берлин и Хановер бе възобновено едва вчера. Бурята с ветрове до 180 км/ч засегна северните райони на Германия и Полша. В Германия загинаха най-малко седем души, а в Полша - двама.", "date": "2017.10.08", "title": "Над 1 000 километра жп релси са засеганти от бурята Ксавие в Германия"}
{"url": "https://www.24chasa.bg/novini/article/6485909", "text": "Има престрелки между отделни политици, които така и не можаха да свикнат, че Румен Радев е президентът на страната, колкото и това да не им се иска. Това каза вицепрезидентът Илияна Йотова по повод създалото се напрежение между институциите по  . „Част от тези политици все още не могат да изживеят комплекса, че са загубили лично и персонално тези избори, защото са отговаряли за тях в една предизборна кампания“, посочи тя. „Крайно време е да свикнат с тази мисъл, защото не е добре това, което става. Налива се все повече масло в тоталното недоверие, което българските граждани и общество имат към политическата система в страната“, заяви вицепрезидентът. „Лично аз не чувствам това напрежение. Работя добре с част от министрите, с които съм свързана по силата на правомощията ми. Не съм убедена, че има война на институциите в онзи смисъл, в който има истинска война на институциите. Вижте какво става в Испания, но България изобщо не е в тази ситуация“, обясни Илияна Йотова. „Изпълняваме обещанията, които дадохме на хората. Ще стане 1 година, откакто се включихме в президентската кампания. Удовлетворена съм от това, че след всичко, което казахме на хората в предизборната кампания, не сме мръднали на сантиметър от обещанията си“, посочи вицепрезидентът. „Едно от обещанията ни с Румен Радев, когато разговаряхме с хората, е често да бъдем сред тях. Мога да кажа, че това е едно от най-стриктно изпълняваните обещания. Всеки месец имам поне 10 срещи в страната по най-различен повод“, заяви Илияна Йотова. „Българските граждани не са доволни от институциите и политиците, защото те не решават проблемите им. Не може в една страна, която 10 години е в ЕС, минималната и средната работна заплата да са равни на заплатите в страни, които тепърва поемат по европейския път“, каза още тя.", "date": "2017.10.08", "title": "Йотова: Някои така и не свикнаха, че Радев е президентът на страната, дори и да не искат"}
{"url": "https://www.24chasa.bg/novini/article/6485918", "text": "Западна Сърбия е затрупана от снежна покривка, на места достигаща до 30 сантиметра дебелина, което предизвиква проблеми с трафика и електроподаването, предаде македонската медия \"МКД\", цитира \"Фокус\". Метеоролозите предупреждаваха за валежи в края на седмицата, но никой не е очаквал сняг - особено този, който се е натрупал в долината на река Лим в района на град Приеполе и в районите под 400 метра над морското равнище. В областта Ябука на границата с Черна гора снежната покривка е по-висока от 30 сантиметра, а движението по магистралния път в този регион е от време на време спира заради закъсали камиони и автобуси, предотвратяващи преминаването на останалите превозни средства. Сняг вали и в планините Златар, Златибор и Явор, а по склоновете на планината Голия редица населени места са с прекъснато електрозахранване.", "date": "2017.10.08", "title": "Сърбия потъна в сняг, много хора са останали без ток"}
{"url": "https://www.24chasa.bg/novini/article/6485936", "text": "НИМ аз го направих, той е мое дете, каза историкът проф. Божидар Димитров пред Би Ти Ви по повод това, че се оттегля в пенсия. В края на септември проф. Димитров обяви, че се пенсионира и се оттегля от поста директор на Националния исторически музей (НИМ). Той отрича да има натиск от страна на ГЕРБ, а депутатът от БСП Стоян Мирчев ще съди за твърденията за шуробаджанащина. Причината да се оттегли е фактът, че през август се е почувствал зле, докато е инспектирал крепостите в страната.", "date": "2017.10.08", "title": "Божидар Димитров: НИМ аз го направих, той е мое дете"}
{"url": "https://www.24chasa.bg/novini/article/6485954", "text": "44-годишен мъж от село Венец е загинал в пътен инцидент в петък вечерта. Това съобщиха от Областната дирекция на МВР – Шумен. Малко след 18.45 часа бил приет сигнал за произшествие на между село Ясенково и село Капитан Петко. На място е пратен полицейски екип и екип на Спешна помощ. Изяснено било, че неправоспособният водач бил зад волана на лек автомобил Хюндай „Лантра“ с варненска регистрация. Движил се от Ясенково към село Капитан Петко. На прав пътен участък поради движение с несъобразена скорост загубил контрол над автомобила, излязъл вляво от пътя и се блъснал в дърво. Л.Б. загинал на място. Пътничката в автомобила 41-годишна с инициали А.Ш. от село Капитан Петко била откарана за преглед в МБАЛ – Шумен. Установена й е фрактура на четири ребра. Няма опасност за живота й. Образувано е досъдебно производство.", "date": "2017.10.08", "title": "44-годишен загина при катастрофа в Шуменско"}
{"url": "https://www.24chasa.bg/novini/article/6486329", "text": "Един човек е загинал, а трима са ранени при падане на хеликоптер в Латвия. По-данни на службата за спешна помощ, цитирана от РИА Новости, ранените са в безсъзнание. Катастрофата се е случила край населеното място Приекуле. Причините за катастрофата се изясняват. Според очевидци хеликоптерът се е заплел в електропровод, цитира \"Фокус\". На място са пристигнали лекари и спасителни екипи.", "date": "2017.10.08", "title": "В Латвия се е разбил хеликоптер, има жертви"}
{"url": "https://www.24chasa.bg/novini/article/6486333", "text": "Учени от университета \"Бригам Йънг\" ни съветват как най-безболезнено да се разделим с партньора - това трябва да стане директно, без заобикалки, пише в. \"Метро\", цитиран от БТА.  Неприятният момент за известяване на раздялата не трябва да се отлага във времето. По думите на изследователите Алън Манинг и Никол Амар откровеното излагане на нещата е най-малко обидно за отсрещната страна. Ако все пак не искаме веднага да пристъпим към темата, един \"буфер\" от няколко секунди е напълно достатъчен. Той е нужен в определени ситуации, за да се разбере, че ще се съобщи нещо неприятно. \"Непосредственото \"Искам да се разделим\" може да изглежда прекалено прямо. Поради тази причина \"буферът\" - \"Искам да си поговорим\" преди това е напълно достатъчен. \"Ако вашата къща гори, вие просто искате това да се знае и да я напуснете по най-бързия начин. Ако имате рак, вие бихте искали да знаете за това!\", изтъква Манинг. В хода на експериментите 145 участници получили различни сценарии за \"лоши новини\". За всеки от тях им били предложени два варианта на развитие на събитията. След това събеседниците били помолени да оценят доколко съобщенията са били ясни, тактични, прями, честни, конкретни и уместни. Доброволците трябвало да оценят коя от тези характеристики най-много им допада. Повечето от участниците дали най-високи оценки на яснотата и прямотат", "date": "2017.10.08", "title": "Как най-безболезнено да се разделим с партньора?"}
{"url": "https://www.24chasa.bg/novini/article/6486338", "text": "Лондонската полиция съобщи, че е освободила 47-годишния водач на колата, блъснала вчера пешеходци край Музея по естествена история в Лондон, предадоха осведомителните агенции, цитирани от БТА. Разследването продължава, отбеляза полицията. Единайсет души получиха различни травми при инцидента и девет от тях бяха настанени в болница, включително самият шофьор. Повечето пострадали вече са изписани, никой не е ранен сериозно, посочва Скотланд Ярд. Срещу водача на МПС не са повдигнати обвинения, не се съобщава и неговата самоличност, отбелязва Асошиейтед прес. Властите определиха инцидента като пътнотранспортно произшествие и отхвърлиха версията за атентат, припомня ТАСС.", "date": "2017.10.08", "title": "Освободиха шофьора, блъснал вчера пешеходци в Лондон"}
{"url": "https://www.24chasa.bg/novini/article/6486247", "text": "Десетки дървета са нападали по пътното платно на пътя за връх Бузлуджа. Участъкът е непочистен, но проходим при зимни условия, предаде  . Наш фоторепортер показва снимки от върха, не се забелязват паднали дървета, но условията за път са тежки.  Въпреки това от Агенция \"Пътна инфраструктура\" призовават водачите да не предприемат пътуване през старопланинските проходи, ако автомобилите им не са подготвени за зимата.", "date": "2017.10.08", "title": "Тежка пътна обстановка до Бузлуджа (Обновена+снимки)"}
{"url": "https://www.24chasa.bg/novini/article/6486425", "text": "Изследователски екип от университета в Калифорния разработи биоразграждащи се джапанки от водорасли, които да заменят трите милиарда, произвеждани по света от петролни деривати, пише агенция ЮПИ. Стивън Мейфийлд изтъкна, че джапанките не са за пренебрегване, защото те са номер едно в света на обувките. В Индия, Китай и Африка те са абсолютен лидер, като ги носят както фермери, така и рибари. Но джапанките са и голям замърсител с полиуретан, който попада в моретата и океаните. Калифорнийският екип разработи прототипа на джапанки от водорасли с название \"Тритон\". Те трябва да бъдат изхвърляни след употреба в специални хранилища с компост, където да бъдат \"изядени\" от микроорганизмите. Екипът планира да пусне на пазара новото си изобретение догодина.", "date": "2017.10.08", "title": "Учени превръщат водорасли в джапанки"}
{"url": "https://www.24chasa.bg/novini/article/6486431", "text": "Турски военни сили са навлезли днес в сирийската провинция Идлиб на границата с Турция, ден след като Анкара обяви, че предстои операция в този район, според съобщения на сирийските бунтовници и на наблюдатели, предаде ДПА, цитирана от БТА.  Конвой от турски военни автомобили с разузнавателни части е преминал границата в северозападната сирийска провинция Идлиб, ескортиран от джихадисти от групировката \"Тахрир аш Шам\", макар че двете страни часове по-рано размениха огън през границата, съобщи базираният в Лондон Сирийски център за наблюдение на правата на човека. Турски части и бойци от \"Тахрир аш Шам\" размениха артилерийски огън близо до граничното село Кафарлусеин в Идлиб, съобщиха активистите. Бунтовниците от джихадистката коалиция \"Тахрир аш Шам\", свързана с Ал Каида, осигуриха по-късно защита на турския конвой, който се отправи към западната част на провинция Алепо, близо до район, контролиран от кюрдски бунтовници, съобщи центърът. Действията на Турция бяха предприети след споразумение с \"Тахрир аш Шам\", позволяващо на турски части да заемат позиции край град Африн, контролиран от Силите за защита на народа - кюрдски милиции, които Анкара смята за терористична група, добави центърът, без да посочи повече подробности. Силите за защита на народа, главният съюзник на САЩ в Сирия, изиграха ключова роля в борбата с \"Ислямска държава\". Турският премиер Бинали Йълдъръм заяви, че е важно да бъде намалено напрежението в близост до турската граница. \"Ние ще осигуряваме безопасността в Идлиб и ще си сътрудничим с Русия\", каза Йълдъръм, цитиран от Ройтерс. Турция действа с Русия и Иран за намаляване на насилието в Сирия, включително за превръщане на Идлиб в зона за деескалация, в която турските сили ще наблюдават спазването на примирието. Турция подкрепи бунтовнически групировки в сирийския конфликт, докато Иран и Русия са на страната на президента Башар Асад. Трите страни обаче обединиха усилията си през последните месеци, като част от преговорите в казахстанската столица Астана за разрешаване на конфликта. През последните няколко дни турската армия струпа сили близо до границата със Сирия. Турският президент Реджеп Тайип Ердоган вчера говори за \"сериозна операция\" в Идлиб. Той посочи, че силите на сирийските бунтовници, подкрепени от Турция, ще извършват военни операции на територията на провинцията. \"Целта е да се създаде зона за сигурност, ние няма да допуснем създаването на терористичен коридор, който ще застраши сигурността на нашата страна\", каза Ердоган, имайки предвид сирийските кюрдски Сили за защита на народа и Кюрдската работническа партия (ПКК), които Анкара квалифицира като терористични групировки.", "date": "2017.10.08", "title": "Турски сили навлизат в Сирия след сблъсъци с бунтовниците"}
{"url": "https://www.24chasa.bg/novini/article/6486455", "text": "Най-малко шестима души са загинали, а 132-ма са били ранени след две експлозии на бензиностанция в столицата на Гана - Акра, предаде ДПА, цитиран от БТА.  Говорител на противопожарната служба каза, че повечето ранени са с изгаряния. Бензиностанцията, която се намирала на голямо кръстовище, е напълно разрушена от вчерашните взривове. Заместник-министърът на информацията Коджо Опонг Нкрума каза, че през нощта е имало по-слаби експлозии, но огнеборците са успели да овладеят пожара. Според очевидци експлозиите били причинени от цистерна с пропан-бутан. \"Чух силен шум и небето се озари. Последва още една експлозия, която разтресе прозорците ми\", разказа човек, живеещ на 8 км от мястото. Около 150 души загинаха при пожар на бензиностанция в Акра през 2015 г., припомня ДПА", "date": "2017.10.08", "title": "Шестима загинали и над 130 ранени при експлозии на бензиностанция в столицата на Гана"}
{"url": "https://www.24chasa.bg/novini/article/6486465", "text": "Заловиха близо четири тона кокаин край бреговете на Португалия. Огромната пратка наркотици била в буксир, плаващ между Мадейра и Азорските острови. След ареста плавателният съд бил изтеглен до Испания, чиято полиция ръководила операцията. Екипажът е от Турция и Азербайджан. Всички са арестувани. Приблизителната стойност на заловената дрога е 260 млн. долара.", "date": "2017.10.08", "title": "Заловиха 4 тона кокаин край бреговете на Португалия"}
