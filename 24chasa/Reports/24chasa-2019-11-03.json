{"url": "https://www.24chasa.bg/novini/article/7744218", "text": "Трябва да изчакаме окончателните резултати, или поне паралелното преброяване. Това коментира пред БНТ Никола Вапцаров, председателят на Инициативния комитет на Мая Манолова след първите резултати от изборите в София, според които Йорданка Фандъкова убедително печели. Имаше огромни нарушения днес, аз лично съм пуснал 25 сигнала, посочи още той. Ние за разлика от опонентите ни водихме светла и открита кампания. Все пак екзиполовете може да са грешни. Традиционно десните избиратели никога няма да си признаят, че са гласували за Мая Манолова. Ако загубим, ще си признаем. Трябва да изчакаме окончателните резултати, отбеляза още веднъж Вапцаров.", "date": "2019.11.03", "title": "Никола Вапцаров за резултатите в София: Екзиполовете може да грешат"}
{"url": "https://www.24chasa.bg/novini/article/7743979", "text": "Пътничекски автобус на компанията \"Фликсбус\" (Flixbus) се преобърна днес в северна Франция, при което бяха ранени 33-ма души, съобщиха местните власти, цитирани от БТА. Автобусът пътувал по маршрута Париж-Лондон и катастрофирал близо до град Амиен на магистрала А1. Според в. \"Курие Пикар\" автобусът поднесъл на завой при мокра от дъжда настилка, блъснал се в мантинела и след това се преобърнал. Общо 29 пътници били леко ранени, а четирима са с по-тежки травми. В автобуса имало 33-ма души заедно с шофьора. Според регионалната префектура сред пътниците имало граждани на САЩ, Испания, Австралия, Нидерландия, Румъния, Русия и Великобритания, предаде ДПА. По-късно руското посолство във Франция съобщи, че по информация от жандармерията на департамент Сома сред ранените при инцидента няма руски граждани.", "date": "2019.11.03", "title": "Пътнически автобус се преобърна във Франция, 33-ма души са ранени"}
{"url": "https://www.24chasa.bg/novini/article/7743975", "text": "33,34% е избирателната активност в София към 17,30 ч. По данни на ОИК - София правото си на глас са упражнили 354 906 избиратели. Най-висока е избирателната активност в районите “Панчарево” - 39,13% и “Триадица” - 38,04%. А най-малко са отишлите да гласуват в районите “Кремиковци” - 23,63% и “Връбница” - 27,75%. Избирателната активност в столицата днес е малко по-висока от тази на първия тур. Миналата неделя към същия час тя беше 32,22%. Към 17,30 часа, на втория тур на местните избори, в Пловдив са гласували 23,74 на сто /68 106 избиратели/ от имащите право на глас 286 859 души, съобщиха от пресцентъра на община Пловдив. На втория тур пловдивчани избират кмет на града и кметове на пет от шестте района. Най-висока активност е регистрирана в район \"Централен\" - 27,68 процента, а най-ниска в район \"Източен\" - 14,37 на сто. В останалите 4 района активността е между 23, 57 и 25,60 на сто. Избирателната активност в общините от Пловдивска област, в които се провежда втори тур на местните избори, е 30.43 процента или 141 210 гласували към 17.30 часа, съобщиха от пресцентъра на областната администрация. Най-активни са били жителите на община Лъки - 60,99 на сто, там до урните са отишли 1 507 избиратели. Най-ниската избирателна активност е отчетена в областния център Пловдив град - 23,74 процента, където конституционните си права са упражнили 68 106 избиратели. Висока е активността на избирателите в община Брезово - 55,07 процента или 2 938 жители са гласували. Към 17,30 часа активността във Варна е 23,23 на сто, съобщи председателят на ОИК Велин Жеков. По думите му в общината до урните са отишли 66 240 души. Най-активни са избирателите в село Звездица, където активността достига 57 процента. Най-малко гласоподаватели са отишли до урните в район \"Младост\" - 22,3 на сто. В региона активността е 25,68 процента. Своя вот са дали 82 191 души. В двете общини, където се провеждат балотажи - Бяла и Провадия, до урните са отишли съответно 42,2 процента и 38 процента от избирателите. Избирателната активност във Великотърновска област към 17.00 часа е 41, 81 процента, с около два процента по-ниска спрямо първия тур на изборите за местна власт, съобщиха от пресцентъра на областната администрация. В Горна Оряховица, където се избира кмет на община на втори тур, активността е 36,15 на сто. Председателят на ОИК Иван Илиев уточни за БТА, че до момента са постъпили два сигнала за предизборна агитация, които са оставени без уважение. В Лясковец активността към 17.00 часа е 43,38 на сто, с около шест процента по-ниска от първия тур на изборите. В общината през деня сигнали за нарушения не са постъпвали в ОИК. Два сигнала за неправомерна агитация в изборния ден е приела ОИК в Златарица, и двата са оставени без уважение. В балканската община активността е днес е достигнала 61, 48 на сто, което означава, че от 3699 избиратели по списък, 2274 са гласували. В община Велико Търново, където балотаж има в град Килифарево и село Самоводене няма сигнали за нарушения на изборите, а активността в шестте разкрити секции в двете населени места 41,73 процента. В Старозагорска област до 17,30 часа са гласували половината от имащите право да участват във вота, информират от пресцентъра на областната администрация. В общините Опан, Гурково и Николаево, където се избират кметове, активността е около 60 на сто. Най-ниска остава активността в Чирпан, където своя глас за кмет на Общината са дали 38,45 на сто от избирателите. В останалите седем общини, в които се избират селски кметове, най-висока е активността в миньорските общини Гълъбово и Раднево - 70 на сто. Повече от половината от избирателите вече са били до урните в Стара Загора, Казанлък, Павел баня и Мъглиж. Най-ниска остава активността в община Братя Даскалови - 42.55 на сто. В община Благоевград гласувалите към 17.30 часа са с близо десет хиляди по-малко в сравнение с първия тур на местния вот, съобщи председателят на Общинската избирателна комисия /ОИК/ в Благоевград Мартин Бусаров. Избирателната активност към 17.30 часа е 38.9 процента или 25 300 избиратели са дали своя глас на втория тур за избор на общински кмет. От общинската избирателна комисия посочиха, че през целия ден не е имало нито една подадена жалба за нарушаване на изборния процес. В община Благоевград се отчита най-ниската избирателна активност от областта. Най-висока е тя в община Сатовча - 67 процента. Там днес се избира кмет на кметство в две населени места. В община Сандански и в община Гърмен, където гласоподавателите избират общински кмет, избирателната активност е съответно 45.46 на сто и 63.06 на сто. В още три общини от областта днес се провежда балотаж за избор на кмет на кметство, това са Разлог, Гоце Делчев и Петрич. При тях избирателната активност е: 58 процента, 63.26 процента и 58 процента. В община Видин към 17,30 часа са гласували 18 018 избиратели, което е 31,74 процента от всички гласоподаватели. Това съобщи Павел Петков, председател на Общинската избирателна комисия. Избирателната активност е почти еднаква в процентно изражение, както втория тур на местните избори през 2015 година, уточни Петков. В сравнение с първи тур от местните избори през тази година избирателната активност е с около 2 процента по - ниска. До момента в Общинската избирателна комисия няма постъпили жалби. В Добрич 25 176 избиратели вече са пуснали бюлетина или 31.65 на сто от имащите право на глас в днешния балотаж за кмет. Обобщените данни за избирателната активност към 17.30 часа съобщиха от общината. Към същия час на първия тур са отишли до урните 35.81 на сто от имащите право на вот. На втория тур в Добрич вота си могат да дадат 79 533 граждани. В общината има отворени 129 секционни избирателни комисии, между които и в болницата, Дома за стари хора и една подвижна урна за възрастни, за които е невъзможно да стигнат до изборните места. В Добричка област до 17.30 часа на балотажите за кметове са гласували 38.15 на сто от избирателите, съобщават от областната управа. Правото си на вот са упражнили общо 49 414 граждани. До този час на първия тур активността на избирателите достигна 43.92 на сто, сочи сравнението. Най-висока сега е активността - 63.70 на сто, в община Генерал Тошево, където се избира единствено кмет на село Росица. В община Балчик на балотажите за кметове на три села са гласували 56.38 на сто от избирателите. Вота си за общински кметове и кметове на села в общините Тервел, Добричка и Каварна са дали съответно 49.14 на сто, 47.83 на сто и 46.28 на сто от гласоподавателите. Над 50 на сто са гласували и избирателите в община Крушари, където има балотажи за кметове на две села. Под средната за областта е избирателната активност в Добрич - 31.65 на сто, където също двама кандидати претендират за кметския пост. Ниска избирателна активност на балотажа в община Пазарджик отчитат от ОИК към 17.00 часа. Гласували са 26,45 на сто от общо имащи право на вот 100 438 избиратели. На първия тур на местните избори към същия час избирателната активност е била 38,17 на сто. В комисията няма новопостъпили сигнали и жалби за нарушения. В останалите пет общини, където се избира кмет на втори тур, активността се движи между 42 и 57 процента, показват данните от общинските избирателни комисии. Най-висока е активността в община Белово, където правото си на глас са упражнили 57 на сто от общо 7 671 имащи право. Около 53 процента е избирателната активност в общините Ракитово и Стрелча, малко над 42 на сто от избирателите са гласували в община Брацигово, а в община Пещера - 43,4 на сто. В община Плевен са гласували вече 39 501 избиратели към 17.30 ч. Това съобщи за БТА Ярослав Димитров - председател на Общинската избирателна комисия /ОИК/. Нивото на активност е 34.25 на сто от имащите право на вот и е с 5,6 пункта по-ниско, в сравнение с първия тур до този час. Досега не са регистрирани сериозни нарушения, които биха опорочили вота на избирателите, каза Димитров. Комисията е проверила и има решения по шест жалби. 41.01 % са дали вота си до този момент в община Смолян на балотажа за кмет на община и балотажа за кмет на село Виево. Висока избирателна активност има и в община Баните. Там са гласували 2633 души, или 69.45% на балотажа за кмет на общината. В община Чепеларе, където също има балотаж за общински кмет от 6146 избиратели вота си до 17.30 часа са дали 3478 души или 56.59%.В община Златоград от 2001 избиратели в балотажа за кмет на село Старцево са дали вота си 1013 души или 50.62%. В община Рудозем от 2 102 избиратели в балотажа за кметове на две села са гласували 1331 души или 63.32%. В община Девин от 1 343 избиратели на втори тур в балотажа за кмет на три села са гласували 845 избиратели или 62.92%. В община Доспат от 2030 избиратели на балотажа в две села са гласували 1136 или 55.96%. В община Перник са гласували 32 702 души, или 40,72 на сто от избирателите. Това е с почти 6 процента по-малко от същото време преди седмица, когато вота си са упражнили 46,41 процента от гласоподавателите. В Радомир до урните са отишли 5 886 души, което е 35,56 процента. Повече от 10 процента е разликата в активността за същия час на първия тур, когато бюлетини са пуснали 45,71 на сто от избирателите. По шест от деветте сигнала, постъпили вчера и днес за купуване на гласове, прокуратурата е постановила отказ за образуване на досъдебно производство. По останалите три се извършва проверка. Засега ОИК не съобщава за основателни жалби. Избирателната активност в област Хасково на втория тур на вота надхвърли 50 процента и е на ниво 56,46 процента по извадка в 17,30 часа, съобщиха от областната администрация. Избори се произвеждат в 6 от 11-те общини в региона. Право на глас за избор на общински кмет в Тополовград, където спорят Божин Божинов от \"Възраждане\" и Васил Сяров от ГЕРБ, и на кметове на 11 села в областта имат 13 571 души, които могат да пуснат бюлетини в 33 секции. Досега гласувалите от тях са общо 7662 души. Най-активни са в община Хасково, където е регистрирана активност от 65,42 процента във вота за кметове на селата Брягово, Елена и Книжовник. В община Тополовград делът на гласувалите е 54,45 на сто. Най-ниска е активността в община Свиленград - 54,38 процента, където балотаж има в село Капитан Андреево. В община Хасково сигнал да незаконна агитация в село Брягово е бил счетен като неоснователен след разглеждането му в ОИК, се сочи в публикувано на страницата на ОИК в интерент решение. Избирателната активност в община Търговище към 17.00 часа е 40,93 процента. Гласували са общо 21 439 души от общо 52 379 с право на глас. Съобщиха от Общинската избирателна комисия. Активността на територията на Търговище е 41,26 на сто, гласували са общо 7 758 души 14 061 души от имащите право на глас в областния център. В населените места до урните са отишли 7 378 души или 40,32 процента от избирателите. Най-висока е активността до момента в селата Мировец и Осен. Там са гласували съответно 73,44 на сто и 73,91 процента от имащите право на глас. В подвижната избирателна урна своя вот са дали 44 души от общо 48, подали заявка. В областната болница пък вече са гласували всички 11 пациенти, предварително заявили желание. В община Попово избирателната активност към 17 часа достигна 38 процента. Гласували са 9 686 от имащите право на глас, съобщи за БТА зам.-председателят на Общинската избирателна комисия /ОИК/ Надя Георгиева. В две от селата на общината - Марчино и Помощица, активността е преминала 80 процента. В ОИК в Попово е подаден един сигнал за предизборна агитация в селата Садина и Захари Стояново. Извършена е проверка. Предстои ОИК да излезе с решение. В община Омуртаг избирателната активност е 44 процента. До момента в четирите секционни избирателни комисии правото си на вот са упражнили 1139 души, каза председателят на ОИК Мина Илиева. Няма постъпили сигнали и жалби. До този час в 53-те избирателни секции са гласували 9219 граждани от имащите право на глас 19 051 души. Проверените от ОИК сигнали за нарушения на изборния процес не са основателни. В община Дряново до 17,30 часа са гласували половината избиратели В Трявна до 17,00 часа са гласували 3620 души или 36,05 на сто, а в Севлиево до 17,30 часа правото си на глас са упражнили 10512 души или 33,72 на сто. В Трявна и в Севлиево няма сериозни нарушения на обществения ред и на избирателния закон. В ОИК - Дряново днес са подадени над 10 жалби за нарушения, повечето от които комисията е оставила без уважение. Две от тях ОИК изпраща до районното полицейско управление в Дряново, тъй като съдържат сигнали за стимулиран и за контролиран вот. И в двата случая става дума за извозване с автомобили на гласоподаватели до избирателни секции. 14 700 избиратели, или 34 процента са гласували в Ловешка община към 17 часа. Цифрите говорят за сериозен отлив сред имащите право на глас - за сравнение на първия тур процентите са 41. В областния град е и най-ниският процент на гласувалите. По данни от Общинските избирателни комисии в областта най-висок е процентът на отишлите до урните в община Угърчин - 62,29. Еднакъв е в общините Летница и Луковит - 58. В община Троян своя вот са упражнили 56,53 на сто, а в община Тетевен - 54,02 Председателят на ОИК-Ловеч Валентина Недялкова съобщи, че комисията е отхвърлила като неоснователен и недоказан сигнала, че в село Хлевене член на избирателната комисия транспортира с личния си автомобил хора да гласуват и ги агитира. Избирателната активност в община Разград е 33,40 процента, съобщиха от Общинската избирателна комисия. Към 17.30 часа до урните са отишли 14 983 от имащите право на глас 44 856 избиратели. В община Исперих на втория тур на местните избори са гласували 10 366 жители на общината или 53,44 на сто от гласоподавателите. Избирателната активност в община Кубрат е 52,26 процента, като общо гласувалите са 8 120. В заветското село Брестовене за кмет на кметство са гласували 49,15 на сто от имащите право на глас, а в самуилското село Голям извор до урните са отишли 75,65 процента от избирателите. В община Лозница, където на балотаж се избират кметове в селата Каменар и Ловско своя вот са упражнили 67,83 на сто от гласоподаватели, информираха председателите на общинските избирателни комисии. В Общинската избирателна комисия в Разград са подадени две жалби за неправомерна агитация. Две жалби са постъпили през изборния ден и в ОИК-Исперих, а членовете на ОИК в Кубрат са разгледали седем жалби и сигнали. Полицията в Разград работи по девет сигнала във връзка с изборите, постъпили след 18 часа на 2 ноември до 17.30 часа днес. По всички случаи се извършват проверки, съобщиха от Областната дирекция на МВР. Избирателната активност към 17.00 часа в четирите кметства от област Кърджали, в които днес се провежда втори тур за избор на кмет на кметство, е между 50 и 69 процента. Това обобщиха за БТА от Общинските избирателни комисии /ОИК/, на чиято територия се провежда вота. Най-висока е тя отново е в чернооченското село Габрово, където до урните са отишли 422 гласоподаватели от 610 по избирателни списъци или 69,2 процента. В кирковските села Бенковски и Стоманци гласувалите са 50,43 на сто и 72,49 на сто. Гласували за кметове на двете кметства са общо 1 231 избиратели от 2 341. За кмет на крумовградското кметство Аврен своя глас са дали 67,72 процента от имащите това право или 235 от 347 избиратели по списък. По информация на председателите на трите ОИК, в днешния изборен ден няма до момента подадени жалби. Към 17.00 часа най-висока е избирателната активност в Община Созопол - 61.51 процента. От Общинската избирателна комисия /ОИК/в Созопол информираха, че право на глас там са упражнили 6 786 души. В Община Сунгурларе към 17.00 часа своя вот са дали 57.19 на сто от имащите право на глас. От ОИК - Сунгурларе казаха, че не са подавани жалби; няма сериозни нарушения. В Община Приморско са гласували 59.97 на сто от имащите право на вот; изборния ден там протича нормално. От ОИК - Карнобат съобщиха, че 33.83 на сто е избирателната активност в общината към 17.00 часа; гласували са 853 души. В Община Средец са гласували 49.09 на сто. Активността на избирателите в днешния вот за избор на кмет на община Ямбол към 17.30 часа е 27.89 на сто, своя вот са упражнили 17 785 души от имащите право на глас 63 768 граждани, съобщи за БТА председателят на Общинската избирателна комисия Екатерина Янева. В ОИК не са постъпвали сигнали за нарушения на изборния процес. В община Шумен до 17.30 часа са гласували 23 001 души, или 28,39 процента от избирателите, съобщиха от Общинската избирателна комисия /ОИК/. На вота на 27 октомври към този час избирателната активност бе 37,11 процента. В общината право на глас имат около 81 000 души, които могат да гласуват в 127 избирателни секции. Разкрита си и две подвижни. Кмет на община избират днес жителите на още три общини в областта - Нови пазар, Велики Преслав и Каспичан, където избирателната активност към 17.30 часа е съответно 38,38 процента, е 39,20 процента и 46,24 процента, съобщават от пресцентъра на областната администрация. Избирателната активност в област Шумен е 32,34 процента. Гласували са 38 003 души от общия брой избиратели с право на глас на втория тур на местните избори, уточняват от пресцентъра на областната администрация. От там припомнят, че в девет населени места в област Шумен днес се избират и кметове на кметства - в селата Дибич, Мадара и Ивански (община Шумен), Златар (община Велики Преслав), Златна нива и Марково (община Каспичан), Буйновица (община Венец), Сушина (община Върбица) и Тодор Икономово (община Каолиново). Избирателната активност в община Брегово към 17,30 часа е 68,40 процента, където са гласували 2994 избиратели. Това съобщи Цеца Ненкова, председател на Общинската избирателна комисия. До момента в Общинската избирателна комисия в Брегово са подадени осем жалби, комисията се е произнесла по всичките, уточни Ненкова. Избирателната активност е почти еднаква в процентно изражение, както на първи тур на местните избори през 2015 година. (От БТА и кореспонденти на \"24 часа\")", "date": "2019.11.03", "title": "Вижте каква е избирателната активност към 17:30 часа"}
{"url": "https://www.24chasa.bg/novini/article/7743982", "text": "33,34% е избирателната активност в София към 17,30 ч. По данни на ОИК - София правото си на глас са упражнили 354 906 избиратели. Най-висока е избирателната активност в районите “Панчарево” - 39,13% и “Триадица” - 38,04%. А най-малко са отишлите да гласуват в районите “Кремиковци” - 23,63% и “Връбница” - 27,75%. Избирателната активност в столицата днес е малко по-висока от тази на първия тур. Миналата неделя към същия час тя беше 32,22%.", "date": "2019.11.03", "title": "33,34% избирателна активност в София"}
{"url": "https://www.24chasa.bg/novini/article/7743994", "text": "В Белград днес бе основано Движението \"Метла 2020\" с цел да обедини отделни личности, организации и политически партии, които да променят из основи ситуацията в Сърбия, предадоха Танюг и БТА. Председателят на движението Милош Йованович заяви на учредителната конвенция, че преди да се изготви каквато и да е сериозна програма за икономика, социална политика или земеделие трябва да се променят начинът на функциониране и правилата на играта на политическата сцена на страната. Той се обяви за промяна на пропорционалната изборна система, по думите му, за да се изкорени шуробаджанащината. В организацията членуват Демократическата партия на Сърбия, чиято е инициативата за основаването на движението, Групата за просперитет на Сърбия, организацията Екип за живот, а председателят на Военния синдикат Новица Антич е самостоятелен член. Един от приоритетите на новооснованото движение ще бъде да мотивира най-добрите граждани да се включат в политиката, за да се кандидатират най-способните хора за най-важните постове в страната", "date": "2019.11.03", "title": "В Белград основаха движение \"Метла 2020\", за да променят Сърбия из основи"}
{"url": "https://www.24chasa.bg/novini/article/7744005", "text": "Бившият кмет на община Гърмен и бивш депутат Ахмед Башев преди малко бе освободен от ареста. \"Не са ми повдигали обвинение, разпитаха ме като свидетел. Току що гласувах в родното си село Рибново\", каза пред \"24 часа\" Башев. Той уточни, че е  Той е бил на гости в Рибново на племенника на съпругата си. Заедно с него е било задържано и друго момче, което било в къщата. Според Башев в колата при обиска полицаите намерили 2000 лева, а в къщата, в която е гостувал - 1100 лева.", "date": "2019.11.03", "title": "Първи думи на Башев след ареста: Нямам обвинение, разпитаха ме като свидетел"}
{"url": "https://www.24chasa.bg/novini/article/7744011", "text": "Турската артилерия откри огън по граничните селища Рашидия и Ел Касимия в района на град Тел Тамер в северозападната провинция Хасака, предаде ТАСС, като се позовава на кюрдската агенция Фърат. По данни на агенцията има ранени и от раните си е починал тайландски лекар, който работел в състава на мисия на международната организация Лекари без граници. Обстрелът бил извършен на фона на ожесточени стълкновения между кюрдските отряди в състава на Силите за защита на народа и формирования на сирийската опозиция, воюващи на страната на турската армия.", "date": "2019.11.03", "title": "Турската армия обстрелва гранични селища в Сирия, загина лекар"}
{"url": "https://www.24chasa.bg/novini/article/7744020", "text": "Пресцентърът на Прокуратурата на Република България предоставя следната информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за общински съветници и кметове. Образувани са 104 досъдебни производства за престъпления против политическите права на гражданите и престъпления, свързани с изборите, като 21 от тях са бързи производства, а по 83 се провежда разследване по общия ред. Разследвания се провеждат в РП Балчик /1бр./, РП Берковица /2 бр./ РП Благоевград /3 бр./, РП Бургас /1 бр./, РП Бяла Слатина / 4 бр./, РП Варна / 5 бр./, РП Видин /3 бр./, РП Враца /1 бр./, РП Горна Оряховица / 3 бр./, РП Гоце Делчев /2 бр./, РП Девня /1 бр./, РП Дупница / 5 бр./, РП Елена /1 бр./, РП Златоград / 1бр./ РП Исперих /1 бр. /, РП Каварна /2 бр./, РП Казанлък /2 бр./, РП Карнобат / 2 бр./, РП Кнежа /1 бр./, РП Кюстендил /1 бр./, РП Ловеч/ 1 бр./, РП Монтана /2 бр./, РП Нови Пазар /1 бр./, РП Омуртаг/1бр./, РП Оряхово /4 бр./, РП Павликени / 3 бр./, РП Пазарджик /1 бр./, РП Плевен / 9 бр./, РП Пловдив / 3 бр./, РП Попово /1 бр./, РП Разград /2 бр./, РП Разлог /1 бр./, РП Сандански / 2 бр./, РП Свищов / 1 бр./, РП Севлиево /1 бр./, РП Сливен /1 бр./, РП Силистра /1 бр./, РП Сливница /1 бр./, РП Смолян /2 бр./, РП Тетевен / 2 бр./, РП Тутракан /1 бр./, РП Търговище /1 бр./, РП Царево /2 бр./, РП Червен бряг /1 бр./, РП Шумен /1 бр./, РП Ямбол /2 бр./, СРП /4 бр./, СГП /9 бр. /и Специализирана прокуратура /1 бр./. Общо 79 разследвания са за престъпления против политическите права на гражданите, а 25 бр. са с предмет престъпления, свързани с изборите. Привлечени са 26 лица в качеството на обвиняеми. Три досъдебни производства са прекратени. В Прокуратурата на Република България са образувани 1520 прокурорски преписки, от които по 1145 бр. е постановен отказ да се образува досъдебно производство. Прокуратурите в страната са изпратили по компетентност на други органи 55 бр. преписки, а по останалите 320 бр. преписки се извършва проверка по реда на Закона за съдебната власт. Информацията е актуална към 18:00 часа на 03.11.2019 г.", "date": "2019.11.03", "title": "104 са разследванията за нарушени политически права"}
{"url": "https://www.24chasa.bg/novini/article/7744061", "text": "Шофьор на автобус се вряза в спирка в квартал \"Бешикташ\" в Истанбул. Инцидентът е станал в 16.30 часа българско време. Ранени са 12 души, които са чакали на спирката, предава  . Веднага след катастрофата, водачът слязъл от автобуса и намушкал с нож най-малко един човек на спирката. След това нападателят скочил в морето от близкия кей. Полицията обаче успяла да го задържи. В болница са 13 души, чието състояние лекарите определят като тежко.", "date": "2019.11.03", "title": "Автобус се вряза в спирка в Истанбул, шофьорът намушка човек с нож и скочи от кей"}
{"url": "https://www.24chasa.bg/novini/article/7744079", "text": "Виетнамската общност в Лондон организира бдение и църковна служба в памет на 39-те жертви от камиона от Есекс, предадoха Асошиейтед прес и БТА. В словото си преподобният Саймън Нгуен заяви: \"Искаме да покажем нашето съчувствие към хората, загубили живота си по пътя в търсене на свобода, достойнство и щастие и да се помолим да онези, които загубиха своите синове и дъщери\" в трагедията. Снощното бдение бе последвано от неделна служба в Църквата на Светото име, Богородица и Светото сърце в Източен Лондон. Британските власти повдигнаха 39 обввинения в непредумишлено убийство и заговор за трафик на срещу 29-годишния Морис Робинсън от Северна Ирландия - шофьорът, докарал влекача в Пърфлийт, откъдето взел контейнера, пристигнал с ферибот от Зеебрюге, Белгия. В Ирландия 22 годишният Ийман Харисън бе арестуван в петък по британска заповед за задържане. Полицията на Есекс започна процедура за екстрадирането му по обвинения с непредумишлено убийство. Двама души във Виетнам също са арестувани - заподозрени в съучастие в контрабандната операция. Британските власти не разкриха подробности за схемата, но заявиха че са засилили мерките в пристанище Пърфлийт и са постигнали споразумение да изпратят повече имиграционни служители в белгийското пристанище. Да бъдат спрени трафикантите на хора обаче се оказа трудна задача, отбелязва агенцията. Луси Мортън, говорителка на ISU, профсъюза на работещите в Службата за границите, имиграцията и митниците, заяви, че броят на хората, пристигащи в Обединеното кралство по нелегални методи определено нараства и че само малък брой камиони и коли, пристигащи във Великобритания през претоварените пристанища, може да бъдат претърсени. \"Става дума само за 350 от всеки 400, в зависимост от пристанището\", обясни тя. \"Щом веднъж стигнете дотам, реалността е, че е малко вероятно да ви хванат и крайно невероятно да ви върнат у дома, освен ако не нарушите закона\", допълни тя.", "date": "2019.11.03", "title": "Виетнамската общност в Лондон организира бдение за 39-те жертви от камиона от Есекс"}
{"url": "https://www.24chasa.bg/novini/article/7744085", "text": "Прокуратурата разследва случай на контрабанда на 18 килограма сребро и златни накити през ГКПП \"Капитан Андреево\". В схемата участват митничар и мъжът на кандидат-кметица на Свиленград, предаде  . В петък вечерта пред граничния пункт преминал джип, пътуващ от Турция. Зад волана бил мъж от Свиленград. Автомобилът е пропуснат от проверяващия митничар. По-късно е проверен след изхода от пункта от икономически полицай и върнат за щателна митническа проверка. Оказало се, че в колата се пренасят контрабандно 18 килограма сребро и златни накити, както и 140 литра пестициди, които са строго забранени за внос. Задържани са шофьорът на автомобила, който е съпруг на кандидатка за кмет на Свиленград. Арестувани са пътуващата в автомобила жена и митничарят. След полицейското задържане от 24 часа и проведените разпити, те са били освободени. Прокуратурата е поела случая, а данни от разследването ще бъдат огласени в началото на идващата седмица.", "date": "2019.11.03", "title": "Митничар участвал в контрабанда на 18 кг сребро и злато"}
{"url": "https://www.24chasa.bg/novini/article/7744093", "text": "Жалбите и сигналите, постъпили в ЦИК към момента, са над 110, информира говорителят на комисията Александър Андреев. Увеличават се тези, които са свързани с предизборна агитация, както и за публикуване на резултати от социологически проучвания, които са вече 11 срещу четири доставчици на медийни услуги и на онлайн новинарски услуги, уточни той. За купуване и продаване на гласове постъпилите в ЦИК до момента сигнали са седем. Общият брой на сигналите за агитация в изборния ден и публикуване на резултати от социологически проучвания е 40. Срещу избирателни права на гласоподаватели сигналите са 16 и 49 са нарушенията, свързани с организацията на изборния процес - действия на СИК, неизпълнение на определени указания, свързани с методическото ръководство на ЦИК или други нарушения. Александър Андреев каза още, че до момента главният прокурор не е правил мотивирано искане за отнемане на имунитета на някой от кандидатите, които участват в изборите на балотажа. Такова искане не е постъпило и съответно ЦИК не е разглеждала, обобщи той.", "date": "2019.11.03", "title": "Над 110 са жалбите и сигналите в ЦИК, увеличават се тези за предизборна агитация"}
{"url": "https://www.24chasa.bg/novini/article/7744113", "text": "Според предварителните данни от екзитполовете на \"Галъп\" кандидат кметовете в София получават следните проценти подкрепа: Йорданка Фандъкова, ГЕРБ - 50,9 % Мая Манолова, подкрепена от БСП - 42,7 %                                                                                                                                                                                                                                                                                                                                ", "date": "2019.11.03", "title": "\"Галъп\": Йорданка Фандъкова печели изборите в София с 50,9%"}
{"url": "https://www.24chasa.bg/novini/article/7744126", "text": "Според предварителните данни от екзитполовете на \"Галъп\" кандидат кметовете във Варна получават следните проценти подкрепа: Иван Портних ГЕРБ - 60,8 % Костадин Костадинов, Възраждане - 35,1%                                                                                                                                                                                                                                                                                                                                ", "date": "2019.11.03", "title": "\"Галъп\": Иван Портних печели изборите във Варна с 60,8%"}
{"url": "https://www.24chasa.bg/novini/article/7744135", "text": "Към 19 ч. в София Йорданка Фандъкова води с 51,5% пред Мая Манолова - 42,4%. Избирателната активност е 36,3%, а 6,1 не подкрепят нито едната, нито другата. В Пловдив кандидатът на ГЕРБ Здравко Димитров с 57,1% бие кандидата на НФСБ-ВМРО Славчо Атанасов - 40,6%. Там избирателната активност е била 29,7%, а 5,6% са гласували с \"Не подкрепям никого\". Във Варна се запазва огромната преднина на досегашния кмет Иван Портних - ГЕРБ пред Костадин Костадинов от \"Възраждане\" Портних има 60,8%, а Костадинов - 35,1%. Избирателната активност е ниска - 27,5 %, а 4,1% не подкрепят нито единия, нито другия. В Русе депутатът от БСП Пенчо Милков с 57,5% бие директорката на техникума по облекло |Д|иана Иванова - ГЕРБ с 37,6%. Там избирателната активност е била 34,9%, а 4,9 са гласували с \"Не подкрепям никого\". В Певен досегашният кмет, издигнат от инициативен комитет Георг Спартански печели с 55,3% пред Мирсолав Петров от ГЕРБ с 39,5%. Избирателната активност е 37,2%, с \"Не подкрепям никого\" са гласували 5,2%.", "date": "2019.11.03", "title": "19 ч. ГЕРБ взема София, Пловдив и Варна, БСП - Русе, независим - Плевен"}
{"url": "https://www.24chasa.bg/novini/article/7744136", "text": "Според предварителните данни от екзитполовете на \"Галъп\" кандидат кметовете в Пловдив получават следните проценти подкрепа: Здравко Димитров, ГЕРБ 57,1%  Славчо Атанасов, НФСБ-ВМРО 37,3%                                                                                                                                                                                                                                                                                                                                                                                                                                                                                                                                                                                                                                                                ", "date": "2019.11.03", "title": "\"Галъп\": Здравко Димитров печели изборите в Пловдив с 57,1%"}
{"url": "https://www.24chasa.bg/novini/article/7744144", "text": "Според предварителните данни от екзитполовете на \"Тренд\" кандидат кметовете в София получават следните проценти подкрепа: Йорданка Фандъкова, ГЕРБ - 51,4% Мая Манолова, подкрепена от БСП - 42,4%                                                                                                                                                                                                                                                                                                                                ", "date": "2019.11.03", "title": "\"Тренд\": Йорданка Фандъкова печели изборите в София  с 51,4%"}
{"url": "https://www.24chasa.bg/novini/article/7743680", "text": "Вотът за Иван Портних във Варна е 61,5% от гласовете към 13 часа, а за Костадин Костадинов - 35%. Бюлетините с избор \"Не подкрепям никого\" са 3,5%. Това показват резултатите от екзитполове по данни от партийните централи. Активността на вота във Варна към 13 часа е 9,7%.                                                                                                                                                                                                                                                                                                                       ", "date": "2019.11.03", "title": "Варна към 13 ч.: Портних - 61,5%, Костадинов - 35%"}
{"url": "https://www.24chasa.bg/novini/article/7743681", "text": "Актьорът от сериала \"Спешно отделение\" Брайън Тарантина е бил отрит мъртъв, предаде Ти Ем Зет. Тялото на звездата е било намерено полицаи в дома му в Ню Йорк след сигнал на съсед. Покойният е бил облечен и лежал на диван в жилището си. Точната причина за кончината на артиста все още не е съобщава официално, предаде \" Представителят на покойния Лорим Смит е казал, че 60-годишният актьор е страдал от тежко заболяване. \"Той бе талантлив артист и прекрасен приятел\", е посочил още Смит. Тарантина е участвал и във филма \"Талантливият мистър Рипли\", както и в сериала \"Семейство Сопрано\".", "date": "2019.11.03", "title": "Актьорът Брайън Тарантина е намерен мъртъв (Видео)"}
{"url": "https://www.24chasa.bg/novini/article/7743707", "text": "Образувани са 100 разследвания от прокуратурата за престъпления против политическите права на гражданите и престъпления, свързани с изборите, съобщиха от пресцентъра на прокуратурата. Данните са към 13 часа. Повдигнати са обвинения на 25 човека. Общо 75 разследвания са за престъпления против политическите права на гражданите, а 25 са с предмет престъпления, свързани с изборите. Три досъдебни производства са прекратени. В Прокуратурата на Република България са образувани 1406 прокурорски преписки, от които по 1091 е постановен отказ да се образува досъдебно производство. Прокуратурите в страната са изпратили по компетентност на други органи 54 преписки, а по останалите 261 се извършва проверка по реда на Закона за съдебната власт. Най-много разследвания се провеждат в Софийска градска прокуратура - девет; в плевенската прокуратура те са осем; в Районна прокуратура Варна са пет; в Софийска районна прокуратура и районните прокуратури на Оряхово, Дупница и Бяла Слатина - по четири разследвания.", "date": "2019.11.03", "title": "Прокуратурата е образувала 100 разследвания за престъпления, свързани с изборите"}
{"url": "https://www.24chasa.bg/novini/article/7743711", "text": "Възрастен мъж е припаднал пред изборна секция в ПГ \"Свети Патриарх Евтимий\" в Асеновград. Това съобщиха от СИК, цитирани от „Фокус”. Пред секцията възрастният мъж се е почувствал зле, извикан е екип на Спешна помощ, който го е откарал до болницата в града. Наложило се е 39-та секция да преустанови дейността си за 10 минути, но в момента работи нормално и посреща избиратели. Според подадената информация възрастният мъж е трябвало да гласува е 40-та секция, която се намира на следващия етаж, но не е могъл да се качи дотам.", "date": "2019.11.03", "title": "Мъж припадна пред изборна секция в Асеновград"}
{"url": "https://www.24chasa.bg/novini/article/7743714", "text": "Избирателната активност към 12.30 ч. за цялата страна е 18, 26 на сто, съобщи на брифинг говорителят на ЦИК Александър Андреев. Сравнено с първия тур, по същото време, активността е била 23,54 на сто, а на втория тур през 2015 тя е била по-ниска - 21, 18 на сто. Най-висока избирателна активност към 12.30 ч. е била отчетена в Георги Дамяново - 96, 79 на сто, а най-малко гласоподаватели са отишли до урните отново и на втория тур в градовете Варна /10,05 на сто/ и Пловдив /10,06 на сто/. От имащите право на глас 3 996 304 във втория тур това прави 729 924 избиратели отишли да гласуват до 12.30 часа, посочи Андреев. От началото на изборния ден до този час в Централната избирателна комисия са подадени и се разглеждат 70 жалби и сигнали. Част от тях са за работата на СИК и нарушенията на избирателните права - общо 45. В днешния ден са постъпили 24 сигнала, свързани с предизборна агитация в деня на изборите и два сигнала за купуване на гласове, които са препратени към Районната прокуратура и органите на МВР за извършване на проверки. По отношение на предизборната агитация в изборния ден, освен качена предизборна агитация на страниците на някои от кандидатите, друго съществено нарушение е публикуване на резултати от социологическо проучване. В тази връзка са постъпили няколко сигнала за три онлайн издания за новинарски услуги, които от ЦИК не назоваха. За една от тях има установени вече две нарушения и в момента се разглежда трето такова. Свързаните с организацията на изборния процес нарушения са най-вече за това, че при поставянето на бюлетините една върху друга, върху едната се е отбелязвал знак върху гърба на едната бюлетина. В тази връзка от ЦИК препоръчват избирателите да съблюдават да не се допуска поставяне на бюлетините една върху друга, защото това ще направи едната от тях невалидна. Проверки са извършени и по сигнали за натрупване на много избиратели пред една от секциите /в кв. \"Красна поляна\"/ и че липсват образци на бюлетините пред изборните секции. Тези сигнали са препратени към ОИК за издаване на указания. По отношение на първия сигнал се е установило, че нарушение няма, информира Андреев. Сигналите за купуване на гласове са за Плевен, препратен към прокуратурата там, а другият - за София, подаден от представител на инициативния комитет на един от кандидатите, препратен съответно до ОИК. Квадратчето \"не подкрепям никого\" не влияе на втори тур, тъй като спечелилият най-много гласове кандидат печели изборите, за разлика от първия тур. Тогава този вот имаше значение, защото печеливш бе кандидатът, събрал повече от 50 на сто от гласовете, обясни Андреев.", "date": "2019.11.03", "title": "Избирателната активност към 12.30 часа е 23,54 на сто"}
{"url": "https://www.24chasa.bg/novini/article/7743719", "text": "Йорданка Фандъкова получава 53 на сто от вота на гласувалите до 14 часа софиянци, а Мая Манолова - 42,3%. Това показват резултати от екзитполовете, по данни от партийните централи. 4,7% са пуснали бюлетини \"Не подкрепям никого\". Активността в София към 14 часа е 19,1%.                                                                                                                                                                                                                                                                                                                       ", "date": "2019.11.03", "title": "София към 14 ч.: Фандъкова - 53%, Манолова - 42,3%"}
{"url": "https://www.24chasa.bg/novini/article/7743718", "text": "Един мъж като е заобиколен от толкова жени и се обърква. Около него са Корнелия Нинова, Мая Манолова, Весела Колева, ми те го ошашавиха. С тези думи премиерът Бойко Борисов коментира намерението на президента Румен Радев да свика среща с ЦИК и партиите заради многобройните нарушения на изборите и проблема с голямото количество невалидни бюлетини. Да се говори в изборния ден за нарушения е агитация, обяви още Борисов. Само изборите, когато беше избран Румен Радев ли бяха честни, попита премиерът. Коментарът на Борисов бе даден на излизане от изборната секция в училището в Банкя. На изхода премиерът припомни какво е направил той и ГЕРБ за София. На журналистически въпрос неговите думи не са ли агитация Борисов се обиди и прекрати отговорите на въпросите. И мина към поздравяване на активисти на партията му от Банкя, които го чакаха в двора на училището. Проблемът с думите на френския президент Еманюел Макрон е изчистен, каза все пак Борисов. Както ние говорим, че в някои френски квартали се влиза само с жандармерия и за марсилската мафия, така и в Европа има зони, в които има български престъпни групи, обясни Борисов. Той очаквал Макрон да се издължи за обидата към България с подкрепа за чакалнята на еврозоната и Шенген, каза още Борисов.", "date": "2019.11.03", "title": "Борисов: Корнелия Нинова и Мая Манолова го ошашавиха Радев (Видео)"}
{"url": "https://www.24chasa.bg/novini/article/7743728", "text": "Сигнал за селфита с бюлетини проверява общинската избирателна секция в Сунгурларе. В общината един срещу друг се изправят кандидатите на ГЕРБ Георги Кенов и на ДПС Хатидже Георгиева. Според сигнала избиратели били принуждавани да си правят селфите в тъмната стаичка, за да документират, че са гласували за \"правилния човек\". От с. Съединение пък била подадена жалба за намеса върху работата на членовете на тамошната комисия.", "date": "2019.11.03", "title": "В Сунгурларе проверяват сигнал за селфита с бюлетини"}
{"url": "https://www.24chasa.bg/novini/article/7743736", "text": "Нека бъдем активни днес и да гласуваме за европейското развитие на Варна. Да не правим експерименти с нашия град, а да подкрепим динамичното развитие. Това заяви Иван Портних, кандидат за кмет на Варна от ПП ГЕРБ, след като упражни правото си на вот. Попитан как оценява предизборната кампания, той заяви: „Ние имахме позитивни послания към хората, без лъжи и внушения, без популизъм. Споделяхме резултатите от работата си и новите проекти, които вече се изпълняват. За съжаление, станахме свидетели на манипулации, омраза и негативизъм, които не са достойни за Варна. Няма да си позволим да влизаме в този тон. Подали сме жалби за нарушения и манипулации и в деня за размисъл, и днес. Очакваме решението на компетентните органи.“ Иван Портних допълни още, че е готов с нова програма, с ясни приоритети и проекти. „Ударното темпо от последните няколко години е отлична основа за надграждане през следващите години. Ще продължим с развитието на инфраструктурата в града - след обновяването на централните булеварди фокусът вече е върху малките улички, междублоковите пространства, нови паркоместа, зони за отдих, зелени зони, за да може всеки варненец да усети промяната пред своя дом. Но тази промяна започна и в икономически план – със създаване на различен профил на града. Големи международни компании вече избраха Варна за развитие на IT и аутсорсинг бизнес, търсенето на кадри е голямо. Продължаваме работа и за новата индустриално-промишлена зона край Аксаково, която с напредването на строежа на автомагистрала „Хемус” става все по-атрактивна за инвеститорите. Общата цел е – осигуряване на високоплатени работни места, по-висок стандарт, създаване на условия младите хора не само да се образоват в нашите университети, но да остават и да се реализират тук, във Варна. Затова днес изборът е простичък – развитие или застой. Нека подкрепим европейското бъдеще на нашия град“, призова Иван Портних.", "date": "2019.11.03", "title": "Иван Портних: Нека бъдем активни, да подкрепим европейското развитие на\nВарна"}
{"url": "https://www.24chasa.bg/novini/article/7743750", "text": "Бушуващо море, ветрове със скорост до над 160 км в час, пътни магистрали, запречени от паднали дървета - първата есенна буря във Франция, наречена \"Амели\", помете тази сутрин атлантическото крайбрежие на страната, без да вземе жертви, но остави без ток 140 000 домакинства, предаде Франс прес. Поройни дъждове и внезапни наводнения връхлетяха и Югоизточна Франция. Бурята се движи към вътрешността на страната и бавно отслабва, информира в сутрешните часове службата \"Метео Франс\". Екипи на спешните служби се занимават главно с дървета, паднали на пътищата, скъсани електрически кабели и застрашени имоти. В департамент Ланд 47 души бяха евакуирани от къмпинг и настанени на сигурно място. Срути се покривът на казино в туристическата зона Мимизан. Пожарникари помогнаха тази нощ на автомобилисти, блокирани в колите си, съобщиха властите в град Маринян. Освен това местни хора там бяха евакуирани от наводнени партерни и сутеренни жилища. Тази сутрин в 17 френски департамента беше обявена предпоследната, \"оранжева\" степен за опасно време, съобщи по-рано ТАСС. В департамент Ванде силният вятър повали дървета, които паднаха върху железопътни линии и нарушиха движението на влаковете. В департамент Жиронд скоростта на вятъра достигна през нощта скорост от 45 метра в секунда, което е рекорд от 1996 г. насам. В Ница за един час се изля триседмичната норма за валежи.", "date": "2019.11.03", "title": "Близо 140 000 домакинства във Франция са без ток заради буря"}
{"url": "https://www.24chasa.bg/novini/article/7743764", "text": "Гласувах за бъдещето на Варна. Градът заслужава най-доброто, коментира министърът на младежта и спорта Красен Кралев, който упражни своя вот на балотажа в Професионалната гимназия по туризъм „Проф. д-р Асен Златаров” в морската столица. „Днес Варна избира не само кмет. Днес изборът пред варненци е цивилизационен. Последните 6 години бяха период на градеж и растеж на Варна, които промениха изцяло облика на града”, категоричен бе Красен Кралев. „Тези, които се трудиха за възхода на Варна, заслужават нашата подкрепа днес. Затова гласувам за работливия, а не за кресливия!”, заяви министърът.", "date": "2019.11.03", "title": "Красен Кралев: Гласувах за бъдещето на Варна, градът заслужава най-доброто"}
{"url": "https://www.24chasa.bg/novini/article/7743785", "text": "Рикардо Маркес Ферейра, който медиите в Португалия определят като фризьора на звездата на \"Ювентус\" Кристиано Роналдо, е бил открит мъртъв в хотел в Цюрих, Швейцария, предаде  Новината първо съобщи изданието \"Корейо ди Манха\". В материала става ясно, че Ферейра е бил намерен мъртъв в хотелската си стая в швейцарския град. По тялото му имало множество прободни рани. Очевидци разказват, че гледката била потресаваща, а около тялото имало локва кръв. Камериерката, която първа влязла в стаята и видяла трупа, свидетелства, че е усетила силна миризма на алкохол. Според други свидетели коафьорът е бил в компанията на свои приятел преди това. Отседнали в съседната стая пък са алармирали на рецепцията за странни звуци, които идвали от предполагаемото местопрестъпление. Полицията в Цюрих все още издирва убиеца. Ферейра е роден на остров Мадейра, също като Кристиано Роналдо. Пред 2015 г. той публикува снимка, на която се вижда, че помага за перфектната визия на футболиста. Убитият фризьор е имал и други известни клиенти, сред които редица португалски актриси и модели. От две години той живеел в Цюрих. В хотела, в който е извършено престъплението, той отседнал преди седмица.", "date": "2019.11.03", "title": "Откриха мъртъв фризьора на Кристиано Роналдо"}
{"url": "https://www.24chasa.bg/novini/article/7743811", "text": "За половин век Джордж Сорос успява да създаде своя империя, а политическите и финансови игри го възкачват на пиадестал, от който успява да дирижира активно пазари, влияния и настроения. По-малко от половин година преди да навърши 90 години, милиардерът даде интервю на журналиста от \"Гардиън\" Шон Уокър, цитирано от  Двамата се срещат в слънчев октомврийски ден в т.нар. \"щаб на Сорос в Ню Йорк\". По време на разговора соченият за филантроп и безупречен финансист разсъждава за демокрацията, популизма и силните врагове, сред които са президентът на САЩ Доналд Тръмп, премиерът на Унгария Виктор Орбан и британският политик Джейкъб Рийс-Мог. Малко преди да навърши 90 години, той разкрива какво го плаши и с какво се бори - собственото му его. Влязъл в историята двуяко - остро критикуван и същевременно стабилно поддържан от световните лобита, името му нашумява покрай \"Черната сряда\" или моментът, в който английската банка е срината. Годината е 1992 г., а Сорос вече е \"човекът, който разби банката на Англия\". Съществуват различни конспиративни теории за това историческо събитие в света на финансите. Една от тях е неговият принос за финансовия срив - майсторски спекулации. Сорос никога не е изразявал угризения за това, че е натрупал състояние от валутни спекулации. Журналистът Шон Уолкър описва реакцията му на въпрос по тази тема - Сорос просто вдига рамене и твърди, че личната му роля в \"Черната сряда\" е била преувеличена. Същевременно не отрича, че времето е било подходящо за него. \"Вече имах нужда от по-голяма аудитория. Умишлено си позволих да се случи, за да създам платформа, от която да мога да говоря по други въпроси. Изведнъж ми се даде глас, който се чуваше\", пише Сорос в новата книга. В интервюто си пред \"Гардиън\" Сорос разказва за житейския си опит по времето на окупираната от нацистите Европа. Тъй като е с еврейско-унгарски произход, по-голямата част от Втората световна война прекарва укривайки се. Запален е по философията. Част от отговорите му в интервюта са в типичния уравновесен тон с ниска честота на емоциите. \"Определено не изключвам вероятността светът да се е отправил към едно доста по-мрачно място. Но всичко зависи от нас. Не можем пасивно да чакаме нещата да се оправят. Трябва да действаме според принципите си, дори когато ситуацията изглежда безнадеждна.\", казва финансистът. Коментарът е в контекста на въпрос по повод възхода на популистки и авторитарни политици в Европа, Северна Америка и по света. Авторът Шон Уокър разказва, че в новата си книга известният финансист описва 2016 г. като надир (точката, противоположна на зенита в астрономията - термин, използван като символ на голямо падение) в смисъл на отдалечаването от отворените общества. Сорос визира вота за Брекзит и избирането на Доналд Тръмп за президент на САЩ. В интервюто Сорос разказва случай отпреди 30 години. Поканен е лично от Тръмп на вечеря и му е предложено да оглави офис в Ню Йорк. Сорос тогава вече е признат като изключително успешен финансист. Отказва на Тръмп. \"И това беше само защото не го харесвах\", казва Сорос на журналиста, усмихвайки се. В разговора Сорос споделя, че вижда известни признаци за \"нов прилив\" в дебатите за импийчмънт на Тръмп и изборите за Европейски парламент по-рано тази година. Авторът отбелязва, че с годините милиардерът се е превърнал в любима мишена на хора като Тръмп, Найджъл Фараж и привържениците на Брекзит. \"Като репортер в Източна Европа, лично наблюдавах растящата политическа враждебност срещу него през годините. Прекарах десетилетие в Русия, където Владимир Путин го обвини в организиране на революции в съседни страни, а през 2015 г. фондациите му бяха забранени в страната като \"заплаха за държавната сигурност\". Миналата година се преместих в Будапеща, родният град на Сорос, където крайнодесният унгарски премиер Виктор Орбан наново поде атаките срещу него\", отбелязва в материала си авторът. След това пита събеседника си как издържа на атаките. \"Това ме предизвиква и ме зарежда с енергия. Като видя списък с хора, движения или държави, които ме нападат, това ме кара да вярвам, че правя нещо правилно. Гордея се с враговете, които имам\" , отвръща Сорос с усмивка. Уокър въвежда читателите си в атмосферата по време на интервюто - двамата със Сорос се срещат в слънчева октомврийска сутрин в офиса на неговата резиденция в Ню Йорк, с гледка към Сентръл Парк. Помещението, в което се намират, по-скоро прилича на кабинет на психотерапевт, а не на щаба на един от най-богатите хора в света - и както твърдят неговите критици и поддръжници, един от най-влиятелните. По кремавите стени има няколко творби и рафтове за книги. Тук авторът си позволява и конкретно сравнение - \"за разлика от \"Тръмп Тауър\", само на няколко километра надолу по Пето авеню, тук няма златни асансьори\", пише журналистът. Той описва събеседника си като светски човек, запален по четенето, любопитен и донякъде срамежлив. Другите бизнесмени са му скучни, не е впечатлен от знаменитости и предпочита компанията на интелектуалци, журналисти и всеки, който се вълнува от дадена тема повече от самия него. За разлика от другите мениджъри на хедж фондовете, Сорос предпочита да прекарва свободното си време в четене и писане на философски текстове, отколкото да се мотае на голф игрището.", "date": "2019.11.03", "title": "Сорос в интервю за \"Гардиън\": В Унгария се страхувам за живота си"}
{"url": "https://www.24chasa.bg/novini/article/7743830", "text": "Бразилски пазител на земята беше убит от засада от участващи в незаконна сеч в тропическите гори на Амазония. Има и още един ранен, пише БГНЕС, като се позовава на регионални власти. Водачът на коренното население Пауло Паулино Гуаджаджара и неговият партньор Лаерсио са членове на \"Пазителите на гората\", група, която се опитва да защити територията си от незаконна сеч. Двамата мъже напуснали селото си в петък вечерта, за да търсят вода, когато се случило нападението. Пауло Паулино е бил прострелян в шията и е починал в джунглата, твърдят от Международната организация за оцеляване, която заяви, че партньорът му е ранен, но успял да избяга. Съобщава се и за убит участник в незаконна сеч. Министърът на правосъдието Серхио Моро написа в „Туитър”, че полицията ще разследва убийството, извършено на територията Арарибоя, приблизително на 500 км. от столицата на щата Сао Луис. „Паулино и Лаерсио са най-новите жертви на държава, която отказва да се съобрази с това, което определя конституцията”, се казва в изявление на „Грийнпийс”. При предишни нападения са били убити трима други пазители на гората. От Асоциацията на коренното население на Бразилия призова да се спре институционализираният геноцид в страната. От встъпването си в длъжност през януари бразилският президент Жаир Болсонаро е обвинен в нанасяне на вреди на племената в Амазония и коренното население, за да се възползва от своите привърженици в дърводобивната, добивната и селскостопанската индустрия.", "date": "2019.11.03", "title": "Бразилски \"пазител на гората\" беше убит от участващи в незаконна сеч"}
{"url": "https://www.24chasa.bg/novini/article/7743833", "text": "Индийската столица Ню Делхи в неделя беше обгърната от тежък отровен смог - с най-лошите от години нива – което пренасочи или отмени полети, докато политиците се обвиняваха един друг за провала в справянето с кризата. Всяка година населяваният от 20 млн. души мегаполис е покриван от одеялото на отровен смог от изпусканите от автомобилите изгорели газове, промишлени вредни емисии и дима от изгаряне на стърнища във ферми в съседни щати. Концентрациите на частици с размери по-малко от 2,5 микрона достигнаха най-високото ниво през този сезон, което беше подсилено от леки дъждове в събота, заяви държавната система на Индия за прогнозиране на времето и изследвания на качеството на въздуха (SAFAR). Отчетените замърсители в атмосферата достигна 810 микрограма на кубически метър в неделя сутринта, отвъд „опасната“ зона според посолството на САЩ в Ню Делхи, което независимо следи нивата на замърсяване. Препоръчителният безопасен дневен максимум на Световната здравна организация е 25. \"Замърсяването достигна непоносими нива\", написа в Туитър в неделя главният министър на Делхи Арвинд Кейривал. Видимостта беше толкова лоша, че основните превозвачи Air India и Vistara заявиха, че неделните полети се забавят или отклоняват към и от летищата на Делхи. Някои играчи и треньори по крикет също тренираха с маски преди международния мач Twenty20 между Бангладеш и Индия по-късно в неделя. Положението разпали игра на обвинения между политиците от щата и държавата за това кой е виновен за условията, достигнали \"извънредни\" нива в неделя. Главният министър на Ню Делхи миналата седмица призова в Туитър властите от съседните щати Пунджаб и Харяна да вземат мерки. \"Делхи се превърна в газова камера пора дима от стърнищата, горящи в съседните щати\", написа той. Миналата година в доклад на АООН беше посочено, че 14 от 15-те градове с най-замърсен въздух по света се намират в Индия.", "date": "2019.11.03", "title": "Отровен смог обгазява индийската столица"}
{"url": "https://www.24chasa.bg/novini/article/7743844", "text": "Френската певица и актриса Мари Лафоре почина на 80 години в Женолие, Швейцария, съобщи АФП, цитирана от БТА.  Тя е известна с песните \"Vendanges d'amour\", \"Viens, viens\", \"Mon amour, mon ami\". Продала е повече от 35 милиона албума. Снимала се е в 35 филма, сред които в \"Под яркото слънце\" с Ален Делон, \"Полицай или негодник\" с Белмондо, \"Момичето със златните очи\" на Жан-Габриел Албикоко, за когото се омъжва. Омъжва се общо пет пъти, ражда три деца. Дъщеря й, режисьорката Лиза Азуелос, не крие, че отношенията им са трудни. Самата Мари Лафоре признава, че е отсъствала прекалено много от дома. Лека полека Мари Лафоре се отказва от записите и киното. През 1978 г. се установява в Женева, където има художествена галерия.", "date": "2019.11.03", "title": "Почина френската певица и актриса\nМари Лафоре"}
{"url": "https://www.24chasa.bg/novini/article/7743519", "text": "Йорданка Фандъкова получава 53,1 на сто от вота на гласувалите до 12 часа софиянци, а Мая Манолова - 43,4%. Това показват резултати от екзитполовете, по данни от партийните централи. 3,5 % са пуснали бюлетини \"Не подкрепям никого\". Активността в София към 12 часа е 10,7%.                                                                                                                                                                                                                                                                                                                       ", "date": "2019.11.03", "title": "София към 12 ч.: Фандъкова - 53,1%, Манолова - 43,4%"}
{"url": "https://www.24chasa.bg/novini/article/7743521", "text": "Специалисти проследиха за първи път зимната миграция на червеношийка от Германия до Великобритания и установиха, че тя е изминала 225 км само за четири часа, съобщи в. \"Мейл он сънди\". Птичето е прелетяло над Северно море през нощта, за да не бъде забелязано от хищните чайки и соколи. Същата тактика са използвали през Втората световна война и пилотите на бомбардировачи, предава БТА. Тъй като червеношийката тежи само 19 гр. предавателят й е бил миниатюрен - 0,3 гр. Той й е поставен през лятото на архипелага Хелголанд край северното германско крайбрежие. На 21 октомври птичето е излетяло от Хелголанд към южния холандски бряг. Оттам е полетяло над Северно море в 20 ч. вечерта, а във Великобритания е пристигнало във Феликстоу, Съсекс, към полунощ. Проследяващото устройство е направено така, че да падне три месеца след като бъде поставено. Досега специалистите можеха да проследяват само големи птици заради изискването чиповете им да не тежат повече от три процента от теглото им. Нова мрежа от радиоприематели обаче дава възможност да бъдат изучавани и малките птици. Специалистите се надяват да използват данните, за да пазят птиците от заплахите, които ги застрашават по пътя им.", "date": "2019.11.03", "title": "Червеношийка прелетя 225 км за 4 часа"}
{"url": "https://www.24chasa.bg/novini/article/7743527", "text": "Вотът за Иван Портних във Варна е 64,5% от гласовете към 12 часа, а за Костадин Костадинов - 31,5%. Бюлетините с избор \"Не подкрепям никого\" са 4%. Това показват резултатите от екзитполове по данни от партийните централи. Активността на вота във Варна към 12 часа е 8,7%.                                                                                                                                                                                                                                                                                                                       ", "date": "2019.11.03", "title": "Варна към 12 ч.: Портних - 64,5%, Костадинов - 31,5%"}
{"url": "https://www.24chasa.bg/novini/article/7743529", "text": "Здравко Димитров получава 63,4 на сто от вота на гласувалите до 12 часа пловдивчани, а Славчо Атанасов - 32,7%. 3,9% са пуснали бюлетини \"Не подкрепям никого\". Това показват резултатите от екзитполове, по данни от партийни централи. Активността на изборите в Пловдив към 12 часа е 9,1%.                                                                                                                                                                                                                                                                                                                       ", "date": "2019.11.03", "title": "Пловдив към 12 ч.: Здравко Димитров - 63,4%, Славчо Атанасов - 32,7%"}
{"url": "https://www.24chasa.bg/novini/article/7743533", "text": "Пенчо Милков получава 58,2% от вота на гласувалите до 12 часа русенци, а Диана Иванова - 37,7%. Това показват резултати от екзитполовете, по данни от партийните централи. 4,1% са пуснали бюлетини \"Не подкрепям никого\". Активността на изборите в Русе към 12 часа е 12,2%.                                                                                                                                                                                                                                                                                                                       ", "date": "2019.11.03", "title": "Русе към 12 ч.: Пенчо Милков - 58,2 %, Диана Иванова - 37,7%"}
{"url": "https://www.24chasa.bg/novini/article/7743530", "text": "Върховният ирански лидер изключи възможността за преговори между Техеран и Вашингтон. Това стана ден преди 40-та годишнина от драмата със заложници в американското посолство в иранската столица. „Тези, които виждат преговорите със САЩ като решение за всеки проблем, със сигурност грешат“, каза аятолах Али Хаменей в реч, отбелязваща годишнината. „Нищо няма да излезе от разговора със САЩ, защото те със сигурност и определено няма да направят никакви отстъпки“, предава  \".", "date": "2019.11.03", "title": "Иран: От преговори със САЩ няма да излезе нищо"}
{"url": "https://www.24chasa.bg/novini/article/7743539", "text": "Георг Спартански получава 55,3 на сто от вота на гласувалите до 12 часа плевенчани, а Мирослав Петров - 39,5%. 5,2 % са пуснали бюлетини \"Не подкрепям никого\". Това показват резултатите от екзитполове, по данни от партийни централи. Активността на изборите в Плевен към 12 часа е 13%.                                                                                                                                                                                                                                                                                                                       ", "date": "2019.11.03", "title": "Плевен към 12 ч.: Георг Спартански - 55,3%, Мирослав Петров - 39,5%"}
{"url": "https://www.24chasa.bg/novini/article/7743541", "text": "Британският премиер Борис Джонсън изрази \"дълбоко съжаление\" от факта, че не е успял да изведе страната от ЕС на 31 октомври, както бе обещал, но заяви, че договореното от него споразумение за излизане продължава да е единственият начин Великобритания да напусне съюза. \"Единственият начин да излезем от ЕС сега, единственият начин да извършим Брекзит, е да продължим със сделката, която имаме\", каза той в интервю за Скай нюз, дадено в началото на кампанията за изборите през декември, предаде Ройтерс, цитирана от БТА. Отговаряйки на журналистически въпрос, Джонсън каза, че ще се извини на онези членове на Консервативната партия, които са гласували за него, имайки предвид обещанието му за Брекзит на 31 октомври, предаде Асошиейтед прес. Джонсън обеща да не допусне, докато е премиер, организиране на нов референдум за независимост на Шотландия. Не виждам причини пак да се връщаме към този въпрос, заяви той. Той припомни, че през 2014 вече се е състоял такъв референдум и на хората е било казано, че това ще е единственото такова събитие в живота на цяло поколение. \"Не мисля, че хората в тази страна смятат, че референдумите са нещо отлично за хармонията\", заяви Джонсън, цитиран от ТАСС. На референдума за независимостта на Шотландия през 2014 г. 55 процента от шотландците се обявиха за запазване на съюза между Единбург и Лондон. Но тези дни министър-председателката на Шотландия и лидер на Шотландската национална партия Никола Стърджън каза, че ще поиска от Лондон организиране на нов референдум за независимост, като обсвърза този въпрос с нежеланието на шотландците да излизат от ЕС.", "date": "2019.11.03", "title": "Британският премиер Борис Джонсън държи на сделката си за излизане от ЕС"}
{"url": "https://www.24chasa.bg/novini/article/7743546", "text": "Избирателната активност в община Търговище към 12.00 часа е 23,21 процента. Гласували са общо 12 159 души от общо 52 379 с право на глас. За сравнение, на първия тур на изборите, активността към 12.00 часа бе 29,41 на сто. Днес жителите на Търговищко избират кмет на общината. Втори тур се провежда и в четири населени места: Пробуда, Вардун, Лиляк и Давидово. В град Търговище са гласували общо 7758 души, което е 22,76 процента от имащите право на глас в областния център. В населените места до урните са отишли 4401 души или 24,05 процента от избирателите. В подвижната избирателна урна своя вот са дали 22 души от общо 48, подали заявка. В областната болница пък са гласували 9 от всички 11 пациенти, заявили желание. В община Омуртаг към обяд избирателната активност достигна 28 процента. В четирите СИК в Изворово, Беломорци, Врани кон и Церовище са гласували общо 729 души. Това е 28 процента, каза председателят на Общинската избирателна комисия Мина Илиева. Най-висока е активността в село Церовище - от имащите право на глас 599 избиратели до урната са отишли 328. В община Попово, където има балотаж за избор на кмет на община, са гласували 18 на сто от избирателите. По данни на ОИК гласували са общо 4551 души. Балотажи има и в осем села на общината: Дриново, Козица, Еленово, Глогинка, Зараево, Медовина, Светлен и Славяново. Навсякъде в област Търговище денят на балотажа протича спокойно. Няма регистрирани сигнали и жалби в общинските избирателни комисии. Активността на избирателите в днешния вот за избор на кмет на община Ямбол към 12.00 часа е 13.20 на сто или 8420 души от имащите право на глас 63 768 граждани, съобщи за БТА председателят на Общинската избирателна комисия Екатерина Янева. В ОИК не са постъпвали сигнали за нарушения на изборния процес. За кметския пост на община Ямбол се надпреварват Валентин Ревански, подкрепен от партия \"Пряка демокрация\" и кандидатът на коалиция \"БСП за България\" Катя Георгиева. Избирателната активност в днешния вот за избор на кмет на община Тунджа към 12.00 часа е 27.35 на сто от имащите право на глас, съобщи за БТА председателят на Общинската избирателна комисия Силвия Атанасова. Досега в 53-те избирателни секции са гласували 5211 граждани от имащите право на глас 19 051 души. Няма сигнали за нарушения на изборния процес. За кметския пост в общината се състезават Георги Ст. Георгиев, издигнат за четвърти мандат от коалиция \"БСП за България\", и кандидатът на партия ГЕРБ Атанас Славов. На балотаж днес се явяват и кандидатите за кмет на шест села - Кукорево, Маломир, Тенево, Ханово, Безмер и Веселиново. Към 12,30 часа от трите общини в Габровска област, в които има балотаж, традиционно най-висока е избирателната активност в община Дряново. Там са гласували 2240 избиратели или 28,33 на сто. Това съобщиха от общинската избирателна комисия. В Севлиево са гласували 5397 избиратели или 17,31 на сто, информираха от местната ОИК. В община Трявна активността е изчислена към 12,00 часа, гласувалите са 1951 или 19.43 на сто. Няма сигнали за сериозни нарушения. Към 12,30 часа избирателната активност във втория тур на местния вот в област Хасково е 33,58 процента, съобщиха от областната администрация. Избори се произвеждат в 6 от 11-те общини в региона. Право на глас за избор на общински кмет в Тополовград и 11 села в областта имат 13 571 души, които могат да пуснат бюлетини в 33 секции. Досега гласувалите от тях са общо 4457 души. Най-активни са в община Хасково, където е регистрирана активност от 41,99 процента във вота за кметовете на селата Брягово, Елена и Книжовник. В община Тополовград делът на гласувалите е 32,50 на сто. Най-ниска е активността в община Харманли - 29,91 процента, където балотажи има в селата Болярски извор и Върбово. Активността на избирателите на балотажа за кмет на Добрич продължава да е по-ниска в сравнение с първия тур. Бюлетина вече са пуснали 12 957 гласоподаватели или 16.29 на сто от имащите право на вот, съобщават от общината за обобщените данни към 12.30 часа. Преди седмица до обяд бяха гласували 20.36 на сто от имащите право на вот. Само един от пожелалите да гласуват в подвижната избирателна секция в Добрич е отказал да пусне бюлетина, всички останали заявки от граждани, които не могат да стигнат до изборните места, вече са изпълнени, казаха от общината. В Добрич днес могат да подкрепят един от двамата претенденти за кметския пост 79 533 граждани. Отворени са 129 секционни избирателни комисии. Избирателната активност в Пловдивска област към 12.30 часа е 14,98 процента или своето право на глас са упражнили 69 534 избиратели, съобщиха от пресцентъра на Областна администрация - Пловдив. Най-много избиратели са гласували в община Лъки 38,04 на сто /940 гласували/, най-слаба е активността в областния център Пловдив 10,60 процента или 30 396 гласоподаватели са упражнили правото си на вот. Сравнително висока е избирателната активност в община Брезово 31,51 процента /1 681 гласували/. Висока е активността на избирателите в общините Карлово, Марица и Садово, съответно 30,04; 25,49; 36,16 процента, в които на първия тур бе избран кмет на община, в тези общини жителите на 12 села гласуват за кмет на кметство. До 12.30 часа в община Разград са гласували 8456 избиратели, или 18,85 на сто от имащите право на вот във втория тур, съобщи за БТА председателят на ОИК Ралица Костова. До урните в община Исперих са отишли 5 807 души или 29,94 на сто от избирателите. За кмет на община Кубрат своя глас са дали 4 794 души, или 30,85 процента от всички гласоподаватели. Изборите в региона протичат спокойно, увериха председателите на Общинските избирателни комисии. Регистрираните в ОИК-Кубрат сигнали и жалби за изборни нарушения са седем, а в исперихската комисия досега са постъпили две жалби за нарушаване на изборните правила. От Областната дирекция на МВР в Разград информираха, че служителите на сектор \"Български документи за самоличност\" издават и в днешния ден удостоверения на граждани, изгубили, откраднали или повредили личните си карти, за да могат да упражнят правото си на глас. До обяд са издадени четири, а в дните от 29 октомври до 2 ноември включително - 21 удостоверения, с които гражданите да могат да упражнят правото си на глас. Избирателната активност в община Русе към 12,00 часа е 15,3 процента и е с два процента по-ниска от тази на първия тур. Това съобщи председателят на Общинската избирателна комисия /ОИК/ в Русе Николай Братованов. Така от общо 141 286 избиратели с право на глас своя вот са упражнили 21 616 души. Братованов обясни, че изборният ден протича спокойно. Няма сигнали за съществени нарушения. В ОИК са постъпили досега три жалби. Една от тях е с искане за подмяна на член на секционна избирателна комисия, за който се твърди, че извършвал незаконна агитация. По сигнала се извършва проверка. Освен в областния град балотаж има в още 15 населени места в региона. Сред тях са два общински центъра - Две могили и Ветово. От ОИК в Две могили съобщиха, че избирателната активност е 29,8 на сто. До момента са получени сигнали, свързани основно с незаконна агитация. В един от случаите се твърди, че на членове на секционни избирателни комисии са раздавани торбички с хранителни продукти с номера на бюлетината на кандидат за кмет. Извършва се проверка. От ОИК във Ветово информираха, че избирателната активност е 32,08 процента. Постъпили са 17 жалби и сигнали, като част от тях са свързани с незаконна агитация, нерегламентиран транспорт на избиратели до секции и струпване на хора пред изборни помещения. Извършват се проверки. В Сливенска област избирателната активност към 12.30 часа е 15.45 процента, съобщиха от областната администрация. На първия тур на изборите избирателната активност към този час е била 20.08 процента. В община Сливен до този час на балотажа за избор на общински кмет и на кметове на кметства в седем населени места са гласували 14 355 души или 13.98 на сто от общия брой на избирателите. В Общинската избирателна комисия няма постъпили жалби и сигнали, съобщи говорителят на ОИК Стелли Стефанова. В община Твърдица, където има втори тур за избор на общински кмет и на кметове на кметствата в град Шивачево и в село Сборище, избирателната активност е 24.30 на сто при гласували 2 693 избиратели. В котленските села Жеравна и Ябланово правото си на вот за кметове на кметствата упражниха 910 души или 31,91 процента от избирателите. В единственото населено място в община Нова Загора - село Еленово, където има балотаж, до урните отидоха 111 души или 31.42 процента от избирателите. В община Шумен до 12.30 часа са гласували 12 883 души, или 15,90 процента от избирателите, съобщиха от Общинската избирателна комисия /ОИК/. На вота на 27 октомври към този час избирателната активност бе 20,51 процента. В общината право на вот имат около 81 000 души. Те могат да гласуват в 127 избирателни секции. Разкрити са и две подвижни. Кмет на община избират днес жителите на още три общини в областта - Нови пазар, Велики Преслав и Каспичан, където избирателната активност към 12.30 часа е съответно 21,09 процента, 24,61 процента и 25,08 процента, съобщават от пресцентъра на областната администрация. В Община Созопол към 12,00 часа избирателната активност е 36.17 процента. Към този час там са гласували 3990 от имащите право на глас; няма подадени сигнали и жалби за нарушения. Информацията е на Общинската избирателна комисия /ОИК/ в Созопол. От ОИК Сунгурларе съобщиха, че гласувалите към 12,00 часа са 29,48 процента. 19.87 на сто са гласували в Община Карнобат към 12.00 часа. В Общините Приморско и Средец днес също се провежда балотаж. Правото си на глас в Община Приморско са упражнили 2006 души или 35.74 процента от имащите избирателно право. В Община Средец активността е 30 процента. Избирателната активност във Великотърновска област до обяд е 23,98 процента, съобщиха от пресцентъра на областната администрация. В Горна Оряховица, където се избира кмет на община на втори тур, активността е 20,40 на сто до 12.00 часа. Председателят на ОИК Иван Илиев уточни за БТА, че до момента е постъпи един сигнал за предизборна агитация в село Върбица, който се проверява. В община Лясковец, където също има балотаж, активността е 24, 89 процента, сигнали за нарушения в ОИК не са постъпвали. В Златарица е постъпил един сигнал за неправомерна агитация в една от избирателните комисии в града, в момента той се проверява, съобщи за БТА председателят на комисията Илиян Велев. По думите му активността в общината е подобна на тази от първия тур на изборите и към 12.00 часа е около 37, 5 процента. В община Велико Търново, където балотаж има в град Килифарево и село Самоводене няма сигнали за нарушения, а активността в шестте разкрити секции в двете населени места е около 10 процента, което означава, че от 3180 избиратели, имащи право на глас, до урните са отишли малко над 300 души, посочи Десислава Йонкова, председател на ОИК. Избирателната активност в община Видин към 12.30 часа е 18,63 процента, съобщи Павел Петков, председател на Общинската избирателна комисия. От имащите право на глас 56 759 избиратели, са гласували 10 557 души. В сравнение с първи тур от местните избори избирателната активност е с около 2 процента по-ниска. До момента в Общинската избирателна комисия няма постъпили сигнали и жалби за нарушения. Избирателната активност в Старозагорска област към 12.30 ч. е 28.19 на сто, съобщават от пресцентъра на областната администрация. Близо половината от имащите право на вот в миньорската община Гълъбово вече са били до урните. В Раднево и Опан във вота са участвали над 41 на сто от избирателите. Над една трета от имащите право на глас вече са участвали във вота в Стара Загора, Казанлък, Павел баня, Мъглиж, Гурково и Николаево. В Чирпан, където има избори на кмет на общината, активността е 20,69 на сто. Най-ниска е избирателната активност е в община Братя Даскалови - 16.82 на сто. Днес в Старозагорска област на втори тур на местните избори гласуват 49 130 души в 103 секции. В Старозагорска община балотажи се провеждат в 5 села. В община Братя Даскалови - в 1. В община Гълъбово - в 1. В община Казанлък за кметове гласуват жителите на 7 села. В община Мъглиж балотажи има в 2 села. В община Николаево се провежда избор за кмет на общината. В Опан също гласуват за кмет на общината, избори за кмет има и в село Ястребово. В община Павел баня избори се провеждат в 3 села, в Раднево - в 1. В община Чирпан гласуват за кмет и в едно чирпанско село. В община Гурково също се гласува кмет на общината, избори се провеждат и в едно село на същата община. Избирателната активност в Силистренско е 23.6 на сто към 12.30 часа, показва справка от Областната администрация. Най-висок е процентът на гласувалите в Главинишката община - 34.6 на сто. Най-нисък процент - 17.9 на сто - е регистриран в Силистренската община. Близо 14 процента от избирателите в община Пазарджик са упражнили правото си на глас до 12.30 часа, съобщиха от ОИК. За сравнение на първия тур на местните избори до същия час са гласували 21 на сто от имащите право на вот. Общият брой избиратели в община Пазарджик е 100 438. Днес те избират кмет на общината. Балотажи се провеждат и в пет от 31 кметства. Две жалби са постъпили в комисията до момента. Едната е отхвърлена като неоснователна, а втората е определена като \"частично основателна\" и са предприети мерки за отстраняване на констатираната нередност. Петнайсет процента е избирателната активност в Благоевград към 12.30 часа, съобщиха от Общинската избирателна комия /ОИК/. Гласувалите са 9 826 от общо 64 964 избиратели по избирателни списъци. Данните показват по-ниска избирателна активност в сравнение с първия тур на вота, когато към 12.30 часа са гласували 20 на сто от имащите право на глас. Председателят на ОИК съобщи, че вчера в комисията е постъпила жалба във връзка с агитация в деня за размисъл, направена в социалните мрежи. Комисията не е събрала нужните гласове, а именно две трети от състава си, за определяне на нарушение. Мартин Бусаров посочи още, че са постъпили три жалби срещу решения на Общинската избирателна комисия за определяне на състава на Общинския съвет в Благоевград. Предстои тези жалби да бъдат окомплектовани и депозирани в Административен съд - Благоевград, което означава, че ще имаме поне три изборни дела срещу състава на Общинския съвет, посочи Бусаров. Сериозни жалби и сигнали в днешния изборен ден няма, съобщиха още от ОИК. Над една четвърт от избирателите в общините и населените места с балотаж днес са гласували до обяд, според справка на Областната администрация към 12.30 часа. Средната избирателна активност за областта е 26.08 на сто, като най-висок процент на гласувалите е отчетен в община Баните - 38.85. В община Смолян, в която на втори тур се избира общински кмет, пред урните са застанали 21.71 на сто от избирателите. Над една трета от гласоподавателите в община Чепеларе вече са упражнили правото си на вот, като са гласували 34.63 процента. В селските секции в общините Девин, Златоград и Рудозем, в които се гласува за кмет на населено място, избирателната активност също е над една трета от имащите право на глас. В община Перник до 12,30 ч. са упражнили вота си 17 706 души, което е 22,05 на сто от избирателите. В община Радомир бюлетини са пуснали 3 255 души, или 19,67 процента от имащите това право. До същия час на първи тур в Перник са гласували 24,4 процента, в Радомир - 25,97 на сто. Проверяват се шест сигнала за купуване на гласове. Избирателната активност към 12.30 часа във Варна е 10.45 процента, съобщи председателят на Общинската избирателна комисия /ОИК/ Велин Жеков. Гласували са около 30 000 души от имащите право на глас 283 444 избиратели. В областта активността към същия час е 12 процента, а гласувалите са около 39 000 души, допълниха от областна администрация. Във Варна се провежда балотаж за кмет на общината, в четири от петте района, както и в две от населените места в общината. Втори тур на изборите на кмет се провежда и в общините Бяла и Провадия. В други седем общини се провеждат избори за кмет на 14 кметства. В ОИК е постъпила жалба от една от партиите, която има участник на балотажа, срещу два сайта за оповестяване на резултати от екзит пол. Жалбата е препратена по компетентност до ЦИК, каза още Жеков. С по-ниска избирателна активност в изборите за кмет на община и с висока - в изборите на кмет на кметство продължава гласуването на втори тур в област Враца. Това съобщиха за БТА от общинските избирателни комисии. От общините, където се произвеждат избори за общински кметове, в Мездра до 13 часа са гласували 5 131 избиратели или 28,70 на сто при 35,71 на сто на първи тур. В Криводол правото си на вот са упражнили 35 на сто от 2226 избиратели при 42,34 на 27 октомври, а в Роман сега са гласували 1988 от 5199 или 38,28 на сто срещу 40,93 на сто на първи тур. Сега е по-висока избирателната активност в общините Мизия - 35,59 на сто при 31,51 на сто на първи тур, и Борован - 43 на сто срещу 38 на сто преди седмица. В останалите четири общини - Бяла Слатина, Враца, Оряхово и Хайредин, в които на втори тур се избират само кметове на 11 кметства, избирателната активност към 13 часа е по-висока от първи тур. Активността на избирателите се променя от малко над 31 на сто средно в 7-те села от община Враца до почти 49 на сто в село Манастирище, община Хайредин. Избирателната активност в Столична община към 12.30 часа е 14.46 процента. Това показват данните на ЦИК, публикувани в официалния им сайт. От 1 064 772 гласоподаватели, правото си на вот във втория тур на местните избори са упражнили 153 988 души. До 12,30 часа в област Монтана са гласували 29,55 на сто от избирателите, съобщиха от Областната управа в града. Най-голяма активност са проявили хората в най-малката община на региона Георги Дамяново, където до този час правото си на вот са упражнили 57 на сто от избирателите. В община Чипровци изборната активност е 40 на сто, в община Бойчиновци - 40 на сто, в община Медковец - 36,46 на сто, в община Вълчедръм - 33,8 на сто, в община Върщец - 33 на сто и в община Берковица - 21,72 на сто. Право на глас в Монтанско днес имат 36 005 избиратели. Те гласуват в 96 изборни секции. Избори за кмет на община се провеждат в Берковица, Вършец, Бойчиновци и Медковец, а в 11 кметства в региона има избор за кмет на кметство. В община Монтана изборите приключиха още предишната неделя.", "date": "2019.11.03", "title": "Вижте каква е избирателната активност по области към обяд (Обновява се)"}
{"url": "https://www.24chasa.bg/novini/article/7743549", "text": "Костите на едър морски хищник, живял преди 150 милиона години, бяха открити в царевични ниви в Полша, съобщи в. \"Мейл он сънди\", цитирана от БТА.  Костите са от плиозавър, всяващо ужас създание, живяло през юрския период. Плиозаврите достигали дължина над 9 метра и тежали по няколко тона. Тези морски хищници били сред най-едрите създания по онова време. Срещали са се в моретата в Европа и Южна Америка и са се хранили с всичко живо, което се изпречвало на пътя им. За това свидетелстват откритите на обекта кости от гигантски костенурки и едри 6-метрови прародители на крокодила. През юрския период въпросният район на днешната територия на Югоизточна Полша е бил архипелаг от тропически острови, заобиколени от плитко море. \"В такава среда са живели морските влечуги, на чиито фосили се натъкнахме - заяви палеонтологът Даниел Тиборовски от Музея за Земята на Полската академия на науките. - Те имали големи черепи и масивни челюсти с едри остри зъби. Крайниците им били с форма на перки.\" Учените отбелязаха, че костите са сходни с откритите в глинената формация Кимеридж във Великобритания и на архипелага Шпицберген в Северния ледовит океан. Освен костите от плиозавър, палеонтолозите попаднали също на кости от други животински видове от същата епоха, включително от плезиозаври - \"братовчеди\" на плиозаврите, гигантски костенурки и предтечи на днешните крокодили.", "date": "2019.11.03", "title": "Кости от 9-метров морски хищник от юрския период бяха открити в Полша"}
{"url": "https://www.24chasa.bg/novini/article/7743554", "text": "Гласувах за свободна, демократична и европейска София, каза пред журналисти кандидатът за кмет Мая Манолова и призова гражданите да упражнят правото си на глас в днешния изборен ден. Манолова гласува в 58-а секция в квартал Лозенец. България очаква от нас знак за промяна и демокрация, защото без тях всички останали различия нямат значение, допълни Манолова. Отговорност е на всеки един от нас да не дадем възможност на купения и контролиран вот да решава съдбата ни. Гласувайте за промяната, свободата и демокрацията, призова още Манолова. За процентите разлика между нея и другия кандидат за кмет - Йорданка Фандъкова, Манолова коментира, че всичко е преодолимо и е в ръцете на столичани. Тя отново призова хората да гласуват и да не оставят на други да решават съдбите на София и на България.", "date": "2019.11.03", "title": "Манолова: Гласувах за \"свободна, демократична и европейска София"}
{"url": "https://www.24chasa.bg/novini/article/7743559", "text": "Избартелната активност в Смолянска област, където се провеждат балотажи за избор на кметове на 3 общини и 11 кметове на кметства към 12.30 часа е 26.08%.В община Смолян, където се провежда балотаж за кмет на община и за кмет на село Виево, избирателната активност е 21.71%. Гласували са 7 379 от общо 33 988 избиратели. Общините Баните и Чепеларе, където се провежда балотаж за кмет на община, отчитат по обяд висока избирателна активност. Към 12.30 ч. в община Баните са гласували 38.86% от всички 3791 избиратели. В общината се провежда и балотаж за кмет на село Оряховец. Там се гласува за един кандидат, след като досегашният кмет Невен Белчев се отказа от балотажа и в бюлетината негово име е зачеркнато. В община Чепеларе отчитат към този час 34.62% или 2128 гласували от общо 6 146 избиратели. Там се провежда както балотаж за кмет на община, така и балотаж за кмет на село Забърдо. Активността в община Рудозем, където се провежда балотаж в две села - най-голямото село Чепинци и Сопотот, е 36.73%. В община Златоград балотаж има в село Старцево, а избирателната активност е 33.23%. В община Девин се провеждат балотажи за кметове на селата Триград, Беден и Брезе. Избирателната активност там е 35%. В община Доспат балотаж се провежда за кметове на селата Късък и Змейца. Избирателната активност е 25.62%.", "date": "2019.11.03", "title": "Избирателната активност в Смолянска област дообяд достигна 26.08%"}
{"url": "https://www.24chasa.bg/novini/article/7743569", "text": "Двете земетресения, разтърсили тази седмица големия остров Минданао в южната част на Филипините, са взели общо 21 жертви. Това сочат последните данни, съобщени днес от властите. На места оцелелите изпитват недостиг на храна и вода, предаде Франс прес, цитирана от БТА.  Телевизии показаха как местни жители, изгубили домовете си и настанени в палатки, просят милостиня от автомобилисти, размахвайки плакати пред колите им. Първият трус във вторник бе с магнитуд 6,6, а вторият - в четвъртък, достигна 6,5. Националната служба по катастрофите съобщи, че спасители са открили телата на нови жертви, затрупани от срутили се сгради и отнесени от свлачища. Равносметката е 21 загинали, 432 ранени и двама безследно изчезнали. На 16 октомври Минданао вече бе опустошен от земетръс, след който бе съобщено за седем убити, а над 20 000 души бяха настанени във временни убежища. Филипините са разположени в тихоокеанския \"огнен пояс\", където се събират тектонични плочи - районът е предразположен към земетресения и вулканични изригвания. Най-гибелното земетресение на архипелага, откакто датират измерванията, уби през 1976 г. хиляди хора - според някои оценки - 8000 души, добавя АФП.", "date": "2019.11.03", "title": "21 души загинаха тези дни при земетресения\nвъв Филипините"}
{"url": "https://www.24chasa.bg/novini/article/7743578", "text": "„Резултатите от първия тур и информациите за толкова много нередности и недействителни бюлетини ме мотивираха още повече да гласувам. Дълг на всеки български гражданин е да гласува, защото само така можем да пресечем всички злоупотреби.” Това заяви вицепрезидентът Илияна Йотова, след като упражни правото си на глас на втория тур на местните избори в София. “Гласувах за надеждата. Гласувах за една модерна столица, за удобен и сигурен град, който предлага перспектива за развитие”, посочи вицепрезидентът.", "date": "2019.11.03", "title": "Йотова: Само с гласуване можем да пресечем злоупотребите"}
{"url": "https://www.24chasa.bg/novini/article/7742289", "text": "Много италианци още не могат да преглътнат, че в САЩ събарят един след друг паметниците на Христофор Колумб, откривателя на Америка. Първо беше обезглавена статуята на мореплавателя в Ню Йорк, наред са тези в Балтимор, Детройт, Хюстън. И всичко това, защото американците преосмислят историята си и и жестокостите върху местното население. В Италия подобни размисли не вълнуват кой знае колко общественото мнение. Никой и никъде из Апенините не е и помислил да се саморазправи с улиците, носещи до днес имената на комунистически диктатори, виновни за смъртта на милиони хора, най-вече в Източна Европа. А как би се приел от италианците евентуален паметник на Мусолини в някоя чужда страна? Едва ли политическият елит на страната би одобрил подобна идея. В същото време никой политик или кмет на Ботуша, дори да не е съгласен, няма проблем да се разхожда по улици с имената на Ленин, Сталин, Георги Димитров, Мао Дзедун или пък Съветски съюз. Достатъчно е да разгърнем картите на който и да е италиански град, за да се натъкнем на един доста любопитен факт от сферата на черния хумор. Заповядайте в Рим и се разходете по улица “Ленин” в квартал “Портуенсе”. Може да си направите селфи с табелите, поставени върху пилони, на които бащата на Октомврийската революция е обозначен като “държавник и политик, 1870-1924”. Улици на името на съветския вожд са посветени в 4 италиански общини.  Диктаторът и баща на комунистическия холокост Йосиф които навремето са решили да му посветят улици в няколко общини. Такава например има и днес в Рафадали, до сицилианския град Агридженто. Не е ставало дума дали все още е уместно подобни улици да бъдат част от италианската топономастика. По улица “Сталин” може да се разходите и в Кастелфидардо, до пристанището Анкона. Любопитно е, че тя Тя пък е перпендикулярна на улица “Ернесто Че Гевара”, също на две крачки от нея. Карл Маркс има много улици из цяла Италия. В Рим също може да пиете кафе на “Карл Маркс” в североизточната част на столицата, прелиствайки страниците на “Капиталът”. А можеше ли “вождът и учителят на българския народ” Георги Димитров да липсва от тази другарска компания? В град Реджо Емилия, известен като родината на кооперативите, има подобна улица. Може да си направите селфи с табелата ѝ. така че, ако искате, може да си купите апартамент – някои агенции за имоти предлагат такива.  В червения Реджо Емилия също е жив споменът за Ленин – вождът на Октомврийската революция е почетен с бюст в близкото Кавриаго и естествено, той е издигнат на площад “Ленин”. През 1970 г. тогавашното съветско посолство в Италия дарява бюста на Кавриаго, за да му се отблагодари за подкрепата по време на Октомврийската революция. И днес паметникът си седи там, както обяснява кметството, “за да свидетелства силната гражданска и политическа съвест от онези години, отвъд всякакъв срам и изопачаване на историята”. За Ленинград и Сталинград също трябва да споменем – и те са част от съвременната топономастика. Улици с тези имена има из цяла Италия.  тъй като по нея няма голям трафик. Тя се намира в квартала в Северен Рим, където навремето беше разположено олимпийското градче. Пак там може да минете и по улица “Чехословакия”. СССР го няма отдавна, но въпреки това в 14 града в Италия го има на табелите по улици с това име. Самата Октомврийска революция също е почетена с улици. Една от тях е в Реджо Емилия - града, наричан червения бастион, защото открай време се управлява от левите партии. В Монтекаволо, област Емилия-Романя, Пак в град Реджо Емилия има и улица “Йосип Броз Тито”. Област Ломбардия също отдава чест на маршал Тито с улица на негово име в Корнаредо, до Милано. В Монсерато, на остров Сардиния, ул. “Тито” е точно между улиците, наречени на Траян и Марк Аврелий.  Улици са заслужили и комунистическите диктатори от Азия. Който отиде до Модена и Перо, област Емилия-Романя, може да се натъкне на улици “Хо Ши Мин”. “Екзотичният” лидер обаче явно се е харесвал доста, защото на него са нарекли улици 13 италиански общини напук на прословутата закана на виетнамския лидер: И така обаче ще загубите, а аз ще победя”. В Палма ди Монтекиаро, област Емилия-Романя, има улица “Мао Дзедун”. Такава съществува и във Вали дел Пазубио, до град Виченца. Кой знае дали в общината от област Венето са чували някои от прословутите фрази на китайския вожд, като например “Без разрушение няма съзидание” и “Не е необходимо да се четат много книги”.", "date": "2019.11.03", "title": "Селфи с Ленин и Димитров? В Италия е възможно"}
{"url": "https://www.24chasa.bg/novini/article/7743586", "text": "27,35 на сто от избирателите в Ловешка област са дали своя вот към 12,30 часа. Все още най-апатични остават гласоподавателите в общините Ловеч и Тетевен, където се избира кмет на община. В областния център до обяд до урните са отищли 18 процента, а в Тетевен - 29,5 на сто. Най-висока е избирателната активност в двете села в Угърчин, където има балотаж - 41,10 процента. В летнишкото село Горско Сливово своя глас са дали 38,5%. В Троян са гласували 34,90%, а в Луковит 31 процента. Изборите протичат спокойно, без сигнали за нарушения или провокации, за купуване или продаване на гласове.", "date": "2019.11.03", "title": "Избирателната активност в област Ловеч леко се покачи"}
{"url": "https://www.24chasa.bg/novini/article/7743352", "text": "Здравко Димитров получава 63,2 на сто от вота на гласувалите до 10 часа пловдивчани, а Славчо Атанасов - 33%. 3,8% са пуснали бюлетини \"Не подкрепям никого\". Това показват резултатите от екзитполове, по данни от партийни централи. Активността на изборите в Пловдив към 10 часа е 3,3%.                                                                                                                                                                                                                                                                                                                       ", "date": "2019.11.03", "title": "Пловдив към 10 ч.: Здравко Димитров - 63,2%, Славчо Атанасов - 33%"}
{"url": "https://www.24chasa.bg/novini/article/7743364", "text": "Вотът за Иван Портних във Варна е 59,2% от гласовете към 10 часа, а за Костадин Костадинов - 36,7%. Бюлетините с избор \"Не подкрепям никого\" са 4,1%. Това показват резултатите от екзитполове по данни от партийните централи. Активността на вота във Варна  към 10 часа е 3,2%.                                                                                                                                                                                                                                                                                                                       ", "date": "2019.11.03", "title": "Варна към 10 ч.: Портних - 59,2%, Костадинов - 36,7%"}
{"url": "https://www.24chasa.bg/novini/article/7743356", "text": "Тролей се удари в стълб в столичния квартал \"Левски\" тази сутрин. Трима души са пострадали при инцидента, предаде  Сред тях водача на превозното средство и двама от пътниците. На място са били изпратени екипи на Спешна помощ. Лекарите са прегледали пострадалите и са ги освободили за домашно лечение.                                                                                                                                                                                                                                                                                                                                ", "date": "2019.11.03", "title": "Трима пострадаха при удар на тролей в стълб в столичния квартал \"Левски\""}
{"url": "https://www.24chasa.bg/novini/article/7743354", "text": "С пет жени дойде в изборната си 20-а секция в Пловдив Здравко Димитров, за да гласува. Освен със съпругата си Меги и дъщерите им Рая и Мария, този път с него бе и тъща му Гинче Караминева. Тя пристигна от Пазарджик, за да пожелае на зет си успех. \"Той има един девиз, че не обеднява ръката на даващия. Здравко ще даде всичко на Пловдив\", каза бившата депутатка. Димитров и този път влезе в тъмната стаичка с по-малката си дъщеря Рая. След това двамата пуснаха бюлетините в урната. Мария каза, че гласувала по-рано в своята 43-а секция. В това време Караминева беше вън пред училище \"Св. св. Кирил и Методий\". После се снима със зет си и с негови познати. \"Гласувах за чист Пловдив. За Пловдив на младите, на достойния живот на възрастните. За Пловдив без този кошмарен трафик. Очаквам днес пловдивчани да са разумни и да гласуват по съвест\", обясни победителят от първия тур. Той е убеден, че неговата политическа сила ще има шестима районни кметове в Пловдив. Ниската избирателна активност към 10 часа сутринта Димитров коментира, че на балотаж тя винаги е такава. \"Все пак още е рано\", допълни Зико. На обвиненията на опонента си, че е избегнал дебат с него, Димитров отговори, че там, където е бил той, противникът му го е нямало. \"Бях на среща с културните дейци на Пловдив и със синдикатите. Той не дойде, а те щяха да го питат за неизпълнените му обещания. Дебатът е на улицата. На терена всичко се вижда\", обобщи Димитров.", "date": "2019.11.03", "title": "5 жени със Зико да гласува, тъщата дойде от Пазарджик да му пожелае успех"}
{"url": "https://www.24chasa.bg/novini/article/7743367", "text": "Пенчо Милков получава 54% от вота на гласувалите до 10 часа русенци, а Диана Иванова - 43,9%. Това показват резултати от екзитполовете, по данни от партийните централи. 2,1% са пуснали бюлетини \"Не подкрепям никого\". Активността на изборите в Русе към 10 часа е 4,3%.                                                                                                                                                                                                                                                                                                                       ", "date": "2019.11.03", "title": "Русе към 10 ч.: Пенчо Милков - 54%, Диана Иванова - 43,9%"}
{"url": "https://www.24chasa.bg/novini/article/7743375", "text": "Георг Спартански получава 59,5 на сто от вота на гласувалите до 10 часа плевенчани, а Мирослав Петров - 33,9%. 6,6% са пуснали бюлетини \"Не подкрепям никого\". Това показват резултатите от екзитполове, по данни от партийни централи. Активността на изборите в Плевен към 10 часа е 1,6%.                                                                                                                                                                                                                                                                                                                       ", "date": "2019.11.03", "title": "Плевен към 10 ч.: Георг Спартански - 59,5%, Мирослав Петров - 33,9%"}
{"url": "https://www.24chasa.bg/novini/article/7743369", "text": "Бурята \"Амели\" остави без ток около 100 000 домакинства в Югозападна Франция, предаде ТАСС, позовавайки се на телевизия Бе Ем ЕФ. Тази сутрин в 17 френски департамента е обявена предпоследната, оранжева, степен за опасно време, предава БТА. В департамента Вандея силният вятър повали дървета, които паднаха върху железопътни линии и нарушиха движението на влаковете. В Жиронда скоростта на вятъра достигна през нощта скорост от 45 метра в секунда, което е рекорд от 1996 г. В Ница за един част се изля триседмичната норма за валежи. ", "date": "2019.11.03", "title": "Около 100 000 домакинска са без ток във Франция заради буря"}
{"url": "https://www.24chasa.bg/novini/article/7743390", "text": "Мъж от с. Константин е изгорял при пожар в къща, съобщиха от ОДМВР - Велико Търново. Сигнал за случая е получен тази нощ в 02,55 ч. По първоначална информация жилището било необитаемо, а загиналият се е самонастанил в него. Огънят е унищожил и 40 кв. м. покривна конструкция и 35 кв. м. от помещенията. Причините за пожара са в процес на изясняване. По случая е започнато досъдебно производство. Тази сутрин е горяла и къща в с. Ресен. Сигналът е получен в 06,00 ч. По първоначална информация жилището се отоплявало с печка на твърдо гориво и огънят е тръгнал от комина. Унищожени са около 100 кв. м. покривна конструкция. Пострадали няма. Причините са в процес на изясняване.", "date": "2019.11.03", "title": "Мъж изгоря при пожар в еленско село"}
{"url": "https://www.24chasa.bg/novini/article/7743402", "text": "Президентът на САЩ Доналд Тръмп бе посрещнат днес с дюдюкания от зрителите на състезания по смесени бойни изкуства в Ню Йорк, предаде Франс прес, цитирана от БТА. Преди шест дни той бе освиркан от публиката на бейзболен стадион. Пристигането на Тръмп в Медисън скуер гардън малко преди 10.00 ч. местно време (03.00 по Гринуич в неделя) предизвика неодобрение, което заглуши по-слабите ръкопляскания и окуражителни възгласи, приветстващи президента, констатира репортер на АФП. \"Бихме се забавлявали по-добре, ако не беше тук\", заяви пред агенцията 50-годишната Ана Торес и изрази недоволството си от Тръмп. Тръмп дойде на събитието със синовете си Доналд младши и Ерик и конгресмени републиканци, предаде Асошиейтед прес.", "date": "2019.11.03", "title": "Тръмп бе посрещнат с дюдюкания на вечер по смесени бойни изкуства в Ню Йорк"}
{"url": "https://www.24chasa.bg/novini/article/7743401", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци. На 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави наша колежка вдовица и две момиченца - сираци. От СДВР апелираха хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.", "date": "2019.11.03", "title": "Още не е заловен шофьорът, блъснал и убил велосипедист в столицата"}
{"url": "https://www.24chasa.bg/novini/article/7743421", "text": "7,14% е избирателната активност в страната към 10 ч на втория тур на местните избори. Това стана ясно на заседанието на ЦИК. По данни на комисията правото си на глас на балотажа вече са упражнили 285 245 избиратели от общо 3 996 304 души, имащи право на глас. Най-висока е избирателната активност в Самуил - 29,52%, а най-ниска във Варна и Пловдив - 2,96%. Избирателната активност сега е с 3% по-ниска от тази, регистрирана на първия тур. Тогава към 10 ч. гласувалите бяха 10,27% от над 6 милиона българи, имащи право на глас. На втория тур на местните избори през 2015 г. активността пък е била малко по-висока - 8,66%. Балотаж днес се провежда в 105 общини, 441 кметства и 31 района.", "date": "2019.11.03", "title": "7,14% е избирателната активност в страната"}
{"url": "https://www.24chasa.bg/novini/article/7743428", "text": "Атанас Камбитов получава 48,5% на сто от вота на гласувалите до 10 часа избиратели в Благоевград, а Румен Томов - 46,6%. Бюлетините \"Не подкрепям никого\" са 4,9%. Това показват данни от резултати от екзитполове по данни от партийните централи. 4,7% е активността на вота в Благоевград към 10 часа.                                                                                                                                                                                                                                                                                                                       ", "date": "2019.11.03", "title": "Благоевград към 10 ч.: Атанас Камбитов - 48,5%, Румен Томов - 46,6%"}
{"url": "https://www.24chasa.bg/novini/article/7743427", "text": "Състав на Хасковския окръжен съд потвърди присъдите на Харманлийския районен съд спрямо 17-те пълнолетни и четиримата непълнолетни афганистанци, участвали в бунта в Регистрационно - приемателния център за бежанци /РПЦ/ в Харманли. Решението е публикувано на интернет страницата на съда. На 24 ноември 2016 година възникнаха сблъсъци между силите на реда и стотици настанени в центъра и чакащи хуманитарен статут мигранти. При разразилите се безредици и бунт в РПЦ бе изпочупено и унищожено и имущество на Държавната агенция за бежанците за над 83 000 лева. На първата инстанция обвинените пълнолетни получиха наказания за извършеното хулиганство от 1 година условно и 3 години изпитателен срок, а непълнолетните - 1 година условно и също толкова изпитателен срок. И 21-те бяха оправдани по обвинението за нанесени вреди върху недвижимо и движимо имущество. В частта й за причинените щети Районната прокуратура в Харманли е протестирала присъдата. Жалба срещу присъдите за хулиганство като неправилни и необосновани са подали и защитниците на подсъдимите. Хасковският окръжен съд обаче не намира налице основания за изменение или отменяне на обжалваната присъда, поради което я потвърждава изцяло. Тя не подлежи на касационно обжалване, пише в решението.", "date": "2019.11.03", "title": "Съдът в Хасково потвърди присъдите на афганистанците, участвали в бунта в бежанския център в Харманли"}
{"url": "https://www.24chasa.bg/novini/article/7743437", "text": "Масово по секциите в София нахлуват хора, които се представят за пълномощници на една от кандидатките за кмет. Те обаче не фигурират в официалния списък на пълномощниците или пък не са били признати за такива. Вече има около 35 сигнала за подобни действие. Най-активни са пълномощниците менте в софийските квартали Люлин, Обеля и Младост. Това силно изнервя обстановката в секциите. Членове на СИК се опасяват, че такива \"пълномощници\" могат масово да нахлуят по секциите вечерта, когато се броят гласовете - истинските пълномощници имат право да присъстват и да получават копия от протоколите.", "date": "2019.11.03", "title": "Пълномощници менте обикалят секциите в София"}
{"url": "https://www.24chasa.bg/novini/article/7743439", "text": "Бразилски изследователи са открили нов вид насекоми от семейство Keroplatidae, чиито ларви излъчват синя светлина, съобщава сайтът Физ.орг, позовавайки се на публикация в сп. \"Сайънтифик рипортс\". Миниатюрното двукрило - сродник на гъбичните комари, обитава резервата \"Атлантик Рейнфорест\" в щата Сао Пауло. Учените за първи път се натъкват на синя биолуминесценция в Неотропичната екозона, обхващаща Южна Америка, Централна Америка и Антилските острови. В региона досега са наблюдавани много биолуминесцентни насекоми и гъби, които излъчват зелена, жълта или червена светлина, предаде БТА.  Новият вид е наречен Neoceroplatus betaryiensis. Ларвите са открити случайно, докато учените са събирали биолуминесцентни гъби и са установили, че те излъчват необичайна синя светлина. \"Гъбите и светулките не светят в синьо, така че не оставаше друго, освен да сме попаднали на нов вид\", казва един от авторите на изследването, Касиус Стевани от Института по химия към Университета на Сао Пауло. Поглеждайки по-отблизо, специалистите са открили неизвестния досега вид насекоми. Ларвите на Neoceroplatus betaryiensis живеят в стволовете на дърветата. Те имат три светещи зони - една на опашката и две близо до очите. Досега синя биолуминесценция е наблюдавана само в Северна Америка, Нова Зеландия и Азия.", "date": "2019.11.03", "title": "Учени откриха първото насекомо в Южна Америка, излъчващо синя светлина"}
{"url": "https://www.24chasa.bg/novini/article/7743447", "text": "Гласувах за промяна на статуквото, заяви пред журналисти лидерът на БСП Корнелия Нинова, след като пусна своя вот на втория тур на местните избори в София. Тя призова всички българи да гласуват и да не се страхуват, предаде БТА.  Аз гласувах за по-чиста, зелена и модерна София, за град, който е удобен за пътуване, хубав за работа, спокоен за отглеждане на деца, сигурен - да можеш да излезеш и през нощта и да се чувстваш спокоен, за антикорупционно управление на София, каза Корнелия Нинова. Председателят на БСП гласува в 25-то ОУ \"Петър Берон\" в столицата.", "date": "2019.11.03", "title": "Нинова: Гласувах за промяна на статуквото"}
{"url": "https://www.24chasa.bg/novini/article/7743444", "text": "Бързо производство за хулиганство е започнато в полицейското управление в Павликени. Снощи в 21,43 ч. в управлението е получен сигнал от 17-годишно момиче от с. Долна Липница, което съобщило, че двама младежи са набили нея и приятеля й – 18-годишен британски поданик, съобщиха от полицията във Велико Търново. От проведените до момента действия по разследването е изяснено, че двама мъже на 20 и 44 години от Павликени, известни на полицията и осъждани, са им нанесли побой. Извършителите са задържани с полицейски мерки до 24 часа. По случая е започнато бързо производство.", "date": "2019.11.03", "title": "Задържаха двама мъже, набили британец\nи приятелката му в павликенско село"}
{"url": "https://www.24chasa.bg/novini/article/7743456", "text": "Китай изведе на орбита три спътника, сред които и апарата \"Гаофън-7\", който може да картографира земната повърхност стереоскопски с висока резолюция, съобщи Ройтерс. Оптичният спътник за дистанционно сондиране на Земята е с граница на грешката под 1 м. Той ще намали зависимостта на Пекин от чуждестранни технологии в топографското картографиране. Ще бъде използван и за градоустройствени цели и статистически наблюдения. Целта на серията спътници \"Гаофън\" е да бъде изградена глобална система за дистанционно сондиране до 2020 г., която непрекъснато да следи земната повърхност, атмосферата и океаните. Той трябва също да увеличи независимостта на Китай за получаване на данни за Земята с висока резолюция. Вторият изстрелян спътник е судански за научни цели, а третият - китайският \"Тянъи-15\".", "date": "2019.11.03", "title": "Китай изведе на орбита спътник, който може да осигурява стерео образи"}
{"url": "https://www.24chasa.bg/novini/article/7743446", "text": "Грабеж над 80-годишна жена от Велико Търново разследват местни криминалисти, информираха от ОДМВР. Сигнал за случая е получен в 18,46 ч. в събота. Изпратеният на мястото полицейски екип е установил, че същия следобед възрастната жена е пазарувала в магазин на пл. «Славейков», в областния град. След като излязла от магазина, старицата била последвана от непозната жена, която първо поискала да й помогне с чантите, а след това я блъснала, дръпнала торбата от ръцете й и й отмъкнала портфейла. В него имало 3 лв. и ключове. По случая е започнато досъдебно производство.", "date": "2019.11.03", "title": "Нагла грабителка нападна 80-годишна\nвъв Велико Търново за 3 лв."}
{"url": "https://www.24chasa.bg/novini/article/7743473", "text": "Йорданка Фандъкова получава 52,3 на сто от вота на гласувалите до 11 часа софиянци, а Мая Манолова - 43,6%. Това показват резултати от екзитполовете, по данни от партийните централи. 4,1% са пуснали бюлетини \"Не подкрепям никого\". Активността на изборите в столицата към 11 часа е 4,6%.                                                                                                                                                                                                                                                                                                                       ", "date": "2019.11.03", "title": "София към 11 ч.: Фандъкова - 52,3%, Манолова - 43,6%"}
{"url": "https://www.24chasa.bg/novini/article/7743475", "text": "Здравко Димитров получава 59,7 на сто от вота на гласувалите до 11 часа пловдивчани, а Славчо Атанасов - 34,9%. 5,4% са пуснали бюлетини \"Не подкрепям никого\". Това показват резултатите от екзитполове, по данни от партийни централи. Активността на изборите в Пловдив към 11 часа е 4,1%.                                                                                                                                                                                                                                                                                                                       ", "date": "2019.11.03", "title": "Пловдив към 11 ч.: Здравко Димитров - 59,7%, Славчо Атанасов - 34,9%"}
{"url": "https://www.24chasa.bg/novini/article/7743476", "text": "2762 са гласувалите до 10 часа в Горнооряховска община, което е с около 700 души по-малко от миналата седмица към същия час. На първия тур по това време бюлетина са били пуснали 8,56% от имащите право на глас. В проценти тази сутрин активността е 6,86%. 40 287 са вписаните в избирателните списъци за цялата община, като 28 084 са избирателите в общинския център и 12 065 в населените места. Към 10 часа в Горна Оряховица вотът си са упражнили 1677 избиратели или 5,95%, а в останалите селища гласувалите са 1085 или 8,99%.", "date": "2019.11.03", "title": "Горнооряховчани избраха да поспят на балотажа, гласевали са 2% по-малко към 10 ч."}
{"url": "https://www.24chasa.bg/novini/article/7743451", "text": "45-годишен мъж от с. Шемшево е обвинен в отглеждане и държане на наркотични вещества, съобщи полицията във Велико Търново. В петък при извършена проверка в дома му е установено специално обособено помещение, с намиращи се в него 18 растения от рода на конопа, с различна височина и суха растителна маса от същия вид, с тегло около 5 грама, които при полеви наркотест са реагирали на канабис. В жилището са намерени и около 10 грама бяло прахообразно вещество, което при полеви наркотест е реагирало на метаамфетамин. Мъжът е задържан с полицейска мярка до 24 часа.След доклад на материалите в прокуратурата, той е привлечен, като обвиняем за престъпление по чл.354А, ал.3 и чл.354В, ал. 1 от НК.", "date": "2019.11.03", "title": "Арестуваха наркофермер с растения марихуана и метаамфетамин край Велико Търново"}
{"url": "https://www.24chasa.bg/novini/article/7743482", "text": "Вотът за Иван Портних във Варна е 57,3% от гласовете към 11 часа, а за Костадин Костадинов - 39,3%. Бюлетините с избор \"Не подкрепям никого\" са 3,4%. Това показват резултатите от екзитполове по данни от партийните централи. Активността на вота във Варна към 11 часа е 4%.                                                                                                                                                                                                                                                                                                                       ", "date": "2019.11.03", "title": "Варна към 11 ч.: Портних - 57,3%, Костадинов - 39,3%"}
{"url": "https://www.24chasa.bg/novini/article/7743484", "text": "В размирното врачанско с. Галиче се провежда балотаж за кметското място между избрания на частични избори кмет от ГЕРБ Страхил Стоянов и кандидатката от местната коалиция \"Новото време\"Цветелина Нелова, съпруга на бившия дългогодишен кмет на селото Ценко Чоков. Разликата между двамата кандидати е само 29 гласа след първи тур, което прави битката за кметското място изключително оспорвана. Пуснатият от ареста срещу парична гаранция от 200 хиляди лв. пък не успя да се пребори да стане кмет на Бяла Слатина. Днес обаче Чоков е регистриран като застъпник от коалицията на съпругата си. Още в нощта срещу неделя жандармерия нахлу в Галиче, за да осигури реда при провеждането на балотажа. Има постъпили сигнали, че роднина на кандидат-кмет обикаля през нощта по домовете на хората, за да ги принуди да гласуват за определен човек. В неделния ден право на глас имат около 1 440 души. По време на първия тур на изборите имаше съмнения за злоупотреби с гласовете на болни хора. Временно изпълняващият длъжността кмет на Бяла Слатина Тихомир Трифонов е взел решение кой има право да упражни правото си на глас в подвижна секция. Според Конституцията всеки човек, който не е под запрещение и не изтърпява лишаване от свобода, има право да гласува, смята Трифонов. По закон общинската администрация трябвало да определи само броя на подвижните секции. А дали гласоподавателят е адекватен да взима решения, не било тяхна работа. От общината в Бяла Слатина напомнят, че прокуратурата проверява колко от гласувалите на първи тур в подвижни секции, са болни в действителност и колко са псевдоинвалиди. Разследването започна, след като се оказа, че в един и същи ден, десетки жителите на Бяла Слатина са получили „болки в кръста, слизащи към крайниците”. На балотажа в Галиче има ниска избирателна активност, в сравнение с активността преди седмица, достигнала 70 на сто.  Според различните политически лагери това се дължи на страх у хората или заради подадените сигнали за нарушения във врачанското село.", "date": "2019.11.03", "title": "Жандармерия охранява балотажа във врачанското село Галиче"}
{"url": "https://www.24chasa.bg/novini/article/7743487", "text": "Тази неделя гласуването с опцията “Не подкрепям никого” няма да влияе на резултата, тъй като при втория тур се брои единствено кой кандидат има повече действителни гласове, съобщи говорителят на ЦИК Александър Андреев. Ще спечели този кандидат, който има повече гласове. Независимо дали надминават 50% плюс един или не.", "date": "2019.11.03", "title": "Какво става с процентите \"Не подкрепям никого\""}
{"url": "https://www.24chasa.bg/novini/article/7743498", "text": "На втори тур избирателната активност винаги е била по-малка, каза пред журналисти Александър Андреев, член и говорител на ЦИК. Така е, защото вече не се гласува за общински съветници, а и на по-малко места, посочи той, цитиран от БТА. На предходните местни избори, през 2015 година, избирателната активност към 10:00 часа беше 8,66 на сто на втория тур, а сега е 7,14 на сто.", "date": "2019.11.03", "title": "ЦИК: На втори тур избирателната активност винаги е по-малка, защото не се гласува за общински съветници"}
{"url": "https://www.24chasa.bg/novini/article/7743506", "text": "Седем сигнала за нарушения са постъпили от началото на изборния ден в Общинската избирателна комисия в Ракитово, показва справка на интернет страницата на комисията. По всичките ОИК е взела решения. Четири от жалбите са препратени по компетентност към Районното полицейско управление и Районната прокуратура във Велинград. По един от сигналите, касаеш неправомерна агитация в социални мрежи, комисията е възложила на МВР да установи пълната самоличност на профила във фейсбук страницата и след връщане на информацията относно личните данни на извършителите, председателят на ОИК е упълномощен да състави акт на лицата за установени административни нарушения, предаде БТА.  Избирателната активност в Ракитово към 10.00 часа е била близо 13 процента. Общо 12 831 избиратели днес могат да гласуват за кмет на общината. Балотаж се провежда и за кмет на гр. Костандово, който влиза в състава на родопската община.", "date": "2019.11.03", "title": "Седем сигнала за нарушения са постъпили в ОИК - Ракитово"}
{"url": "https://www.24chasa.bg/novini/article/7743592", "text": "Полицията в русенския град Две могили е започнала разследване по три сигнала за посегателства над църковни храмове в региона. На 1 ноември кметът на село Острица е сигнализирал полицаите от Районно управление Две Могили за проникване в църквата в селото, извършено през нощта. Служителите на реда веднага се заели с изясняването на сигнала. Сформирана и изпратена била оперативна дежурна група, която извършила оглед на място. Изяснено било, че престъплението е станало във времето от 18 часа на 31 октомври до 08.00 часа на следващия ден, като е установено счупване на бравата на входна врата и огъната решетка на прозорец. Липсвали икона и църковна одежда, за които не е уточнена стойност. По случая е образувано досъдебно производство. Веднага след получаване на първия сигнал служителите на РУ – Две могили влезли във връзка и с други, съседни населени места в региона, при което през деня в петък станало ясно за още две подобни посегателства в храмове в селата Каран Върбовка и Пепелина. При последвалите огледи на място било установено, че от църквата в Каран Върбовка, след взлом на решетка на входната врата, са били взети 4 малки икони с размери 30 х 40 см, за които не са уточнени с какви изображения са, както и кутия за парични дарения на църквата, но няма информация каква сума е имало в нея и щетите тепърва ще се изясняват. В храма в село Пепелина, полицаите са документирали, че проникването е извършено след срязване на халките на катинар към входната врата. Заявена е липсата на сума пари в монети – около стотина лева. По тези два случая също са образувани дознания в РУ – Две могили и е започнало разследването им.", "date": "2019.11.03", "title": "Безбожници посегнаха на три църкви в Русенско"}
{"url": "https://www.24chasa.bg/novini/article/7743598", "text": "Лидерът на британската Партия на Брекзита Найджъл Фараж каза, че няма да се бори за влизане в парламента на изборите другия месец, а ще води кампания в цялата страна срещу сделката за Брекзит, договорена от премиера Борис Джонсън, предаде Ройтерс, цитирана от БТА.  В интервю за Би Би Си Фараж заяви, че е много е мислил как най-добре би могъл да служи на каузата за Брекзит - дали да се опита да влезе в парламента, или да бъде по-полезен, като обикаля Обединеното кралство, подкрепяйки 600-те кандидати на партията си. Реших, че правилно е да направя второто, каза Фараж. Той обеща, че партията му ще се бори за всяко депутатско място в Англия, Шотландия и Уелс срещу консерваторите на Джонсън, освен ако той не се откаже от споразумението си, което според Фараж и партията му е по-лош вариант, отколкото излизане от ЕС без сделка, съобщи Асошиейтед прес.", "date": "2019.11.03", "title": "Найджъл Фараж: Няма да се боря за място в парламента"}
{"url": "https://www.24chasa.bg/novini/article/7743609", "text": "В къща в плевенското село Буковлък нахлуха жандармерия и полиция, съобщава NOVA. Предполага се, че в този дом се купуват гласове. Очаква се собственикът на къщата да бъде задържан. Сградата се намира срещу Основно училище „Климент Охридски” Това е втората акция за последните 24 часа в района. В деня на размисъл бяха задържани четирима души по подозрения за купуване на гласове. Две от трите секции в Буковлък отвориха навреме. Третата - с 20 минути по-късно заради успал се председател на комисия. Първият сигнал за нарушение бе за председател на секция, който употребява алкохол.", "date": "2019.11.03", "title": "Жандармерия нахлу в къща в плевенско село"}
{"url": "https://www.24chasa.bg/novini/article/7743601", "text": "В деня, в който в страната отново има избори за кмет, българският патриарх Неофит упражни отново правото си на глас. Това съобщиха от Българската патриаршия. След Светата Божествена литургия предстоятелят на Българската православна църква - Българска патриаршия е гласувал в първа секционна избирателна комисия, в Шесто основно училище \"Граф Игнатиев\" в София. Патриарх Неофит е поздравил трудещите се в секционната комисия и им е пожелал отново успех в изборния ден.", "date": "2019.11.03", "title": "И на балотажа за кметските избори патриарх Неофит упражни правото си на глас"}
{"url": "https://www.24chasa.bg/novini/article/7743617", "text": "В Централната избирателна комисия /ЦИК/ вече са постъпили около 40 жалби и сигнали за нарушения на изборния процес, каза пред журналисти Александър Андреев, член и говорител на ЦИК. Към 12:00 часа сигналите и жалбите са били 34. Сред тях има и два сигнала за купуване на гласове. Има и сигнали за агитация и за разпространяване на данни от социологически проучвания от медии, каза Андреев.", "date": "2019.11.03", "title": "В ЦИК вече са постъпили около 40 жалби и сигнали"}
{"url": "https://www.24chasa.bg/novini/article/7743636", "text": "Сръбската полиция задържа за 48 часа двама мъже на по 26 години по подозрение, че са пребили и са нанесли тежки телесни повреди на мъж, когото сметнали за хомосексуалист, съобщават днес сръбските вестници, цитирани от БТА.  Инцидентът станал в пицария в центъра на Белград в нощта срещу събота. Мъжът, на 30 години, чакал реда си в пицария, а съпругата му го чакала отвън. Той носел лилава чанта за кучета, поради което нападателите сметнали, че е гей. Те се нахвърлили срещу него с думите, че е гей и с обидни думи, удряли го по главата с юмруци. Хората в пицарията се опитали да ги спрат, но чак когато съпругата му влязла вътре и показала брачната си халка и да вика, че мъжът й не е хомосексуалист и тя му е съпруга, те престанали да го удрят и избягали. Ивзикана била Бърза помощ и в Спешния център е установено, че са му нанесени тежки телесни повреди. Има сериозна аркада на лицето и три счупени три зъба, уточнява вестник \"Новости\". Мъжете ще бъдат предадени на прокурор.", "date": "2019.11.03", "title": "Пребиха мъж в Белград, нападателите помислили, че е гей"}
{"url": "https://www.24chasa.bg/novini/article/7743639", "text": "Астронавтите ще пекат експериментално бисквити с шоколадови парченца в космоса в специална фурна, която ще им бъде доставена на Международната космическа станция утре с товарния кораб \"Сигнус\", съобщи Би Би Си, цитирана от БТА.  С пекарските си експерименти астронавтите ще тестват въздействието на високата температура и липсата на гравитация върху формата и плътността на бисквитите. Тестото се осигурява от веригата \"Дабъл трий\" на хотелите \"Хилтън\". Експерименталната фурна \"Zero-G Oven\", с която може да се пече храна в безтегловност, прилича повече на тостер. Температурата в нея може да достига до 363, 3 градуса Целзий. С такава фурна продължителните полети в космоса могат да станат по-приемливи. Сапсулата \"Сигнус\" на корпорация \"Нортроп Груман\", която беше изстреляна вчера следобед към МКС, превозва около 3,7 т товари. В нея има и друго необичайно оборудване - предпазна жилетка срещу радиация и части за спортен автомобил. Астронавтите ще тестват ефикасността на жилетката. Компанията \"Ламборгини\" пък иска да провери ефекта на космоса върху карбонови влакна.", "date": "2019.11.03", "title": "Астронавтите ще пекат експериментално бисквити в космоса"}
{"url": "https://www.24chasa.bg/novini/article/7743642", "text": "15,36% е избирателната активност в София на втория тур на местните избори. 163 540 софиянци са упражнили правото си на глас към 13 ч, сочат данните на ОИК - София. Тя е близка до тази от миналата неделя. Тогава към 13 ч правото си на глас бяха упражнили 16,08% от избирателите. Най-висока сега е избирателната активност в район \"Панчарево\" - 20,14% и в \"Нови Искър\" - 19,74%. Най-малко са отишли да гласуват в районите \"Подуяне\" - 12,20% и в \"Кремиковци\" - 12,31%. Днес офиянци избират кмет на столицата, балотажи за районен кмет има в 22 от общо 24 района.", "date": "2019.11.03", "title": "15,36% е избирателната активност в София"}
{"url": "https://www.24chasa.bg/novini/article/7743646", "text": "Пожар избухна по време на полет на японския правителствен самолет, докато премиерът Шиндзо Абе беше на борда. Пламъците, тръгнали от фурна, бяха потушени бързо, без да предизвикат сериозни проблеми, съобщава БГНЕС. Абе летеше от Токио за Банкок на борда на Boeing 777-300ER, за да присъства на преговори на срещата на върха на Асоциацията на страните от Югоизточна Азия (АСЕАН). Инцидентът не е наложил и промени в полета на японския премиер.", "date": "2019.11.03", "title": "Пожар в самолета на японския премиер Шиндзо Абе"}
{"url": "https://www.24chasa.bg/novini/article/7743667", "text": "Генералният секретар на НАТО Йенс Столтенберг е отхвърлил призиви за подлагане на проверка на легитимността на членството на Турция в Северноатлантическия алинас заради операцията й в Северна Сирия, съобщава ТАСС. Такива механизми не съществуват, е посочил Столтенберг в интервю за в.\"Билд ам зонтаг\", публикувано днес. По думите на Столтенберг участниците в алианса са обединени от привързаност към демокрацията и правото. Ние винаги напомняме за това в различни столици, включително в Анкара. Но в НАТО, за разлика от ЕС, няма механизми за това да се взимат мерки по отношение на членките. НАТО - това е платформа, на която всички съюзници могат да обменят мнения честно и открито, е посочил Столтенберг, коментирайки призиви на германски политици да се обмисли изключване на Турция от алианса. Столтенберг е определил Турция като \"важен съюзник\", който е внесъл съществен принос в борбата срещу групировката \"Ислямска държава\", а също така е приел 3,6 милиона бежанци. Сега е много важно да не се излага на опасност големият напредък, който постигнахме в борбата прещу нашия общ враг - ИД, е подчертал Столтенберг, цитиран от БТА.  Той е добавил, че ИД все още представлява заплаха въпреки ликвидирането наскоро на лидера на групировката Абу Бакр ал Багдади. Според проучване на социологическата агенция Югов 58 процента от германците подкрепят евентуално изключване на Турция от НАТО заради военната й операция в Северна Сирия, а 18 процента са против.", "date": "2019.11.03", "title": "Столтенберг: В НАТО не е предвиден механизъм за изключване от алианса"}
{"url": "https://www.24chasa.bg/novini/article/7743675", "text": "Йорданка Фандъкова получава 52 на сто от вота на гласувалите до 13 часа софиянци, а Мая Манолова - 43,8%. Това показват резултати от екзитполовете, по данни от партийните централи. 4,2 % са пуснали бюлетини \"Не подкрепям никого\". Активността в София към 13 часа е 11,8%.                                                                                                                                                                                                                                                                                                                       ", "date": "2019.11.03", "title": "София към 13 ч.: Фандъкова - 52%, Манолова - 43,8%"}
{"url": "https://www.24chasa.bg/novini/article/7743678", "text": "Румен Томов получава 51,2% на сто от вота на гласувалите до 13 часа избиратели в Благоевград, а Атанас Камбитов - 45%. Бюлетините \"Не подкрепям никого\" са 3,8%. Това показват данни от резултати от екзитполове по данни от партийните централи. 24% е активността на вота в Благоевград към 13 часа.                                                                                                                                                                                                                                                                                                                       ", "date": "2019.11.03", "title": "Благоевград към 13 ч.: Румен Томов - 51,2%, Атанас Камбитов - 45%"}
{"url": "https://www.24chasa.bg/novini/article/7743842", "text": "В ОИК – Сандански е постъпил сигнал от представител на щаба на единия кандидат-кмет, че в СИК №46 има контролиран вот - избирател е направил снимка на бюлетина с телефон, снимката е направена с личен телефон, който не е иззет. След направена проверка на място от членове на ОИК Сандански и обяснение на секретаря на СИК №46, се установи, че не е констатирано описаното нарушение. Същият сигнал е подаден и до прокуратурата, която е възложила проверка на полицията. Установено било, че присъстващият на място полицейски инспектор само установил самоличността на лицето, за което се твърди, че е заснело своя вот, но не и, че това реално е станало. ОИК Сандански не може да установи по безспорен начин извършено нарушение по Изборния кодекс и остави жалбата без уважение поради липса на доказателства. Независимо от това, комисията даде указания на Председателя на СИК №46 да следи за правилното прилагане на изборния кодекс в изборното помещение и в района на избирателната секция.", "date": "2019.11.03", "title": "Сигнал до ОИК-Сандански: Снимат бюлетината с телефон"}
{"url": "https://www.24chasa.bg/novini/article/7743854", "text": "В изказването си президентът посочи, че ще покани ръководството на ЦИК, органите на реда, парламентарно представените политически партии, за да обсъдят \"всички пропуски в изборите и отстъплението от честността на изборния процес\". По думите на държавния глава огромният брой недействителни бюлетини на първия тур и множеството сигнали за купени гласове компрометират организацията и самото доверие в изборния процес.", "date": "2019.11.03", "title": "ЦИК: Ако президентът насрочи среща след изборите, ще се явим"}
{"url": "https://www.24chasa.bg/novini/article/7743875", "text": "Германският канцлер Ангела Меркел иска броят на зарядните станции за електрически автомобили в Германия да се увеличи драстично, за да могат потребителите по-уверено да преминат от двигател с вътрешно горене към електрически, предаде Асошиейтед прес. \"За тази цел искаме до 2030 г. да изградим един милион зарядни станции и индустрията ще трябва да участва в това усилие\", заяви Меркел в своя седмичен видеоподкаст, цитирана от Ройтерс. В Германия сега има около 21 000 обществени зарядни станции, припомня АП, предава БТА. Утре канцлерката ще се срещне с ръководители на автомобилната промишленост, с които ще обсъди как да се ускори прехода към транспорт с ниски вредни емисии и как да се запазят работните места в сектора при преминаването към производство на по-екологични превозни средства. На срещите ще се дискутира насърчаването на алтернативи на бензина и дизела, което освен автомобилите на електрически батерии, включва и тези, задвижвани от водородни горивни клетки. Ще се обсъди идеята държавата и промишлеността да си поделят разходите за субсидии, които ще съдействат за привличане на купувачи.", "date": "2019.11.03", "title": "Меркел иска 1 млн.  зарядни станции за електромобили в Германия до 2030 г."}
{"url": "https://www.24chasa.bg/novini/article/7743893", "text": "В София изборът е между сегашния кмет, издигнат от ГЕРБ - Йорданка Фандъкова и независимият кандидат, подкрепен от БСП - Мая Манолова. И на втория тур изборните книжа за столицата ще се приемат в зала \"Арена Армеец\", като сега обработването им ще е много по-бързо. В столицата се избират и 22 районни кмета, както и 8 кмета на кметства. От ОИК призовават избирателите да внимават с бюлетините и да не ги слагат една върху друга, защото черната ивица е като индиго и се отпечатват знаците за гласуване и може да ги направи невалидни. Другият призив от ОИК е застъпниците и представителите да не настояват да бъдат записани в списъците преди да бъде отчетен резултатът и да е съставен протоколът. Полина Витанова, председател на ОИК - София каза пред  , че до настоящия момента са постъпили на имейла около 35-36 сигнал и множество сигнали по телефона, което е обичайното за този изборен ден. Сигналите са свързани с това, че е забравен да се откъсне отрязък от бюлетината или че при пускане в кутията бюлетината се е отгърнала и се е видял вотът. ОИК - София са копирани като адресат за купуване на гласове в квартал \"Филиповци\" в павилион. Сигналът е до ЦИК и министъра на вътрешните работи. По обяд се появиха и сигнали за фалшиви пълномощници, но към момента проблемът е отстранен.", "date": "2019.11.03", "title": "Сигнал за купуване на гласове в столичния квартал \"Филиповци\""}
{"url": "https://www.24chasa.bg/novini/article/7743896", "text": "При 26,3 % избирателна активност в София към 16 ч. Йорданка Фандъкова води с 52,4%, Мая Манолова остава назад с 42,4% - разликата е точно 10 на сто. С \"Не подкрепям никого\" са гласували 5,2 %.                                                                                                                                                                                                                                                                                                                       ", "date": "2019.11.03", "title": "София, 16 ч. Фандъкова води с 10 на сто"}
{"url": "https://www.24chasa.bg/novini/article/7743905", "text": "Преднината на депутата Пенчо Милков от БСП в Русе е спаднала, но продължава да е убедителна - 19 на сто. Той е получил 57% от гласовете, а опонентката му Диана Иванова от ГЕРБ - 37,7%. Избирателната активност е 25,7%, а с \"Не покрепям никого\" са гласували 5,3%. В Плевен досегашният кмет Георг Спартански, издигнат от инициативен комитет, продължава да води с 52,8 % от гласовете пред Мирослав Петров от ГЕРБ с 41,7%. Избирателната активност е 27,3%, а 5,5% са предпочели опцията \"Не подкрепям никого\"", "date": "2019.11.03", "title": "В Русе Пенчо Милков води с 20% към 16 ч., в Плевен - Спартански с 11 %"}
{"url": "https://www.24chasa.bg/novini/article/7743917", "text": "Демонстрации срещу пристигането на кандидати за убежище, прехвърлени от пренаселените лагери на гръцките островите в Егейско море, бяха организирани днес в два града в Северна Гърция, предаде АФП. Да си заминават. Омръзна ни от тях, заяви за радио и телевизия Скай жител на град Яница, където десетки жители се опитаха рано сутринта да попречат на пристигането на автобус, транспортиращ 60 кандидати за убежище от лагери на островите Лесбос и Самос. Около 60 кандидати за убежище живеят вече в Яница и \"ние имаме много проблеми\", посочи същият жител на града, предава БТА. След намесата на полицията кандидатите за убежище са успели да слязат и са били настанени в хотели в града. Подобна демонстрация имаше и в Серес, където местни жители протестираха срещу настаняването в града на около двайсет мигранти, прехвърлени от островите. Близо 900 души бяха прехвърлени този уикенд от гръцките острови към континенталната част на Гърция. В началото на октомври правителството обяви, че постепенно до края на декември ще се извърши прехвърляне на 20 000 души от островите към континентална Гърция.", "date": "2019.11.03", "title": "Протести срещу местенето на мигранти от островите към континеналната част на Гърция"}
{"url": "https://www.24chasa.bg/novini/article/7743925", "text": "Президентът на Сърбия Александър Вучич изрази загриженост за евентуалните санкции от страна на САЩ, за които спомена специалният представител на американския държавен секретар за Западните Балкани Матю Палмър, съобщава белградският вестник \"Новости\". В интервю за македонската телевизия Алсат Палмър изрази безпокойство от възможността за придобиване на руски оръжия от Сърбия. Той каза също, че Сърбия рискува да й бъдат въведени санкции от страна на САЩ заради доставката на руско оръжие, предава БТА. \"Не сме получили /ракетни системи/ С-400, а за всичко останало всички знаят отдавна и мисля, че не представлява никакъв проблем. Но това ви говори как ни третират. Защото когато говорим какво си доставиха хърватите от американците, това не е проблематично. /.../ Това показва, че има различни аршини за различните страни. Ние ще държим сметка, разбира се, защото не бих искал по никакъв начин който и да е в Сърбия да бъде подложен на санкции, които да ни наложи най-голямата световна сила. Независимо, че те биха били напълно неоправдани и несправедливи\", каза Вучич. Президентът добави и че Палмър е поискал от Сърбия да спре кампанията си, с които иска от повече страни по света да преразгледат решението си за признаване на независимостта на Косово. \"Ако Палмър наистина е казал това, и то в Косово, където очаквах, че ще иска прищинските власти да намалят очакванията си и че ще им покаже, че за решение е необходим компромис, питам се за какво тогава преговаряме? За това в кой момент да признаем независимо Косово, а те да отменят митата /върху стоките от Сърбия/? Това ми прилича на някаква шега. Във всеки случай ние ще бъдем готови за разговори и за постигане на компромисни решения, но никога няма да се съгласим Сърбия да бъде унизена.\" Така Вучич коментира изявлението на Палмър, който заяви в изказване пред студенти в Прищина, че Сърбия не може да влезе в ЕС, ако не признае независимо Косово. Палмър пристига утре в Белград, където ще разговаря с президента. Вучич изрази очакване за открит и искрен разговор в този важен момент за Сърбия, пише \"Новости\". Новоназначеният посланик на САЩ в Сърбия Антъни Годфри заяви в интервю за белградския вестник \"Политика\", че назначаването му на тази длъжност е най-голямата възможност в кариерата му и подчерта, че не планира подходът му към сръбските лидери да е такъв, като че ли им чете лекции. \"Надявам се на открит диалог, а когато бъде необходимо да се кажат неприятни неща, ще ги кажа директно, в лични разговори, доколкото е възможно, защото по този начин дипломатическата работа е най-ефикасна\", каза Годфри в интервюто. Той добави, че сръбската общественост не бива да се смущава от едновременното назначаване на Матю Палмър за специален представител на американския държавен секретар за Западните Балкании и на Ричард Гренел за специален представител на Белия дом за преговорите между Белград и Прищина. По думите на посланика това е много позитивен сигнал, който показва до каква степен Вашингтон е заинтересован за напредък на диалога между двете страни. На въпрос има ли във Вашингтон някаква времева рамка за постигане на споразумение между Белград и Прищина Годфри отговори, че САЩ \"не искат събитията в двете страни да забавят общата ни работа\", но добави, че Вашингтон също така не иска да поставя каквито и да са изкуствени срокове.", "date": "2019.11.03", "title": "Вучич загрижен за евентуални санкции от страна на САЩ"}
{"url": "https://www.24chasa.bg/novini/article/7743936", "text": "Трябва да се знае, че Турция като последна преграда между Европа и тероризма, воюва с тероризма на фронтовата линия, се казва в декларацията, предава БТА. В нея се осъжда резолюцията на Камарата на представителите на американския Конгрес, определяща като \"геноцид\" над арменците събитията от 1915 г. в Османската империя, както и резолюция на френското Национално събрание, осъждаща турската военна операция в Североизточна Сирия. Турция осъжда резолюцията на Камарата на представителите, приемаща така наречен арменски геноцид, без да взима под внимание историческите факти, и френското Национално събрание, което заявява подкрепа за терористичната организация ПКК/СЗН и я определя като съюзник, се казва в декларацията. В нея се изразява надежда, че \"тези исторически грешки ще бъдат поправени в най-скоро време\". В декларацията се посочва, че резолюцията за събитията от 1915 г., приета от Камарата на представителите, както и проектозакон, подкрепящ санкции срещу Турция, противоречат на постигнатото между Анкара и Вашингтон споразумение за Сирия и на духа на НАТО. Министерството изтъква, че резолюцията за турската операция в Сирия, приета от френското Национално събрание, \"не е нищо друго освен опит да се изопачат истините и да се скрият от световното обществено мнение и специално от френските граждани\".", "date": "2019.11.03", "title": "Турското министерство на отбраната: Последна преграда сме между Европа и тероризма"}
{"url": "https://www.24chasa.bg/novini/article/7743910", "text": "Седем сигнала за купуване на гласове са постъпили днес в ЦИК. Те са за градовете София, Плевен и Дряново. Сигналите са препратени по компетентност на МВР и прокуратурата. В Дряново се твърди, че избиратели в нетрезво състояние са извозвани с автомобил до секция и след като упражнят правото си на глас били връщани със същата кола до магазин. Съмненията са, че там те получавали пари. Над 100 са постъпилите жалби и сигнали до момента в ЦИК. Основната част от тях касаят нарушения на секционни комисии, обясни говорителят на ЦИК Александър Андреев. Сред постъпилите сигнали са за разкриване на тайната на вота, за разтворени бюлетини, след като са пуснати в урната, за агитация във фейсбук и други. Има и сигнали за отпечатък върху долната бюлетина, когато се гласува с две бюлетини една върху друга. Става дума за София, където се гласува за кмет на града и за районен кмет в 22 района.", "date": "2019.11.03", "title": "Седем сигнала за купуване на гласове в ЦИК (Обновена)"}
{"url": "https://www.24chasa.bg/novini/article/7743966", "text": "Най-печелившата компания в света излиза за първи път на борсата. Продажбата на частни инвеститори на до 2% от саудитския петроло-добивен гигант \"Сауди Арамко\", се очаква да донесе между 20 и 40 млрд. долара, предава  . Властите в Рияд обявиха, че първичното публично предлагане ще стане на фондовата борса в Рияд - най-вероятно през декември. Още не е уточнено какъв точно процент от държавната компания ще бъде предложен за продан на този първи етап. В него ще могат да участват местни богаташи, обикновени саудитски граждани, на които ще бъдат отпускани заеми с преференциални условия, и ограничен брой чуждестранни инвеститори. Нетната печалба на \"Сауди Арамко\" за миналата година възлиза на 111 млрд. долара. Преди нейни акции да бъдат пуснати за продажба и извън кралството, трябва Рияд да получи реална оценка на стойността на компанията. Към момента се смята, че тя е между 1 и 2 трилиона долара.", "date": "2019.11.03", "title": "Най-печелившата компания в света \"Сауди Арамко\" излиза на борсата"}
{"url": "https://www.24chasa.bg/novini/article/7744164", "text": "Пиян водач е блъснал възрастна жена в Сливен и е самокатастрофирал след бягство от местопроизшествието, съобщиха от ОД на МВР-Сливен. Инцидентът е станал около 17.30 часа днес в близост до училище в центъра на града. Шофьорът на 31 години е ударил 80-годишна жена с лек автомобил \"Фолксваген\" и избягал. Пострадалата е транспортирана до МБАЛ-Сливен за оказване на медицинска помощ, без опасност за живота. Мъжът, малко по-късно на бул. \"Ичеренско шосе\" в посока Карандила, е изгубил управление и се е преобърнал извън пътното платно. Той е без сериозни наранявания. Пробата за употреба на алкохол с техническо средство е показала 2.63 промила.", "date": "2019.11.03", "title": "Пиян шофьор е блъснал жена в Сливен и е самокатастрофирал след бягство"}
{"url": "https://www.24chasa.bg/novini/article/7744163", "text": "Досегашният кмет на Плевен Георг Спартански, издигнат от инициативен комитет, спечели изборите в града с  Втори остана Мирослав Петров от ГЕРБ с 43,8%. Това показват данните на \"Алфа Рисърч\".                                                                                                                                                                                                                                                                                                                                ", "date": "2019.11.03", "title": "\"Алфа Рисърч\":  Георг Спартански спечели изборите в Плевен с 53,1%"}
{"url": "https://www.24chasa.bg/novini/article/7744186", "text": "БСП е на път да отвоюва Созопол след 12 години управление на ГЕРБ. По неофициални данни кандидатът на социалистите Тихомир Янакиев води с близо 20% на балотажа пред фаворитката на ГЕРБ Красимира Германова. При съотношение 60:40 преди официално да излязат изборните резултати в негова полза Янакиев бе сдържан в коментарите си. \"Не знам дали печелим, не мисля за шампанско\", бе лаконичен кандидатът на БСП. В изборния ден двете партийни централи взаимно си отправяха нападки за манипулации и купуване на гласове, но официално бе пуснат само един сигнал до ОИК. До ексцесии не се стигна заради засиленото присъствие в общината. В Созопол регистрираха висока избирателна активност над 60%, която би рекорда от 80% в Равадиново.", "date": "2019.11.03", "title": "БСП печели в Созопол с близо 20% на балотажа"}
{"url": "https://www.24chasa.bg/novini/article/7744114", "text": "    Настоящият кмет на София от ГЕРБ Йорданка Фандъкова печели изборите с 53,5% Мая Манолова, подкрепена от БСП, остана втора с  40,6%                                                                                                                                                                                                                                                                                                                                                                                                                  ", "date": "2019.11.03", "title": "\"Алфа Рисърч: Йорданка Фандъкова печели изборите в София с 53,5%"}
{"url": "https://www.24chasa.bg/novini/article/7744191", "text": "Независимият кандидат Румен Томов води с 50,33% пред кандидата за кмет на ГЕРБ Атанас Камбитов - 42,66% в Благоевград. Това показват данните от екзитпола на Маркет Линкс, поръчан и финансиран от Би Ти Ви. Според данните от екзитпола в Пазарджик пък Тодор Попов, издигнат от \"Новото време\", получава 56,31% от гласовете, а кандидатът на БСП Благо Солов - 36,38 %.                                                                                                                                                                                                                                                                                                                                                                                                                                                                                                                                                                                                                                              ", "date": "2019.11.03", "title": "Маркет линкс: В Благоевград Румен Томов взема 50% от гласовете, Атанас Камбитов - 42,66%"}
{"url": "https://www.24chasa.bg/novini/article/7744125", "text": "  Здравко Димитров от ГЕРБ печели изборите в Пловдив с 55,4%. Славчо Атанасов от ВМРО - НФСБ остана втори с  39,1%.      Това показват данните на \"Алфа Рисърч\". От агенцията обаче отбелязаха, че резултатите от Пловдив трябва да бъдат много внимателно проследени и от паралелното преброяване.                                                                                                                                                                                                                                                                                                                      ", "date": "2019.11.03", "title": "\"Алфа Рисърч\": Здравко Димитров печели изборите в Пловдив с 55,4%"}
{"url": "https://www.24chasa.bg/novini/article/7744156", "text": "Пенчо Милков от БСП печели изборите в Русе с 59,7%. Диана Иванова от ГЕРБ остана втора с 36,8% 3,5% не са подкрепили никого. Това показва екзитпола на \"Алфа Рисърч\". Русе е градът, в който БСП прави своя дебют.                                                                                                                                                                                                                                                                                                                                ", "date": "2019.11.03", "title": "\"Алфа Рисърч\": Пенчо Милков от БСП печели изборите в Русе с 59,7%"}
{"url": "https://www.24chasa.bg/novini/article/7744197", "text": "Тези избори трябва да са интелектуални състезания, а не махленски борби, каза Георг Спартански в първи коментар след победата на изборите в Плевен. Именно заради това той каза, че се радва. Гражданите показаха с вота си, че Плевен има лице и достойнство. В продължение на два месеца аз и семейството ми бяхме подложени на нещо, което не съм мислел, че може да се случва в демократична България - жълта преса и клевети. Благодаря на моето семейство, каза още Спартански.", "date": "2019.11.03", "title": "Спартански: Гражданите показаха с вота си, че Плевен има лице и достойнство"}
{"url": "https://www.24chasa.bg/novini/article/7744198", "text": "Според предварителните данни от екзитполовете на \"Галъп\" кандидат кметовете в Русе, Благоевград и Плевен получават следните проценти подкрепа: Пенчо Милков, БСП - 57,5% Диана Иванова, ГЕРБ - 37,6% Румен Томов, независим - 52,1% Атанас Камбитов, ГЕРБ -  43% Георг Спартански, ИК - 55,3% Мирослав Петров, ГЕРБ - 39,5%", "date": "2019.11.03", "title": "\"Галъп\": Милков печели Русе, Томов - Благоевград, Спартански - Плевен"}
{"url": "https://www.24chasa.bg/novini/article/7744181", "text": "Независимият Румен Томов, подкрепен от БСП, печели изборите в Благоевград с Втори остана Атанас Камбитов от ГЕРБ с 43%. Това е интересен резултат, защото на първи тур Камбитов водеше, коментираха от \"Алфа Рисърч\".                                                                                                                                                                                                                                                                                                                                ", "date": "2019.11.03", "title": "\"Алфа Рисърч\":  Румен Томов печели изборите в Благоевград с 52,1%"}
{"url": "https://www.24chasa.bg/novini/article/7744210", "text": "Гражданите не гласуваха за партия, а за личност. Нашата кампания беше светла. Благодаря на всички свободни русенци, които гласуваха. Победата е за съгражданите ми, не за мен. БСП ме излъчи, но това не е тайна. Това коментира пред БНТ в първи коментар след победата на изборите в Русе Пенчо Милков.", "date": "2019.11.03", "title": "Пенчо Милко, новият кмет на Русе: Победата е за съгражданите ми, не за мен"}
