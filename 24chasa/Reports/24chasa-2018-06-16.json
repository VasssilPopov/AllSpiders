{"url": "https://www.24chasa.bg/novini/article/6916919", "text": "“Хората на изкустството и културата отдавна са заедно и те дават пример на нас, политиците, какво трябва да правим. One Love Tour ще стане дългогодишна традиция и нашето министерство ще продължи да го подкрепя.” Това заяви българският вицепремиер и министър на външните работи Екатерина Захариева в Скопие вчера. Тя е официален гост на българо-македонския фестивал One Love Tour, който започна на 16 юни в македонската столица. Заедно с нея пристигна и външният министър на Република Македония Никола Димитров. Организаторът на фестивала Андрей Арнаудов разведе официалните гости из многобройните занаятчийски щандове. Около сцената на One Love Tour се носи аромат на кебап и бял хляб. Ути Бъчваров забърка кебапа със 120 кг месо. Пред големия къкрещ тиган се спряха официалните гости, а готвачът набързо представи рецептата на гозбата. Щом Захариева и Димитров разгледаха различните кулинарни и занаятчийски кътове, се настаниха във ВИП зоната, откъдето гледаха официалното начало на фестивала. Той беше открит с химна на България в изпълнение на Деси Добрева и химна на Македония, изпят от Стефан Филиповски от групата Next Time. “Аз се викам Андрей Арнаудов и в Булгария ме познават сите. Пред 20 дена ми се роди син. Той се вика Васил. Кръстих го на татко ми”, започна Андрей Арнаудов на македонски. “Стотици хиляди са онези, които през XIX и XX век са дошли в България от македонските земи, а ние, техните наследници в България, сме около 2 милиона и всички живеем с любов към Македония. Нека отдадем почит на онези стотици хиляди, които са живели в България през целия си живот и са държали с любов Македония в сърцето си”, продължи Арнаудов. “Двата народа искат да бъдат заедно. Усетих го в Струмица и в Ново село”, каза Екатерина Захариева след официалното откриване на фестивала. Тя и македонският министър на външните работи Никола Димитров в последния месец са се срещали 5 пъти на различни форуми, в които винаги крайната цел е била Македония да стигне до преговори за членство с Европейския съюз. Условие за това бе постигане на споразумение с Гърция за името, договорът ще бъде подписан тържествено днес.  “На 26 юни е Съветът по общи въпроси, който аз ще председателствам. Нашата цел е тогава Република Македония да започне разговори за членство в ЕС, а на 11 юли да стане член на НАТО, няма да пестим усилия това да се случи”, обяви Захариева. И добави, че гражданите на Гърция и Македония не са спечелили нищо с 27-годишния си спор. Ако на 28 юни Република Македония не започне преговори за присъединяване към ЕС, рискуваме най-ранната следваща възможност да бъде в края на 2020 г., а не мисля, че македонският народ заслужава да чака още 2 години и половина за присъединяването си, продължи външната ни министърка. Захариева подчерта и значението на договора за добросъседство между България и Македония. Хората не се интересуват от миналото, а от общото си бъдеще, каза българската министърка. България не иска да се меси във вътрешните работи на съседката си и да взема страна в спора за името на страната, коментира Захариева нейния и на премиера отказ в четвъртък да се срещнат с македонския президент Георге Иванов при официалната му визита в София по покана на българския президент. “One Love Tour продължи с изпълнения на ансамбъл “Българе”. Вечерната част от фестивала продължи с концерт, на който пяха Сашко Коцев, Деси Добрева, Фолтин, “Оратница”, Слаткаристика и Влади Ампов-Графа. Купонът на поляната в градската градина на Скопие продължава до 23 часа, а през фестивала минаха хиляди македонци и българи. Фестивалът е част от програмата на българското председателство Организира се за втора поредна година. През 2017 г. One Love Tour премина през 8 града в България и Македония. Общо на всички концерти тогава присъстваха над 40 хил. души от двете държави. След Скопие фестивалът се пренася в София на 30 юни. “Ще се съберем в Южния парк, там ще има много музика, занаятчийски щандове и игри от предаването “Фермата”. Ще бъдем там цял ден напълно безплатно. Започваме с детската формация “Бон-Бон”, после ще пеят “Ъпсурд”, Слаткаристика, Графа и много други, а вечерта ще завършим с Васил Найденов”, каза колегата му Иван Христов. One Love Tour ще премине през Банско на 21 юли, Варна - на 28 юли, Струмица - на 11 август, Кавадарци - на 7 септември, Русе - на 8 септември. Завършва в Стара Загора на празника на града 5 октомври. “От НАТО вече са готови за започване на процедура за приемането на Македония. Това ни дава допълнителна сигурност и спокойствие, че никой и по никакъв повод няма да има териториални претенции към съседите си.” Това каза лидерът на ПГ на ГЕРБ и зам.-председател на партията Цветан Цветанов по Дарик радио. “Договорът за името Северна Македония не съдържа претенции към България и освен това е съмнително, че въобще ще стане реалност”, заяви и вицепремиерът и лидер на ВМРО Красимир Каракачанов пред bTV. Вицепремиерът Екатерина Захариева и македонският премиер Зоран Заев се срещнаха в родната му Струмица и заедно отидоха на театър там в петък вечерта. Те изгледаха постановката “Железният светилник” на театър “Българска армия”. Трупата е на турне в Македония. “Радвам се, че в моя роден град можем да гледаме тази прекрасна постановка. Договорът с България ни даде възможност това да се случи. И това не е всичко - от подписването му имаме ръст в икономиката, нови български инвеститори. Той беше една от най-големите мотивации за реформите в Република Македония, та дори и за договора с Гърция”, каза Заев. Премиерите на Македония и Гърция да бъдат номинирани за Нобелова награда за мир заради постигнатия договор за името на Македония, предлага американският професор от университета “Джонс Хопкинс” Едуард Джоузеф, предаде агенция МИА. В публикация в американското списание “Форин полиси” Джоузеф казва, че договорът “създава модел за справяне със сблъсъците за идентичността, които водят до конфликт не само на Балканите, а глобално”, както и че повишава доверието в ЕС и в “цялостния западен проект” на Балканите. В страната си обаче Ципрас е изправен пред трети ден на спорове в парламента по искания от опозицията вот на недоверие. Ципрас контролира 154 от общо 300 депутати и се очаква правителството да оцелее. В тази атмосфера премиерите на двете страни ще бъдат на подписването в неделя в 9,30 ч на договора за името Северна Македония. Пред тях външните министри Никола Димитров и Никос Кодзиас ще сложат парафи в Преспа, на македоно-гръцката граница. На церемонията ще бъдат главният преговарящ на ООН Матю Нимиц, дипломат №1 на ЕС Федерика Могерини и еврокомисарят по разширяването Йоханес Хан. ", "date": "2018.06.16", "title": "Вицепремиерът Захариева от Скопие: Чакаме на 11 юли Македония в НАТО (Обзор)"}
{"url": "https://www.24chasa.bg/novini/article/6916955", "text": "Гигантски огън погълна артучилище в Глазгоу, което е една от забележителностите на града, съобщиха британските медии. Това става само 4 г. след като друг пожар му нанесе сериозни щети. Огънят се разпространил и върху съседни постройки. 120 пожарникари с 9 коли и 4 високи стълби са гасили сградата, реставрирана по проект, струващ между 20 и 35 млн. паундна. Няма данни за пострадали. Сградата на Училището по изкуствата е проектирана от архитекта Чарлс Рени Макинтош в края на XIX в.", "date": "2018.06.16", "title": "Гигантски огън погълна артучилище (Снимки)"}
{"url": "https://www.24chasa.bg/novini/article/6916760", "text": "Бившият футболист Марио Метушев и негов авер се клаха с ножове посред бял ден след пиянски запой в Гоце Делчев. При кървавата баня издъхна 42-годишният Красимир Колджиев-Дзъмбо, в чийто хол заедно с Метушев пиели алкохол на силна музика. Кой е посегнал първи с ножа, все още е загадка. Очевидци на разпрата между приятелите от детинство няма. Кървавата трагедия се разиграла в петък следобяд в жилище в кв. “12-и конгрес” край бившите казарми в Гоце Делчев. В първия ден от Рамазан Байрама Марио седнал следобед да се черпи с Красимир. Двамата първо пили в заведение до дома на Красимир. Там се скарали, но други След това приятелите се преместили в дома на Красимир, който е в триетажна кооперация. Майка му им приготвила обяд, те си пуснали музика в хола и продължили да пият. Жената била в другата стая. Какво е станало между двамата, може само да се гадае. Около 16,30 ч обаче тя влязла при тях и се ужасила от кървавата гледка. На земята бездиханен лежал Красимир, а до него, окървавен, Марио. Веднага се обадила на тел. 112, а после се свлякла в безсъзнание. Пристигналите полицаи и медици установили, че Красимир е с множество прободни рани от нож по тялото. Марио бил жив, с нож, забит във врата, и още 5 прободни рани в корема. Раненият веднага е откаран в реанимацията на болницата в Гоце Делчев. Изпаднал е в хеморагичен шок. Няколко часа е продължила операцията му, за да се спре обилното кървене. От Благоевград бяха транспортирани банки с кръв за преливане. Поставен е на командно дишане, а лекарите се борят за живота му. От пробожданията в корема са засегнати тънките черва и други органи. Най-сериозно обаче било нараняването в шията. “Засега овладяхме кървенето. Ще направим опит да го върнем към естествено дишане и да свалим апарата. Състоянието му е тежко. Предвид сериозните наранявания очакваме усложнения и сме подготвени да реагираме”, каза шефът на реанимацията д-р Милан Първанов. Криминалистите са започнали разследване на жестокия инцидент. Първоначалната версия бе, че след като е осъзнал, че е убил приятеля си, Марио опитал да сложи край на живота си, като си пререже гърлото. Впоследствие обаче, след като се разбра, че той има и други прободни рани по тялото, вече има Мъжете са се боричкали с ножове в ръце. Взети са кръвни проби за алкохол и наркотици, като резултатите още не са готови. “Бяха добри приятели, нямаме обяснения какво се е случило!”, недоумяваха съседи, които до късно в петък вечерта стояха пред кооперацията на Красимир. Униформени полицаи не пускаха в двора външни хора. Пред болницата новини за състоянието на Марио чакаха негови роднини и баща му Юли, който също е бивш футболист и треньор. В града се говори, че приятелите се скарали заради неуредени финансови взаимоотношения, но това е малко вероятно, казват близките им. Преди време Метушев бил арестуван в Северна България с нелегален тютюн и престоял два месеца в ареста. След това не се чувствал добре психически, изпадал в депресия, ходил на медицински прегледи. Възможно е изпитият алкохол в комбинация с антидепресанти да е отключил някакво неестествено състояние, довело до кървавата драма.", "date": "2018.06.16", "title": "Футболист кла авер в хола му след запой, кой пръв посегнал - не е ясно (Обзор)"}
{"url": "https://www.24chasa.bg/novini/article/6916772", "text": "Възможно е президентите на САЩ и Русия Доналд Тръмп и Владимир Путин да се срещнат през лятото, предаде Ройтерс. Това допусна самият Тръмп, говорейки пред журналисти. От Кремъл не конкретизират дата за срещата. Според в. “Вашингтон пост” пък след миналогодишната среща с Путин във Виетнам Тръмп искал да покани руския президент в Белия дом, но съветниците му по националната сигурност се противопоставили. Вестникът пише, че срещата Путин-Тръмп може да се състои през юли в Европа. Тръмп съобщи също, че е дал на севернокорейския лидер Ким Чен Ун личния си мобилен телефон, така че двамата да могат да си звънят по всяко време, ако възникнат някакви проблеми. Китай пък отвърна на въведените от САЩ мита за $ 50 млрд. с реципрочна мярка. Пекин налага 25-процентни мита на 659 американски стоки също на обща стойност $ 50 млрд. ", "date": "2018.06.16", "title": "Тръмп се среща с Путин през юли?"}
{"url": "https://www.24chasa.bg/novini/article/6917006", "text": "Силите за сигурност в Турция задържаха 30 чужденци по подозрение във връзки с терористичната групировка \"Ислямска държава\", съобщи днес вестник \"Йени шафак\". Антитерористичната операция е извършена в седем района на Истанбул. У задържаните са намерени пропагандни материали и документи за дейността на групировката на цифрови и хартиени носители, предава БТА. Задържаните планирали да извършат нападения в града, съобщава вестникът. Не се уточнява от коя държава са", "date": "2018.06.16", "title": "Задържаха 30 чужденци по подозрение във връзки с \"Ислямска държава\""}
{"url": "https://www.24chasa.bg/novini/article/6917008", "text": "Лидерът на гръцката опозиционна партия Нова демокрация Кириакос Мицотакис призова депутатите да гласуват недоверие на правителството на Алексис Ципрас заради договора за решаване на спора за името на Македония, предаде Асошиейтед прес. \"Днес залагате на карта бъдещето на страната\", каза Мицотакис, който внесе искането за гласуване на недоверие на правителството, предава БТА. Против споразумението се обяви и партийният му колега, бившият премиер Андонис Самарас. \"Отказахте се от всичко. Капитулирахте пред всички. Подписвате чудовищто споразумение, което вместо да решава проблемите, ще послужи като спусък за дестабилизация\", каза той. Преди това министърът на отбраната и председател на коалиционния партньор в правителството Независими гърци Панос Каменос каза, че днешното гласуване не е за договора за името. Той заяви, че ще подкрепи правителството, но ще гласува против договора, когато документът бъде внесен за обсъждане в парламента. Очаква се правителството на Ципрас да оцелее при гласуването днес след тридневни дебати.", "date": "2018.06.16", "title": "Мицотакис призова да се гласува недоверие\nна правителството на Ципрас"}
{"url": "https://www.24chasa.bg/novini/article/6916851", "text": "Откриха   при приятелки в Плевен. 14-годишното момиче, ученичка в СУ\"Емилиян Станев\" във Велико Търново, бе в неизвестност от петък. За издирването й на крак бяха вдигнати две дирекции на МВР. Съучениците на момичето също предприеха издирване чрез социалните мрежи. Във фейсбук директорката на училището Кина Котларска написа: Драмата с изчезналата Теодора от VII\"А\" отива към добър финал - жива и здрава е, става дума за семейни конфликти. Благодаря на учителите Х. Боева, Ц. Недева, Р. Истаткова и всички, които тази нощ не спаха, за да окажат съдействие на майката и полицията. Както и на всички ученици от СУ \"Е.Станев\", които помогнаха по един или друг начин да се установи къде е изчезналото дете.", "date": "2018.06.16", "title": "Откриха изчезналата ученичка при приятелки в Плевен (Обновена)"}
{"url": "https://www.24chasa.bg/novini/article/6916537", "text": "“Хората на изкуството и културата отдавна са заедно и те дават пример на нас политиците какво трябва да правим. One Love Tour ще стане дългогодишна традиция и нашето министерство ще продължи да го подкрепя.” Това заяви българският вицепремиер и министър на външните работи Екатерина Захариева в Скопие вчера. Тя е официален гост на българо-македонския фестивал One Love Tour, който започна на 16 юни в македонската столица. Заедно с нея пристигна и външният министър на Република Македония Никола Димитров. Организаторът на фестивала Андрей Арнаудов разведе официалните гости из многобройните занаятчийски щандове. Около сцената на One Love Tour се носи аромат на кебап и бял хляб. Ути Бъчваров забърка кебапа със 120 кг месо. Пред големия къкрещ тиган се спряха официалните гости, а готвачът набързо представи рецептата на гозбата. Щом Захариева и Димитров разгледаха различните кулинарни и занаятчийски кътове, се настаниха във вип зоната, откъдето гледаха официалното начало на фестивала. Той беше открит с химна на България в изпълнение на Деси Добрева и химна на Македония, изпят от Стефан Филиповски от групата Next Time. “Аз се викам Андрей Арнаудов и в Булгария ме познават сите. Пред 20 дена ми се роди син. Той се вика Васил. Кръстих го на татко ми”, започна Андрей Арнаудов на македонски. “Стотици хиляди са онези, които през XIX и XX век са дошли в България от македонските земи, а около 2 милиона и всички живеем с любов към Македония. Нека отдадем почит на онези стотици хиляди, които са живели в България през целия си живот и са държали с любов Македония в сърцето си”, продължи Арнаудов. “Двата народа искат да бъдат заедно. Усетих го в Струмица и в Ново село”, каза Екатерина Захариева след официалното откриване на фестивала. Тя и македонският министър на външните работи Никола Димитров в последния месец са се срещали 5 пъти на различни форуми, в които винаги крайната цел е била Македония да стигне до преговори за членство с Европейския съюз. Условие за това бе постигане на споразумение с Гърция за името, договорът ще бъде подписан тържествено днес.  “На 26 юни е Съветът по общи въпроси, който аз ще председателствам. Нашата цел е тогава Република Македония да започне разговори за членство в ЕС, а на 11 юли да стане член на НАТО, няма да пестим усилия това да се случи, обяви Захариева. И добави, че гражданите на Гърция и Македония не са спечелили нищо с 27-годишния си спор. Ако на 26 юни Република Македония не започне преговори за присъединяване към ЕС, рискуваме най-ранната следваща възможност да бъде в края на 2020 г., а за присъединяването си, продължи външната ни министърка. Захариева подчерта и значението на договора за добросъседство между България и Македония. Хората не се интересуват от миналото, а от общото си бъдеще, каза българската министърка. България не иска да се меси във вътрешните работи на съседката си и да взема страна в спора за името на страната, коментира Захариева нейният и на премиера отказ в четвъртък да се срещнат с македонския президент Георге Иванов при официалната му визита в София по покана на българския президент. “One Love Tour продължи с изпълнения на ансамбъл “Българе”. Вечерната част от фестивала продължи с концерт, на който пяха Деси Добрева, Фолтин, “Оратница”, Слаткаристина и Влади Ампов-Графа. Купонът на поляната в градската градина на Скопие продължава до 23 часа, а през фестивала минаха хиляди македонци и българи. Организира се за втора поредна година. През 2017 г. One Love Tour премина през 8 града в България и Македония. Общо на всички концерти тогава присъстваха над 40 хил. души от двете държави. След Скопие фестивалът се пренася в София на 30 юни. “Ще се съберем в Южния парк, там ще има много музика, занятчийски щандове и игри от предаването “Фермата”. Ще бъдем там цял ден, напълно безплатно. Започваме с детска формация “Бон-Бон”, после ще пеят Ъпсурд, Слаткаристика, Графа и много други, а вечерта ще завършим с Васил Найденов”, каза Иван Христов. One Love Tour ще премине през Банско на 21 юли, Варна на 28 юли, Струмица на 11 август, Кавадарци - 7 септември, Русе - 8 септември. Завършва в Стара Загора на празника на града - 5 октомври. “От НАТО вече са готови за започване на процедура за приемането на Македония. Това ни дава допълнителна сигурност и спокойствие, че никой и по никакъв повод няма да има териториални претенции към съседите си.” Това каза лидерът на ПГ на ГЕРБ и зам.-председател на партията Цветан Цветанов по Дарик радио. “Договорът за името “Северна Македония” не съдържа претенции към България и освен това е съмнително, че въобще ще стане реалност”, заяви и вицепремиерът и лидер на ВМРО Красимир Каракачанов пред bTV.  Подписват днес за Северна Македония Премиерите на Македония и Гърция да бъдат номинирани за Нобелова награда за мир заради постигнатия договор за името на Македония, предлага американският професор от университета “Джон Хопкинс” Едуард Джоузеф, предаде агенция МИА. В публикация в американското списание “Форин полиси” Джоузеф казва, че договорът “създава модел за справяне със сблъсъците за идентичността, които водят до конфликт не само на Балканите, а глобално”, както и че повишава доверието в ЕС и в “цялостния западен проект” на Балканите. В страната си обаче Ципрас е изправен пред трети ден на спорове в парламента по искания от опозицията вот на недоверие. Ципрас контролира 154 от общо 300 депутати и се очаква правителството да оцелее. В тази атмосфера премиерите на двете страни ще бъдат на подписването в неделя в 9,30 ч на договора за Северна Македония. Пред тях външните министри Никола Димитров и Никос Кодзиас ще сложат парафи в Преспа, от гръцка страна. На церемонията ще бъдат главният преговарящ на ООН Матю Нимиц, дипломат №1 на ЕС Федерика Могерини и еврокомисарят по разширяването Йоханес Хан. Съвместната пресконференция на македонския и гръцкия премиер и официалният обяд пък ще се състоят на македонска земя. ", "date": "2018.06.16", "title": "Вицепремиерът Екатерина Захариева от Скопие: Чакаме на 11 юли Македония в НАТО"}
{"url": "https://www.24chasa.bg/novini/article/6916592", "text": "Договорът за разрешаване на македонско-гръцкия спор за името и за стратегическо партньорство между правителствата на Република Македония и на Република Гърция ще бъде подписан утре в Псарадес, от гръцката страна на Преспанското езеро, след което официалната среща на двете делегации ще продължи от македонската страна на Преспа, в Отешево, съобщи тази вечер македонската правителствена пресслужба. Подписи под договора ще положат министрите на външните работи на Македония и на Гърция Никола Димитров и Никос Кодзиас и посредникът в спора посланик Матю Нимиц. Във водената от премиера Зоран Заев македонска делегация ще бъдат външният министър Никола Димитров и вицепремиерите Буяр Османи, Радмила Шекеринска и Оливер Спасовски. Македонската делегация ще бъде посрещната в Псарадес от гръцкия премиер Алексис Ципрас и външия министър Никос Кодзиас. Предвидено е премиерите Зоран Заев и Алексис Ципрас да направят обръщения на церемонията. След това делегациите на двете страни заминават на македонска територия, където ще имат официална среща, двустранен разговор и тържествен обяд в Отешево. На церемонията в Псарадес и в Отешево ще присъстват върховният представител на ЕС за външната политика и сигурността Федерика Могерини, еврокомисарят Йоханес Хан, както и Розмари ди Карло - заместник генерален секретар на ООН.", "date": "2018.06.16", "title": "Подписват договора между Македония и Гърция утре в Псарадес (Обновена)"}
{"url": "https://www.24chasa.bg/novini/article/6916900", "text": "Екстремистката групировка \"Ислямска държава\" пое отговорност за днешния самоубийствен атентат с кола бомба в афганистанската провинция Нангархар, при която загинаха най-малко 26 души, съобщи новинарският сайт \"Амак\", цитиран от Ройтерс. \"Амак\" е смятан за негласен орган на групировката. Според съобщението на сайта атаката е била насочена срещу \"сборище на афганистански сили\", но не се дават повече подробности, предава БТА. Бомбата избухна по време на безпрецедентно общо празненство на бунтовници талибани, афганистански правителствени войници и цивилни граждани, радващи се на тридневното примирие по случай ислямския празник Айд ал Фитр, който бележи края на свещения месец Рамазан. Подобни масови празненства днес имаше в столицата Кабул и в още редица провинции и градове на страната. Веднага след взрива в Нангархар талибаните заявиха, че нямат нищо общо с него. По последни данни освен убитите има и близо 50 ранени.", "date": "2018.06.16", "title": "\"Ислямска държава\" пое отговорност\nза атентата в Афганистан (Снимки)"}
{"url": "https://www.24chasa.bg/novini/article/6916908", "text": "Гръцката полиция използва сълзотворен газ срещу протестиращи против договора за името на Македония пред гръцкия парламент, където депутатите трети ден дебатират по споразумението за новото име Република Северна Македония, предаде агенция Ройтерс. Очевидци казаха пред агенцията, че полицията е изстреляла най-малко два пъти сълзотворен газ срещу хора, които се опитали да се качат по стълбите пред парламента, разгневени от договореното споразумение, предава БТА. Протестът започна днес следобед на площад Синтагма. Демонстрантите носят знамена на Гърция и знамена със звездата Вергина. Протестът е организиран чрез социалните мрежи. Организаторите призоваха демонстрантите да се съберат масово и утре в района на Преспа, където, както бе съобщено, премиерите Алексис Ципрас и Зоран Заев ще подпишат договора. Същевременно в гръцкия парламент още продължават дебатите, след което депутатите трябва да гласуват по поискания вот на недоверие на правителството на Ципрас. Очаква се вотът да не мине, тоест правителството да остане на власт, тъй като депутатите от управляващата коалиция Сириза и Независими гърци имат 155 депутати в 300-членния парламент.Гръцката полиция използва сълзотворен газ срещу протестиращи против договора за името на Македония пред гръцкия парламент Атина, 16 юни /БТА/ Гръцката полиция използва сълзотворен газ срещу протестиращи против договора за името на Македония пред гръцкия парламент, където депутатите трети ден дебатират по споразумението за новото име Република Северна Македония, предаде агенция Ройтерс. Очевидци казаха пред агенцията, че полицията е изстреляла най-малко два пъти сълзотворен газ срещу хора, които се опитали да се качат по стълбите пред парламента, разгневени от договореното споразумение. Протестът започна днес следобед на площад Синтагма. Демонстрантите носят знамена на Гърция и знамена със звездата Вергина. Протестът е организиран чрез социалните мрежи. Организаторите призоваха демонстрантите да се съберат масово и утре в района на Преспа, където, както бе съобщено, премиерите Алексис Ципрас и Зоран Заев ще подпишат договора. Същевременно в гръцкия парламент още продължават дебатите, след което депутатите трябва да гласуват по поискания вот на недоверие на правителството на Ципрас. Очаква се вотът да не мине, тоест правителството да остане на власт, тъй като депутатите от управляващата коалиция Сириза и Независими гърци имат 155 депутати в 300-членния парламент.", "date": "2018.06.16", "title": "Полицията използва сълзотворен газ\nсрещу протестиращи против договора\nза името на Македония в Атина"}
{"url": "https://www.24chasa.bg/novini/article/6916913", "text": "Такси се вряза в тълпа пешеходци в централната част на Москва днес, ранявайки осем души, включително няколко мексиканци, пристигнали за Световното първенство по футбол. Това съобщиха руската полиция и очевидци, цитирани от Ройтерс. Според източник на агенция Интерфакс шофьорът е бил пиян, предава БТА. Осем души са потърсили лекарска помощ, хоспитализирани са двама мексикански, двама руски и един украински гражданин, съобщава ТАСС, позовавайки се на източник от медицинските среди. Водачът на таксито има шофьорска книжка, издадена в Казахстан. Той е заявил, че не е блъснал минувачите умишлено. По предварителни данни е изгубил контрол над колата. Според очевидци се опитал да избяга от мястото на инцидента, но бил задържан от полицията, допълва Ройтерс.", "date": "2018.06.16", "title": "Такси се блъсна в тълпа в центъра на Москва, има 8 ранени (Обновена)"}
{"url": "https://www.24chasa.bg/novini/article/6916916", "text": "Само хетеросексуални двойки могат да създават семейство, каза днес папа Франциск, цитиран от ДПА и Асошиейтед прес. Той говори на среща на Италианската семейна асоциация - авторитетен форум на католическите семейства, в Рим. \"Казвам това с болка: днес хората говорят за различни семейства, за различни видове семейства\", но \"семейството, състоящо се от мъж и жена, както е решил Бог, е единственото\", каза папата, говорейки без предварително написан текст, предава БТА. \"Много жени - а понякога дори и мъже (със съпруги), мълчат, гледайки на другата страна, очаквайки техният съпруг отново да стане верен\", каза той, цитиран от агенция АНСА. Това, според него, е \"светостта, която прощава всичко в името на любовта\". Светият отец отново осъди по най-остър начин абортите, като ги сравни с престъпление \"с бели ръкавици\", равнозначно на нацистката програма за евгеника, целяща подобряване на човешката раса. \"През миналия век целият свят бе скандализиран от опитите на нацистите да гарантират чистотата на човешката раса. Днес ние правим същото, но с бели ръкавици\", посочи Франциск. Той призова семействата да приемат заченатите от тях деца \"такива, каквито Бог им ги е дал\". Ватиканът още не е разпространил протокол на неговото слово, но според агенция Анса той е осъдил тестовете на бременни жени, въз основа на които родителите предпочитат да прекратят бременността, ако плодът има увреждания или други проблеми.", "date": "2018.06.16", "title": "Папата отново се обяви срещу абортите, защити хетеросексуалното семейство"}
{"url": "https://www.24chasa.bg/novini/article/6916918", "text": "Шофьорите да се движат с повишено внимание по път III-307 Тодоричене - Дерманци в участъка от км 5 до км 13, като спазват въведеното ограничение на скоростта - 40 км/ч. Трафикът в отсечката временно беше ограничен поради разлив на петролни продукти. Това съобщиха от Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.06.16", "title": "Разлив на петролни продукти на пътя Тодоричене - Дерманци"}
{"url": "https://www.24chasa.bg/novini/article/6916737", "text": "Уникално природно явление успя за заснеме 27-годишният швейцарец Петер Майер. Той е бил на есксурзия около езерото Милщат в австрийските Алпи, когато е успял да хване уникалните кадри. Облак стоварва за секунди тонове вода над езерото и след това продължава. Явлението се нарича микроизбухване, като има два вида - сухо и мокро. Някои самолетни катастрофи са били обяснени с него. Самият Майер описва явлението като цунами от небето. Неговият клип вече има над 2 милиона гледание след публукаването във фейсбук и над 200 000 споделяния.", "date": "2018.06.16", "title": "Цунами от небето над езеро в Австрия (Видео)"}
{"url": "https://www.24chasa.bg/novini/article/6916930", "text": "„Няма да пострада правителството от вота на недоверие. Това ще подсили редиците. Ние много се стараем. Аз ще прочета мотивите на БСП и ще се постарая да поправя грешките си. Ако е справедлив ще мине. Оставката ми се решава от премиера”, каза пред   министърът на вътрешните работи Валентин Радев. „Дисбаланс не виждам от професионалното ръководство. Аз виждам техните усилия и старание. Опитвам се да намеря правилните хора, които залагат на перспективни неща. Със сигурност имаме грешки, но въпроса е дали са допустими и дали се движим в добра посока. А тя, считам, че е правилна. За забележките на БСП, могат да дам примери и за тях”, категоричен беше той. „Ако трябва да говоря с числа, се опитвам да го изпаря с факти. Все ми се ще тенденцията да е по-добра, затова моля всички експерти да следят външните организации какво казват. На състоянието на министерството, ние се справяме прилично. Правителството направи така, че най-важният приоритет да му е образованието. Ако успеем децата от малцинствата да влязат да учат, ще намалим престъпността. Всички сме равни пред закона”, каза още Валентин Радев. „Случаят с Ботевград и Пелов е тъжен. Трябваше да бъде предотвратено. Ние сме правили правилни неща, но аз питам защо гражданите не се обаждат на нас. Отговорът е- защото не ни вярват. Излиза, че тях ги е страх повече от един престъпник, отколкото от полицията. Респектът от властта трябва да го има. Ръководството на ОД МВР-София няма да остане на пост. Основно те са виновни за случая. Изказа за брадата на Владимир Пелов беше нелеп. Всички трябва да вършат работата си. Не обичам да освобождавам хора, защото това не е моята задача, но трябва да ги накараме да работят. Очакванията към МВР са големи и техните изисквания са удовлетворени”, сподели вътрешният министър.", "date": "2018.06.16", "title": "Валентин Радев: Оставката ми се решава от премиера"}
{"url": "https://www.24chasa.bg/novini/article/6916801", "text": "Германският министър на отбраната Урсула фон дер Лайен поиска за Бундесвера - въоръжените сили на страната, допълнителни средства: близо 15 милиарда евро до края на парламентарния мандат (до 2021 г.) и още 10 милиарда евро за следващата 2022 година. Това съобщи днес в. \"Билд\", като се позова на поверителен документ на министерството, предаде ТАСС. Без допълнителни средства ще бъде застрашена съдбата на над 200 нови проекта в сферата на отбраната, се посочва в документа. Перото за военни разходи обаче е на второ място в германския бюджет - за Бундесвера през текущата година са заложени 38,5 милиарда евро, а за следващата година са предвидени 41,5 милиарда евро, предава БТА. Фон дер Лайен отдавна настоява за вдигане на отбранителния бюджет в средносрочна перспектива до 1,5 от БВП на страната. Според нея той трябва да достигне около 60 милиарда евро годишно. Вчера канцлерът Ангела Меркел заяви, че Германия все още планира да повиши разходите за отбрана така, че да достигнат 2 на сто от БВП, но реално погледнато, страната няма да постигне това в близките 10 години, отбелязва ТАСС. На срещата на върха на НАТО в Уелс през 2014 г. лидерите на всички държави от алианса се ангажираха до 10 години да вдигнат разходите си за отбрана до 2 на сто от БВП, напомня ТАСС.", "date": "2018.06.16", "title": "Германски министър поиска за Бундесвера 25 милиарда евро допълнително"}
{"url": "https://www.24chasa.bg/novini/article/6916804", "text": "Най-малко 26 души са убити при експлозия на кола бомба по време на среща между бойци от талибанското движение и от афганистанските сили за сигурност, събрали се да празнуват края на рамазана в градчето Гази Аминула Хан от източната провинция Нангархар, предаде Ройтерс. Поне 16 са ранените. Агенцията се позовава на Атаула Хогиани, говорител на местния губернатор. По данни на телевизия \"Толо нюз\", цитирана от ТАСС, сред жертвите има талибани, правителствени войници и мирни жители, предава БТА. Според полицейския началник в провинцията Гулам Санайс Станикзай става дума за самоубийствен атентат. Той съобщи за 11 убити и 12 ранени, посочва Асошиейтед прес. Талибаните заявиха, че самоубийственият атентат не е тяхно дело. На 7 юни афганистанският президент Ашраф Гани обяви едностранно примирие с талибаните от 12 до 19 юни по случай мюсюлманския празник Айд ал Фитр, който бележи края на свещения месец рамазан. Талибаните също обявиха тридневно спиране на бойните действия, но подчертаха, че то изключва чуждестранните сили. Днес президентът Гани обяви, че удължава примирието и помоли талибаните да направят същото. Той не посочи срок и уточни, че подробностите ще бъдат съобщени по-късно, информира Франс прес. От президентската канцелария обявиха също, че в знак на добра воля от затвора ще бъдат освободени 46 талибани.", "date": "2018.06.16", "title": "Десетки загинали при експлозия на среща между афганистански войници и талибани"}
{"url": "https://www.24chasa.bg/novini/article/6916806", "text": "Запомнете, че с договора за името на Македония временно затворихте, но не решихте въпроса и оттук нататък отваряте още по-големи проблеми, заяви бившият гръцки премиер Андонис Самарас, обръщайки се към премиера Алексис Ципрас по време на дебатите в гръцкия парламент, предаде агенция МИА. Самарас смята, че решението или няма да издържи във времето, или ще предизвика експлозии и няма да стабилизира района, предава БТА. \"Гърция ще се окаже в по-лоши позиции. Единственото, което постига /договорът/, е че отваря пътя за интеграция на Скопие в НАТО, нищо друго, прескочихте гръцкото вето и не решихте нито един проблем\", каза Самарас, обръщайки се към Ципрас. По отношение на договора Самарас каза, че той изцяло признава иредентизма, македонска националност, македонски език, а няма нищо от ерга омнес. В 25-минутното си изказване Самарас коментира части от договора. За член 7 той каза, че \"укрепва иредентизма\", а член 6 може да означава дори \"забрана на протестите за гръцкия характер на Македония\". Бившият премиер смята, че договорът ще създаде проблеми и \"с години ще се караме за виното, халвата, млечните продукти, мраморите от Македония, за имената\". Самарас отправи остри критики срещу Ципрас и каза, че премиерът не е станал изведнъж прозападен лидер, \"а един обикновен йесмен\". Той го обвини, че дестабилизира страната и демокрацията, защото в условия, когато страната вече 10 години е в криза, изведнъж създава в обществото \"чувство на национално унижение\" и с това \"подпалва огън в Гърция\". Самарас напомни, че по времето, когато беше външен министър, винаги е бил против име, съдържащо името Македония, и обвини гръцкото правителство, че са станали \"по-големи скопяни от скопяните\". Речта на Самарас бе поздравена с аплодисменти от парламентарната група на опозиционната партия Нова демокрация.", "date": "2018.06.16", "title": "Гръцки премиер: Договорът за името на Македония не решава проблема и може да предизвика експлозии"}
{"url": "https://www.24chasa.bg/novini/article/6916808", "text": "Индия отменя преференциалните митнически тарифи за внос на 30 стоки от САЩ в отговор на решението на Вашингтон да вдигне вносните мита за индийска стомана и алуминий. Делхи е уведомил за намеренията си Световната търговска организация (СТО), съобщава в. \"Индиън експрес\", цитиран от ТАСС. Индия би искала да отбележи, че сумата, получена от отмяната на митническите облекчения (за американски стоки) ще съответства на стойността на мерките, въведени от САЩ, се посочва в уведомлението, цитирано от вестника, предава БТА. Според медии вносните мита ще бъдат вдигнати с 50 процента за мотоциклети с обем на двигателя над 800 куб. см, за борната киселина, някои метални изделия, лещата и редица други стоки. Индия се надява да събере от от тези мерки около 239 млн. долара на фона на очакванията повишаването на американските мита да струва на Делхи около 241 млн. долара. През март САЩ вдигнаха митата за внос на стомана с 25 процента, а на алуминий - с 10 процента за редица страни, включително Индия, припомня ТАСС.", "date": "2018.06.16", "title": "Индия вдига тарифите за 30 американски стоки в отговор на митата на САЩ"}
{"url": "https://www.24chasa.bg/novini/article/6916814", "text": "Руското правителство ще внесе в Държавната дума проектозакон за вдигане на пенсионната възраст от 55 на 63 години за жените и от 60 на 65 години за мъжете, съобщи пресслужбата на кабинета, цитирана от ТАСС.Правителството предлага \"доста продължителен преходен период, който да започне през 2019 година, за да се достигне поетапно излизане в пенсия на 65 години за мъжете през 2028 година и на 63 години за жените през 2034 година\", уточни в четвъртък премиерът Дмитрий Медведев. Вдигането на възрастта не засяга настоящите пенсионери в Русия - близо 46,5 милиона души от общо 146,9 милиона жители на страната. Тези хора ще продължат да получават всички пенсионни и социални плащания, определени за тях по-рано. Ако проектът бъде приет, първи ще се пенсионират по-късно мъжете в Русия, родени през 1959 г., и жените, родени през 1964 г. С оглед \"високото социално значение на въпроса\" промените няма да засегнат работещите при опасни и вредни условия, застраховани при специални условия от своя работодател, държавните служители - според отделен федерален закон, а също и лицата, които се пенсионират предсрочно \"по социални мотиви и здравословни причини\", се казва в материалите към проекта, предава БТА. Кремъл обяви през март, че подготвя мерки, чрез които пенсиите да се увеличават по-бързо от инфлацията, припомни по-рано Франс прес. Правителството уверява, че осъществяването на реформата \"съществено ще повиши\" пенсиите в Русия. Възрастта за пенсиониране в Русия е определена през 1932 година - по съветско време, и не е променяна оттогава. Тя е сред най-ниските в света. До 30 процента от хората в страната могат да излязат в пенсия предсрочно благодарение на специални режими, облагодетелстващи множество категории лица, посочва АФП. Парламентарното ръководство увери, че проектът ще се разгледа без никакво бързане. Според председателката на горната камара Валентина Матвиенко законът може да бъде приет окончателно наесен. При това положение се предвижда той да влезе в сила от 1 януари 2019 г., отбелязва ТАСС. Предвижданото от руските власти повишаване на данъка върху добавената стойност (ДДС) от 18 на 20 процента ще означава за федералния бюджет допълнителни доходи в размер на 620 милиарда рубли годишно от 2019 г. нататък. Това се казва в друг законопроект, подготвен от финансовото министерство на Русия. Властите планират да използват ресурсите, осигурени чрез вдигане на ДДС, за развитие на инфраструктурата в Русия и на новите сектори от икономиката, се казва в информацията.", "date": "2018.06.16", "title": "Mоже да вдигнат възрастта за пенсиониране в Русия от 1 януари"}
{"url": "https://www.24chasa.bg/novini/article/6916819", "text": "Опозиционната македонска партия ВМРО-ДПМНЕ свиква утре в 13.30 часа местно време протестно шествие в град Битоля против споразумението по спора за името с Гърция, съобщава информационният сайт Плус инфо. Членовете на ръководството на ВМРО-ДПМНЕ са решили на заседание снощи, че споразумението, постигнато между премиера Зоран Заев и гръцкия му колега Алексис Ципрас, е изключително вредно и противоречащо на националните и държавните интереси на Македония, предава БТА. \"Споразумението само по себе си отразява гръцките максималистични искания. Това споразумение предвижда поправки в конституцията, които ще имат неизмерими последици за идентичността на държавата и народа. Застрашена е идентичността, която сега има по-широко тълкуване - вместо македонци или македонско, както е сега, ще има допълнителни обяснения, че това се отнася за новото име Република Северна Македония, с което Заев се е съгласил\", заяви говорителят на партията Димче Арсовски. Той подчерта, че ВМРО-ДПМНЕ ще използва всички демократични методи, за да попречи на това \"частно споразумение за капитулация\" на Заев.", "date": "2018.06.16", "title": "Македонската опозиция свиква утре протест срещу споразумението за името с Гърция"}
{"url": "https://www.24chasa.bg/novini/article/6916822", "text": "Усилията на германския канцлер Ангела Меркел за преодоляване на миграционната криза са един от най-положителните моменти в нейната политика, заяви гръцкият премиер Алексис Ципрас в интервю за германския в. \"Велт ам зонтаг\", публикувано днес в електронното му издание, предаде ТАСС. Ципрас изтъкна, че Меркел се е опитала да действа \"проевропейски\" в ситуацията на миграционна криза, което не е било лесно. Той призна, че за някои важни решения в полза на собствения народ често се налага да се плати висока политическа цена, предава БТА. \"Ангела Меркел беше готова да сложи на везните политическия си капитал\", каза Ципрас. Той посочи, че сега в Гърция всеки ден пристигат 50-100 нови мигранти, а на континенталната част на Гърция има около 50 хиляди. Като се има предвид споразумението с Турция за мигрантите, тези цифри са твърде високи, а Гърция вече е на границата на възможностите си, каза гръцкият премиер. Същевременно Ципрас изрази уважението си към Турция, която е приела милиони мигранти. Той констатира, че миграционната криза не е временно явление и този проблем ще занимава Европа, докато в Близкия изток не се възцари мир. \"Трябва да се борим с причините, а не с последиците, иначе никога няма да държим ситуацията под контрол\", каза още Ципрас.", "date": "2018.06.16", "title": "Ципрас оцени положително миграционната политика на Меркел"}
{"url": "https://www.24chasa.bg/novini/article/6916824", "text": "Синдиците, управляващи   на прочутия производител на шапки Борсалино (Borsalino), са постигнали споразумение, което се очаква да предотврати края на 161-годишната марка, любима на редица звезди, информира ДПА. Сделката, сключена вчера, е \"глътка свеж въздух\" за над 130-те служители на Борсалино, съобщава в. \"Република\" днес. Сред почитателите на шапките Борсалино са десетки звезди от киното и музиката като Ален Делон, Робърт Редфорд, Марлон Брандо, Хъмфри Богард и Майкъл Джексън, а напоследък - Джони Деп, Риана и Джъстин Тимбърлейк, предава БТА. Компанията обяви фалит през декември миналата година, но швейцарският инвестиционен фонд Херес екуита (Haeres Equita), който пое контрола над нея през 2015 година, продължи производството, докато се сключи споразумение с администраторите на несъстоятелността. Синдиците и фондът са се споразумели по редица двустранни искове и сега очакват \"спасението на дейността на Борсалино\", се посочва в съвместно изявление.", "date": "2018.06.16", "title": "Споразумение може да спаси производителя\nна прочутите шапки Борсалино"}
{"url": "https://www.24chasa.bg/novini/article/6916839", "text": " на автомагистрала \"Хемус\" е депутатът  БСП Явор Божанков, който е подал сигнала, съобщиха от полицията за  . Божанков е изпреварвал, когато зад него се е приближила кола, която присвятквала с фарове. „Помислих, че е кола със специален режим, напуснах лявата лента и автомобилът се изравни с мен. Тогава видях, че е частна кола, а човекът до шофьора извади пистолет и го насочи към мен. Не можех да повярвам, че това се случва”, разказа за bTV самият депутат. Инцидентът станал на 15 юни. Към 14:20 ч. на тел. 112 Божанков е подал сигнал за инцидента. Автомобилът с двамата агресивни мъже е спрян в района на 57-ия километър. Двамата са от град Левски, задържани са за 24 часа. Иззет е и пистолетът, законно притежаван от единия мъж.", "date": "2018.06.16", "title": "Заплашваният с пистолет на АМ \"Хемус\" е депутат от БСП"}
{"url": "https://www.24chasa.bg/novini/article/6916843", "text": "Най-малко 17 души са загинали, повечето от тях от задушаване, в нощен клуб във венецуелската столица Каракас, след като младеж взривил граната със сълзотворен газ в помещението рано тази сутрин, съобщиха Ройтерс и Франс прес, цитирайки вътрешния министър на Венецуела Нестор Реверол. Малко по-късно венецуелски новинарски сайтове съобщиха, че жертвите са вече най-малко 21, предава БТА. В клуба \"Лос Которос\", намиращ се в заможния столичен квартал Ел Параисо, имало над 500 младежи, които празнували дипломирането си от училище. В един момент възникнал побой между няколко души и тогава един от тях взривил гранатата, каза Реверол по телевизията. Настъпила паника и се стигнало до масова блъсканица. Част от жертвите са починали от задушаване, а останалите били стъпкани до смърт. Осем от загиналите са на възраст под 18 г., а почти всички са под 20 г.,добави министърът. Има и 5-има ранени. По случая се води разследване. Арестувани са 7 души, двама от тях непълнолетни, включително и този, който хвърлил гранатата. Задържани са и организаторите на празненството, защото не са предприели необходимите мерки за сигурност.", "date": "2018.06.16", "title": "Над 20 младежи загинаха след инцидент в нощен клуб в Каракас"}
{"url": "https://www.24chasa.bg/novini/article/6916758", "text": "Министърът на вътрешните работи на Германия Хорст Зеехофер уволни началничката на Федералната служба по миграция Юта Корт. Причина за това е скандалът, при който службата за миграция в Бремен бе обвинена, че е дала близо 1200 статута на бежанци в нарушение на правилата. Корт оглави службата през 2017 г., а обвиненията са от периода 2013-2106 г., но тя понася политическата отговорност за това. Корт е и жертва на ожесточен спор между Зеехофер и неговия Християнсоциален съюз с Христиандемократическата партия на Ангела Меркел за бежанската политика на правителството. В Бавария през есента ще има парламентарни избори и ХСС се опитва всячески да не позволи на популистката “Алтернатива за Германия” да разбие мнозинството им в парламента с темата за бежанците. Това изправи пред сериозна политическа криза германското правителство само три месеца след съставянето му. Конфронтацията на Ангела Меркел с министъра на вътрешните работи Хорст Зеехофер е заради неговия “Всеобхватен план за миграцията” - документ, в който той иска да покаже на избирателите нова твърда линия преди трудните избори в Бавария през октомври. В стратегията му за справяне с бежанската криза основен акцент пада върху връщането на бежанци още на границата на Германия. Ангела Меркел смята обаче, че трябва да се търси общоевропейско решение и отхвърля този план. Зеехофер обяви пред партията си, че е готов да скъса с Меркел по политиката за даване на убежище и да продължи с реформите самостоятелно. Той е настоял, че няма да подкрепи застъпваните от канцлерката общоевропейски правила по миграцията, ако двамата не постигнат споразумение как да се процедира с търсещите убежище, които вече са на германската граница. Дал е ултиматум на Меркел до понеделник да се съгласи с плана му, в противен случай обяви, че ще действа на своя глава. Меркел пък няма желание да предложи едностранни мерки, защото се опасява, че такъв ход ще подкопае солидарността в ЕС по въпроса. Тя изтъкна, че ако Германия постъпи така, същото ще направят и другите държави в общността. Меркел опитва да печели време до срещата на върха на ЕС на 28 и 29 юни, където ще се договорят двустранни и тристранни споразумения с отделните държави, в които мигрантите са получили първа регистрация, но от които те заминават за Германия.", "date": "2018.06.16", "title": "Уволниха шефката по миграцията в Германия (Oбзор)"}
{"url": "https://www.24chasa.bg/novini/article/6916950", "text": "Стоматолози изписват неизвършени дейности на пациенти, за да взимат пари от касата. Това установи   след сигнал на потърпевши, които се оказали с изчерпани здравни услуги. Не е ясно какъв е размерът на злоупотребите, защото все още са много малко здравноосигурените, които си проверяват електронното си здравно досие. Тази година Даниела Цанева за първи път отива на зъболекар, затова е крайно изненадана от развитието на нещата. \"Когато тръгна стоматологът да ми попълва книжката, установи че всичките ми дейности са изразходени и аз нямам право да използвам нищо по каса и трябва да си заплатя\", разказва тя. Зъболекарката я насочва за жалба към софийската каса. Там тя си взима и код за достъп до електронното си досие. И разбира, че здравни услуги, които ѝ се полагат по каса са усвоени от непознат лекар. \"Влизайки в системата видях, че д-р Христо Лицанов от клиника Провидент си е написал, че е извършил е четири съответно дейности, които всъщност са фиктивни\", кава Цанева. Електронното досие изяснява донякъде нещата. Д-р Лицанов, който ѝ е направил фиктивни кариеси и през 2017 година, работи в клиниката, където се е лекувала преди време. \"Но историята не свършва до тук защото отивайки преди 2 седмици на стоматолог с моя син ... се оказва че и на детето са източени нещата\", разказва Даниела Цанева. Според досието, детето се е сдобило с 10 пломби за 3 години, но в устата му има само две. Липсващите пломби са направени отново от д-р Лицанов и от ръководителя на клиниката Жечков. Д-р Жечков по телефона обяснил, че пациентката вероятно има лична вендета, била вечно недоволна и самата тя настоявала да се използват услугите ѝ по каса, за да се покрие нейно по-скъпо лечение. От здравната каса, обаче приемат за по-достоверна историята на пациентката, подкрепена с документи. \"Нашите колеги още в същия ден влезнаха в групова практика „Провидент“, резултатите до момента показват, че д-р Лицанов, който си е позволил да направи това много тежко нарушение наистина е източвал данните не само на госпожата и нейния по-малък син но и на други пациенти\", казва Багряна Маркова, Връзки с обществеността НЗОК. Договорът с касата е прекратен на 20 февруари, но лекарят продъложил да си приписва услуги като част от друга практика. По конкретния случай има протокол за неоснователно получени суми от 290 лева, които ще трябва да връща. От касата ще заличат фиктивните прегледи на Даниела и сина ѝ и те ще могат да се възползват от осигурителните си права. И заради явно основателни съмнения, че това се случва и с други, нищо неподозиращи пациенти, улесниха достъпа до електронното досие - вече и с ПИК кода от НАП", "date": "2018.06.16", "title": "Зъболекари изписват неизвършени дейности на пациенти, за да взимат пари от Здравната каса"}
{"url": "https://www.24chasa.bg/novini/article/6916701", "text": "Няма смисъл западните съюзници на САЩ да се опитват да разберат президента Доналд Тръмп, каза германският външен министър Хайко Маас в интервю, публикувано днес в италианския вестник \"Кориере дела сера\" и цитирано от ДПА. Така Маас отговори на въпрос относно шокиращия начин, по който Тръмп се отказа от подписа си под общата декларация след срещата на лидерите на Г-7 в Канада. \"Честно казано, не съм сигурен дали трябва изобщо да си правим труда да разбираме какво Тръмп или някой друг прави. Важното е да направим правилните изводи\", каза Маас, предава БТА. \"Това се отнася не само за Европа, но и за целия Запад, включително и за Атлантическия алианс (НАТО). Аз не бих казал, че Западът вече не съществува, а по-скоро, че той ще се ръководи от различни правила, - посочи германският топдипломат. - Някои неща, които не сме поставяли под въпрос - особено това, че САЩ ще гарантират цялостната сигурност в Европа, вече просто не важат.\" Маас даде интервюто си преди срещата в понеделник в Берлин между канцлерката Ангела Меркел и новия италиански премиер Джузепе Конти, оглавил правителството на популистката коалиция. Външният министър каза, че симпатизира на Италия, когато тя се оплаква от недостатъчна помощ от главните играчи в ЕС относно мигрантската вълна и добави, че Германия трябва повече да се вслушва в партньорите си.", "date": "2018.06.16", "title": "Хайко Маас: Старите правила за отношенията между западните съюзници вече не важат"}
{"url": "https://www.24chasa.bg/novini/article/6916739", "text": "Десетки невъоръжени талибански бойци влязоха днес в афганистанската столица благодарение на безпрецедентно примирие по случай мюсюлманския празник Айд ал Фитр, който бележи края на свещения месец Рамазан, предаде Ройтерс. В Кабул, както и на други места в страната, войници и талибани си разменяха прегръдки и си правеха селфита, предава БТА. Талибаните изненадващо обявиха тридневно спиране на бойните действия по повод започналия в петък празник, като подчертаха, че то изключва чуждестранните сили. Спирането на огъня се застъпва с обявеното от афганистанското правителство примирие, което продължава до сряда. Много хора в страната призоваха правителството и талибаните да удължат примирието. Талибаните, с традиционните чалми, а мнозина от тях и със слънчеви очила, влязоха в Кабул през южните и югоизточните порти. На местата, където хората се спираха да ги снимат със знамената им, се образуваха задръствания. Талибаните приканваха хората да се приближат и да си правят селфита. \"Те са невъоръжени, тъй като оставиха оръжията си на входовете\", каза за Ройтерс полицейският говорител Хашмат Станекзай и обясни, че талибаните ще си получат обратно оръжието, когато си тръгнат. Министърът на вътрешните работи Ваис Ахмад Бармак се срещна с талибански бойци в Кабул, съобщи афганистанската телевизия \"Толо нюз\". Видеоклипове и снимки, публикувани в новинарски уебсайтове, показаха ликуващи войници и талибани да се прегръщат и да си разменят поздравления по случай празника в провинции Логар, Забул и Вардак. Някои хора танцуваха и пляскаха с ръце, докато минувачи ги снимаха със смартфоните си. Според заместник-вътрешния министър Масуд Азизи примирието се следи в цялата страна и наблюденията показват, че то се спазва. \"За щастие няма нападения\", каза той за Ройтерс.", "date": "2018.06.16", "title": "Афганистански войници и талибани се прегръщат и си правят селфита по време на примирие (Снимки)"}
{"url": "https://www.24chasa.bg/novini/article/6916768", "text": "Поройният дъжд, който се изля над София днес, наводни Терминал 1 на летище София. Това се вижда на клип, публикуван във фейсбук групата \"Забелязано в София\". Таванът на терминала е протекъл още вчера, днес проблемът не е отстранен. От летището чакат дъждовете да спрат, съобщава  .                                                                                                                                                                                                                                                                                                                       ", "date": "2018.06.16", "title": "Пороят в София наводни Терминал 1 на летището (Видео)"}
{"url": "https://www.24chasa.bg/novini/article/6916786", "text": "Около 14.20 часа на 15 юни в ОДМВР-София чрез тел. 112 бил получен сигнал от водач на лек автомобил \"Шкода\", че в района на 15 км на автомагистрала \"Хемус\" неизвестни лица от движещ се успоредно с него лек автомобил \"Мерцедес\" са го заплашили с пистолет. След незабавни оперативно-издирвателни действия въпросният автомобил е установен и спрян в района на 57 км. Водачът и пътникът, и двамата от град Левски, са задържани за срок до 24 часа. Иззет е и пистолетът, законно притежаван от единия мъж. По случая е образувано досъдебно производство. Уведомена е районната прокуратура в Ботевград.", "date": "2018.06.16", "title": "Задържаха двама мъже, заплашили шофьор с пистолет на АМ \"Хемус\""}
{"url": "https://www.24chasa.bg/novini/article/6916452", "text": "Японският министър-председател Шиндзо Абе призова днес севернокорейския лидер Ким Чен Ун да преодолеят заедно взаимното недоверие и потвърди, че е в ход подготовка за среща на върха, предаде Франс прес, цитирана от БТА. В телевизионно интервю Абе обясни, че \"по различни канали\" правителството му е влязло във връзка със севернокорейската страна за организиране на среща с Ким. Според японски медии на историческата среща с американския президент Доналд Тръмп в Сингапур във вторник Ким е изразил готовност да се срещне с японския премиер. \"По време на срещата Ким казал на Тръмп: \"Мога да се срещна с премиера Шиндзо Абе\", съобщи в. \"Санкей\". Япония, която остана настрана от трескавата дипломатическа дейност в последните месеци, иска да обсъди с Пхенян темата за японските граждани, отвлечени от Северна Корея през 70-те и 80-те години на миналия век за подготвянето на шпиони - приоритетен за Токио въпрос. \"Искам да направя крачка напред и да реша проблема веднага щом всеки от нас преодолее взаимното недоверие\", заяви Абе и подчерта, че се чувства силно отговорен за уреждане на въпроса. Японският премиер вече изрази публично готовност да се срещна с Ким по този повод. Според в. \"Йомиури шимбун\" японският външен министър обмисля разговори със севернокорейския си колега в кулоарите на срещата на АСЕАН (Асоциацията на страните от Югоизточна Азия) в Сингапур в края на юли. В телевизионното си интервю Шинздо Абе заяви също готовност за участие във финансирането на ядреното разоръжаване на Северна Корея. \"Нормално е Япония и другите страни, които ще имат полза от успокояване на страховете им, свързани с ядрените оръжия, да поемат разходите\", каза той. Същевременно премиерът подчерта, че Токио по никакъв начин не планира да оказва финансова помощ на Пхенян, ако не се реши въпросът с отвличанията. През 2002 г. Северна Корея призна, че е отвлякла 13 японци. Месец след това на петима от тях бе позволено да се върнат в Япония. Пхенян твърди, че останалите осем са мъртви, но не е представил доказателства. Токио смята, че отвлечените японски граждани са поне 17 и подозира, че севернокорейските тайни служби са замесени в изчезването на десетки други.", "date": "2018.06.16", "title": "Японският премиер: Подготвяме среща с Ким Чен Ун"}
{"url": "https://www.24chasa.bg/novini/article/6916459", "text": "Министърът на труда и социалната политика Бисер Петков сподели, че подал оставка в понеделник след разговор с премиера, защото смятал, че няма възможност да овладее разрастващия протест на майките на деца с увреждания. Това призна самият той в предаването \"Седмицата\" по  . На следващия ден премиерът му се обадил и му казал, че не приема оставката и той трябва да остане министър. \"Оказа се, че е трудно да се оттеглиш от министерския пост дори когато го искаш\", сподели Петков, който остана в кабинета \"Борисов 3\". \"Подадох оставка в понеделник след разговор с премиера, на който присъстваше и финансовият министър, по разрастващия се протест на майки на деца с увреждания. Премиерът поиска обяснение защо след като за тази година средствата за политиката по интеграция на хората с увреждания в бюджета на министерството са нараснали с 80 млн. лв., има такъв протест и поиска от мен действия, с които да се реши проблемът. Споделих, че затова е необходим и допълнителен ресурс. Коментирахме, че за 2018-а бюджетът на министерството за тази политика е 268 милиона, а точният ми израз беше, че вероятно трябва да се удвои \", каза Петков. Министърът посочи, че в пряк текст от премиера не му е искана оставката, но той преценил, че в тази ситуация е в невъзможност да овладее този протест и това била причината да подаде оставка. \"Оказа се, че е трудно да се оттеглиш от министерския пост дори когато го искаш\", каза Петков. Той сподели, че във вторник сутринта премиерът му се обадил и казал, че не приема оставката и Бисер Петков трябва да остане на работа и да се решат проблемите. \"Аз имах своето възражение, но вие разбирате, че една оставка, за да бъде приета, трябва да бъде приета от Народното събрание, а за да отиде в НС, трябва да бъде внесена от министър-председателя\", каза Петков и допълни, че той е депозирал оставката си при премиера писмено и по думите му тя остава \"актуална\". Протестът на родителите на деца с увреждания е срещу цялата система, каза министърът. По думите му те искат коренна промяна на системата, започвайки от медицинската оценка, преминавайки през правата, които се дават, органите, които правят оценка на потребностите, но концентрират своето искане в приемане на закон за личната помощ.", "date": "2018.06.16", "title": "Бисер Петков: Оказа се, че е трудно да се оттеглиш, дори когато го искаш"}
{"url": "https://www.24chasa.bg/novini/article/6916475", "text": "Турската полиция арестува днес 19 души, сред които кандидат на опозиционната прокюрдска Демократична партия на народите /ДПН/ след смъртоносните сблъсъци в четвърък по време на предизборната кампания в кюрдския град Суруч, близо до границата със Сирия, съобщи Анадолската агенция. Четирима души бяха убити в четвъртък в насилието, избухнало по време на предизборно посещение в града на депутат от управляващата Партия на справедливостта и рзвитието /ПСР/. Различни са версиите за обстоятелствата около инцидента. Проправителствените медии твърдят, че депутатът от ПСР Ибрахим Халил Йълдъз и привържениците му са били нападнати от опозицията. Прокюрдските медии приписват нападението на охраната на депутата и твърдят, че тя открила огън на пазар в града, след като депутатът бил посрещнат враждебно от търговците. Депутатът излезе невредим от инцидента. Самоличността на жертвите до момента не е съобщена.", "date": "2018.06.16", "title": "Турската полиция арестува 19 след кървавия инцидент в Суруч"}
{"url": "https://www.24chasa.bg/novini/article/6916480", "text": "Държавният департамент на САЩ разпространи днес поредното предупреждение за опасностите при пътувания до Северен Кавказ и Крим, където американците според ведомството може да станат жертви \"на тероризъм и да бъдат малтретирани\", предаде ТАСС, цитирана от БТА. Към гражданите на САЩ се отправя препоръка да преразгледат евентуалните си планове за пътешествия в Русия. \"Трябва да се избягват всякакви пътувания до Северен Кавказ, включително Чечения и планината Елбрус, тъй като там има граждански безредици и тероризъм. Не бива да се правят и посещения в Крим, защото полуостровът е под чужда окупация\", след като Русия анексира украинската територия през 2014 г., се казва в изявлението. Според Държавния департамент \"терористични групи продължават да планират атаки в Русия\" и може да нанесат удари без предупреждение, избирайки за мишени места, популярни сред туристите, транспортни възли, пазари, молове и държавни учреждения\". В Москва и още 10 градове от страната тече Световното по футбол, а \"такива големи международни прояви са цел за терористите\", които може да ударят примерно стадионите, посочва ведомството. Севернокавказки престъпни групировки вече са отвличали за откуп американци и други чужденци, твърди Държавният департамент. \"Не се опитвайте да изкачите Елбрус, защото маршрутът ви ще мине близо до небезопасни райони от Северен Кавказ\", настоява той. В изявлението се повтаря и позицията на Вашингтон да не признава връщането на Крим в състава на Русия. \"Там се поддържа \"прекомерно военно присъствие на Руската федерация\" и \"окупационните власти третират по неподходящ начин чужденците и местното население\", заявява американското ведомство. Правителството на САЩ не ще може да предоставя незабавно помощ на американски граждани, пътешестващи из Северен Кавказ и Крим, поради забраната американски правителствени служители да пътуват до тези райони, предупреждава Държавният департамент.", "date": "2018.06.16", "title": "Държавният департамент: Американци, не ходете в Северен Кавказ и Крим"}
{"url": "https://www.24chasa.bg/novini/article/6916485", "text": " и бе открит вчера, е казал в полицията, че са го отвлекли неизвестни маскирани лица, които искали да го прехвърлят в Румъния, пише днес в. \"Вечерне новости\". Вестникът обаче посочва, че анализът на неговия часовник, който бе открит до изоставения му автомобил, не е показал следи от ДНК на друг човек, подозрителни следи не са открити и в автомобила. Изданието посочва също, че журналистът е бил намерен на улицата, след като излязъл от къща близо до неговия дом. Според сведения на органите за сигурност преди десетина дни Цветкович е бил в Прищина в компанията на известен бизнесмен от Източна Сърбия, с когото непосредствено преди изчезването е разговарял най-често по телефона и му е изпращал есемеси. Няколко разговора е провел и с телефонен номер в Прищина, както и с неидентифицирани лица в Македония. Цветкович имал няколко телефона, а от момента, когато е обявен за изчезнал, всички те били изключени. \"Вечерне новости\" пише, че според собствените твърдения на Цветкович той бил заплашван заради сведенията, които оповестил във връзка с убийството на косовския сръбски политик Оливер Иванович, и са го отвлекли хора, замесени в това престъпление. Полицията в сътрудничество с разузнавателната агенция БИА се опитва да изясни случая и проверява контактите на журналиста. Международната организация \"Репортери без граници\" призова днес за щателно и независимо разследване на случая.", "date": "2018.06.16", "title": "Сръбски журналист: Отвлякоха ме маскирани, за да ме изведат в Румъния"}
{"url": "https://www.24chasa.bg/novini/article/6916516", "text": "Вицепремиерът и министър на външните работи Екатерина Захариева няма да присъства на подписването на договора между Македония и Гърция, което ще стане утре в Преспа на гръцка територия, предаде агенция МИА, цитирана от БТА. \"Това е двустранен въпрос между Гърция и Македония. Ще присъстват двамата еврокомисари и заместник генерален секретар на ООН. Ние няма да присъстваме\", каза Захариева в отговор на журналистически въпрос в Градския парк в Скопие, където се провежда Фестивалът One love tour 2018. Във фестивала участват голям брой изпълнители от България и Македония. Българският външен министър вчера бе на посещение в Струмица и Ново село.", "date": "2018.06.16", "title": "Захариева няма да присъства на подписването на договора между Македония и Гърция"}
{"url": "https://www.24chasa.bg/novini/article/6916518", "text": "Мигрант от Мароко почина от рани, нанесени при сбиване в босненския лагер за мигранти Велика Кладуша, предаде Танюг, цитирана от БТА. Говорителката на полицията Снежана Галич каза, че мигрантите се сбили и един от тях нападнал с нож 24-годишния мароканец, който по-късно починал от прободните рани. Полицията разследва причините за сбиването. В лагера е пристигнал и прокурор и в момента се води разпит на обитателите на лагера, участвали в конфликта.", "date": "2018.06.16", "title": "Мароканец бе убит при сбиване на мигранти в Босна и Херцеговина"}
{"url": "https://www.24chasa.bg/novini/article/6916521", "text": "Тази сутрин в дипломатическите представителства на Република Турция в София, Пловдив и Бургас започна гласуването на живеещите в България турски граждани на изборите за президент и парламент, които в Турция ще се проведат на 24 юни. Турските медии съобщават, че гласуването преминава нормално, без проблеми, предаде БТА. В България са регистрирани около 8500 гласоподаватели, които са турски граждани. Сред гласувалите в сутрешните часове в София са турският посланик Хасан Улусой и съпругата му Дидем. Турският посланик заяви за Анадолската агенция, че организацията по изборите в България е безпроблемна. Той посочи, че българската държава е оказала необходимото съдействие за организирането на вота в България, а също и че има интерес от страна на българските медии към изборите на 24 юни. Урните в България за турските граждани ще бъдат отворени до 18 юни вечерта. Право да гласуват в секциите на българска територия имат само онези турски граждани, които са регистрирани по местоживеене в България - турският избирателен закон е категоричен за това. Турските граждани, които са регистрирани зад граница, гласуват в държавите, в които живеят, по предварителен график, спуснат от Висшата избирателна комисия /ВИК/. За вота на 24 юни са разкрити секции в 60 държави, включително в България. Гласуването зад граница започна на 7 юни и приключва на 18 юни. Преброяването на бюлетините ще стане обаче на 24 юни, след като бъдат преброени тези в Турция. Бюлетините от вота в чужбина дотогава ще се съхраняват в съответните дипломатически представителства и ще бъдат транспортирани в деня на изборите със самолети на Търкиш еърлайнз в Анкара.", "date": "2018.06.16", "title": "Турският посланик у нас: България оказа нужното съдействие за изборите"}
{"url": "https://www.24chasa.bg/novini/article/6916520", "text": "Колони от автомобили са се подредили преди Кулата точно от табелата Гърция - 2 километра, предупредиха шофьори. Те са засекли, че това кратко разстояние отнема повече от 2 часа, за да стъпиш на магистралата за Солун. Каква е причината на 16 юни - преди да е започнал сезонът на почивките, да се образуват подобни тапи? Няма видима причина - отправилите се към Гърция туристи са повече румънци и по-малко българи. Полиция отклонява тежките камиони. Двете успоредни колони обаче се придвижват с по 10 километра в час най-много. Преминаваш за час първия километър, за да видиш, че ГКПП-та откъм България са празни и върху четирите ленти няма нито един служител. Отново се образуват две колони, които се преподреждат точно час в следващия 1 километър. От знаците се вижда, че на гръцкия ГКПП има ремонт, но не се виждат работници. Започва странно усукване на подходите, за да попаднеш пак на български служител. Никой не обяснява причината. Репортери на една от голяма телевизия обират гнева на изнервените шофьори.", "date": "2018.06.16", "title": "2 километра за 2 часа между България и Гърция"}
{"url": "https://www.24chasa.bg/novini/article/6916527", "text": "ГЕРБ-Ловеч излезе с позиция по повод факта, че  . В нея се казва:", "date": "2018.06.16", "title": "ГЕРБ-Ловеч: Къде е политическата отговорност на БСП-Ловеч по случая \"Казанджиев\""}
{"url": "https://www.24chasa.bg/novini/article/6916526", "text": "Причини за огромни опашки от автомобили, които се образуваха в събота следобед на ГКПП Кулата, са увеличеният трафик и ремонт на едно от платната на влизане в Гърция, се разбра от обясненията на полицията. \"Трафикът не само на Кулата, но и на другите ГКПП-та е интензивен. Започва летният сезон\", обясниха от МВР. От началото на юни масово българите започнаха да пътуват до Гърция в почивните дни за еднодневни плажове на Бяло море. Тръгнаха и автобусните екскурзии за един ден. Това увеличи натоварването на пункта и води до струпване на гишетата. По традиция в последните години, от май до октомври, трафикът през ГКПП Кулата е интензивен и чакането на границата с часове в жегите стана нещо обичайно.", "date": "2018.06.16", "title": "МВР: Големите опашки на Кулата са заради ремонти и увеличен трафик"}
{"url": "https://www.24chasa.bg/novini/article/6916534", "text": "Силистра, 16 юни 2018 г. – „На земеделските производители от силистренския регион трябва да им се даде видимост и възможност за развитие чрез инвестиции и развитие на инфраструктурата“. Това заяви снощи в Силистра евродепутат Момчил Неков по време на организираната от него среща с хора от региона, италиански инвеститори и представители на община Силстра. „Целта е да се срещнат потенциални инвеститори в селскостопанското производство със земеделски производители и млади хора от региона“, допълни Неков, съобщиха от пресцентъра му. В срещата участваха почетният консул на Италия в България- Джузепе Де Франческо, италианските производители и инвеститори Доменико Санкрика и Роберто Санторели, кметът на община Силистра- д-р Юлиян Найденов, зам.-кметове, представители на областната и общинска администрация, представители на бизнеса и земеделски производители. „Регионът на Силстра е традиционно известен със своята селскостопанска и хранително-вкусова промишленост. От географска гледна точка той принадлежи към районите с най-плодородните почви в цяла Европа и поради това от години селскостопанският сектор е основен фактор за развитието на местната икономика. Поради разстоянието си от икономическите центрове на страната, регион Силистра изостава по отношение на инвестициите и вътрешното сближаване, поради което районът има един от най-малките доходи на глава от населението в България и в ЕС. Населението е намаляло с повече от 30%. Хората в активна трудоспособна възраст са основният източник на миграция от региона, както към други региони в страната, така и в чужбина. „Развитието на земеделието в силистренския регион и подоготвката на кадри в съществуващите 3 професионални земеделски училища в областта може да осигури на района отлична възможност за икономическо възраждане“, заяви Неков. „Италия е традиционен партньор на България в областта на селското стопанство. Във вашата страна има много италиански инвеститори. Един от най-големите производители на череши в цяла Европа работи в страната и разширява производството си чрез инвестиции към момента в Южна България“, заяви Джузепе Де Франческо, почетен консул на Италия в България. Той допълни, че италиански производители от сектора на хранително-вкусовата промишленост имат интерес към продукция от района на Силистра – предимно кайсии, череши, вишни, а в бъдеще и към създаването на нови производствени и преработвателни съоръжения. „Био земеделието може да се развие в региона, тъй като търсенето на био продукти в света непрекъснато расте“, заяви Доменико Санкрика, италиански био производител и инвеститор. Той заяви, че работи активно в България и търси производители, които произвеждат чисти продукти без химическа обработка. Санкрика обясни предимствата и ползите за земеделските производители от производството на био продукти. Роберто Санторели, производител на череши и кайсии, каза, че работи с производители от Силистра и изкупува от тях продукция. Той определи като много коректни и работливи хората от региона. „Инвестициите в селското стопанство биха създали работни възможности за множество сектори като производство, но също така и за обработка и логистични услуги“, допълни евродепутат Момчил Неков. Той пое ангажимент към земеделски производители и хора от региона да популяризира възможностите за развитие на овощароството и осъществяване на италиански инвестиции в селскостопанското производство. По време на срещата Момчил Неков разясни и необходимостта от защита на географски указания и защитени наименования за произход на традиционни български продукти, с цел повишаване на тяхната привлекателност, възможност за реализация на пазари и по-добри доходи. Неков заяви, че известната „силистренска кайсия“ може да бъде включена в европейските схеми за качество и да бъде защитена като продукт със защитено географско указание. Той изтъкна, че въвеждането на подобен тип означения дава на продуктите видимост, гаранция за качество и произход, възможност за финансиране по линия на ОСП и ПРСР, с което да се даде допълнителен тласък за местното производство. # # # За Момчил Неков: Член на ЕП от Групата на прогресивния алианс на социалистите и демократите; Член на Комисията по „Земеделие и развитие на селските региони“; Член на Комисията по „Култура и образование“; Член на делегациите на ЕП за връзки с Китай и с държавите от Централна Азия, както и на интерпарламентарните работни групи за биоразнообразието и устойчивото развитие, за климатичните промени, за развитие на туризма, културното наследство и европейските културни маршрути, за спорта. http://www.mnekov.eu https://bg-bg.facebook.com/momchil.nekov/ https://twitter.com/momchilnekov # # # За повече информация: Ани Брезоева, PR съветник + (359) 889 440 678 pr.mnekov.eu@gmail.com abrezoeva@gmail.com", "date": "2018.06.16", "title": "Евродепутат Момчил Неков представи в Силистра възможностите за развитие на земеделието в района и привличане на инвестиции"}
{"url": "https://www.24chasa.bg/novini/article/6916543", "text": "Американският професор от университета \"Джон Хопкинс\" Едуард Джоузеф предлага премиерите на Македония и Гърция да бъдат номинирани за Нобелова награда за мир заради постигнатия договор за името на Македония, предаде агенция МИА. В текст, публикуван в американското сипсание \"Форин полиси\", Джоузеф казва, че договорът \"създава модел за справяне със сблъсъците за идентичността, които водят до конфликт не само на Балканите, а глобално\", както и че повишава доверието в ЕС и в \"цялостния западен проект\" на Балканите, предава БТА. Джоузеф обяснява на читателите как Гърция над десет години блокира пътя на Македония към НАТО и ЕС, увеличавайки напрежението в страната. Затова визията на гръцкия премиер Алексис Ципрас е \"изключителна\", смята професорът. \"За разлика от почти всички свои предшественици Ципрас разбра какво е предимството да освободи Гърция от ненужен товар в отношенията с ЕС и НАТО, както и със съседната си страна. Второ, Ципрас видя удобен случай в идването на власт на неговия колега реформатор в Скопие Зоран Заев\", пише Джоузеф. Според него договорът е удар за Москва и за управляващите в Европа популисти. Той подчертава, че с влизането на Македония в НАТО границите на страната се осигуряват. Джоузеф смята, че договорът ще има влияние и върху аспирациите на Босна към НАТО, както и че ще отслаби руското влияние в Сърбия.", "date": "2018.06.16", "title": "Американски професор предлага\nЦипрас и Заев да бъдат номинирани\nза Нобелова награда за мир"}
{"url": "https://www.24chasa.bg/novini/article/6916556", "text": "Гигантски питон погълна жена в Индонезия и тръгналите да я издирват хора намериха трупа й цял, когато разрязаха подутия му корем близо до зеленчуковата градина, където тя е видяна за последно, съобщи АФП. Инцидентът е станал на о-в Мън, югоизточно от Сулавеси. \"Хората са се усъмнили, че змията е погълнала жената и я убили. Когато разрязали корема й, намерили вътре жертвата\" - каза говорител на полицията. Според него 54-годишната жена е погълната откъм главата. Питонът е бил дълъг 7 м. Гигантските питони обикновено нападат малки животни. Инцидентите с хора са сравнително редки. В Индонезия мъж беше погълнат от питон през 2017 г. на о-в Сулавеси. ", "date": "2018.06.16", "title": "7-метров питон погълна жена в Индонезия (Снимка)"}
{"url": "https://www.24chasa.bg/novini/article/6916603", "text": "Първият автоматизиран коктейл-бар и кафе започна работа в Шанхай, в един от търговските центрове на района Хуанпу, съобщи ТАСС. В заведението Ratio клиентите обслужва роботизирана ръка. Тя сама приготвя, налива и поднася напитките, предава БТА. Поръчките машината приема чрез специално мобилно приложение. Роботизираната ръка може да приготвя повече от 60 различни напитки от менюто.", "date": "2018.06.16", "title": "Първият автоматизиран коктейл-бар започна работа в Шанхай"}
{"url": "https://www.24chasa.bg/novini/article/6916615", "text": "Миграцията е европейско предизвикателство и се нуждае от европейски отговор, заяви днес германският канцлер Ангела Меркел на фона на спор в правителството й по въпроса и преди среща с френския президент Еманюел Макрон, предаде Асошиейтед прес. \"Според мен този въпрос е решаващ за запазване на единството на Европа\", отбеляза тя, цитирана от Ройтерс. Меркел е в разногласия със своя вътрешен министър Хорст Зеехофер заради настояването му някои кандидати за убежище да бъдат връщани на границата. Меркел е против едностранни действия, твърдейки, че те може да отслабят Европейския съюз, предава БТА. В седмичното си видеообръщение канцлерката определи днес миграцията като едно от четирите основни предизвикателства, които ще обсъди с Макрон на срещата им в Германия във вторник заедно с министри от двете правителства. Другите три големи теми са външната политика, отбранителната политика и бъдещето на еврозоната. Водачът на Християндемократическия съюз (ХДС) на Меркел в провинция Бранденбург Инго Зенфтлебен предупреди днес за опасностите от продължаващия конфликт в консервативния блок заради политиката за предоставяне на убежище и призова за повече воля за компромис, посочва ДПА. \"ХДС и нейният баварски партньор Християнсоциалният съюз (ХСС) имат отчаяна нужда да се споразумеят\", каза Зенфтлебен пред медийна група \"РедакционсНецверк Дойчланд\". \"Защото едно е ясно: без споразумение, бъдещето на консервативния съюз автоматично се поставя под въпрос\", заяви той и подчерта, че кончината на блока ще предвещае и края на сегашната управляваща коалиция, което ще предизвика \"политически земетръс\".", "date": "2018.06.16", "title": "Меркел: Миграцията е европейско предизвикателство и изисква европейски отговор"}
{"url": "https://www.24chasa.bg/novini/article/6916216", "text": "Възстановено е движението по магистрала \"Тракия\" в района на с. Кабиле, от км 280-ти до км 282-ри, в посока София, съобщиха от Агенцията \"Пътна инфраструктура\". По-рано днес движението в активната и в изпреварващата лента на магистралата в този участък беше временно ограничено поради катастрофа.                                                                                                                                                                                                                                                                                                                       ", "date": "2018.06.16", "title": "Възстановиха движението по магистрала \"Тракия\" в района на с. Кабиле"}
{"url": "https://www.24chasa.bg/novini/article/6916251", "text": "10 години след инцидента, при който загина турски рибар край Резово, граничният полицай Михаил Цонков отново ще дава показания, съобщи Нова тв. Въпреки че беше оправдан от всички съдебни инстанции у нас за смъртта на рибаря, съдът в Турция иска Цонков да се яви на 16 юли, където да бъде изслушан за събитията от април 2008 година. Така в петък стана ясно, че наказателното производство в Турция продължава. Бащата на Михаил Цонков се опасява, че обвинението спрямо сина му и останалите граничари може да е променено. Доказателство за това е, че делото в Турция не е прекратено. „Докога това ще продължава и всяка година ли ще бъдем подлагани на стрес”, попита той. „Наказателното производство в Турция може да продължи или до приключването му с окончателно постановен акт – бил той осъдителен или оправдателен. Или до изтичане на давността съгласно турското законодателство”, поясни адвокат Росен Кожухаров.", "date": "2018.06.16", "title": "След 10 г. турски съд пак призова обвинен в убийство български граничар (Видео)"}
{"url": "https://www.24chasa.bg/novini/article/6914229", "text": "Сияна Соколова е ученичка в 11 “б” клас в 170-то средно училище “Васил Левски“, гр. Нови Искър. Тя се интересува от психология и човешки ресурси, но се е насочила към адвокатската професия. Младото момиче споделя, че програмата по финансова грамотност „Нашите пари“ на Visa й е помогнала много да се ориентира в света на банките и управлението на финансови средства, което неизбежно ще й е от полза, когато започне самостоятелно да разпределя средствата си. Покрай „Нашите пари“ Сияна също така е имала възможност да се запознае с хора, които са й дали ценни съвети за нейното бъдещо развитие в академичен план. След курса Сияна си е поставила ясни цели, да доразвива знанията си по финанси, като с удоволствие би се включила в програмата и следващата година. Ученичката споделя, че подходът на преподавателя също е много важен в преподаването на финансовата материя. Курсът по финансова грамотност не се провеждал като типичен учебен час. На Сияна много й допадa начинът, по който с нейните съученици подбирали информацията по дискутираните теми - по собствена преценка и интереси. Накрая всички обединявали своите усилия и споделяли знанията си като един истински екип. Най-интересни за Сияна се оказват студентските кредити – актуална тема за учениците, на които съвсем скоро им предстои решение как да продължат образованието си и да изберат университет. Темата за банките и банкирането пък й се сторила по-трудна, но пък любопитна. Не може да определи нито един раздел като скучен, тъй като преподаваният материал е бил придружен от занимателни практически задачи и проекти. Сияна е удовлетворена и от крайните резултати на финалния тест. Нейните съученици също се справили добре и заслужено отпразнували връчването на сертификатите за завършен целогодишен курс по финансова грамотност на официалната церемония в училището, превърнала се в истински празник.", "date": "2018.06.16", "title": "Студентските кредити са най-интересната тема за учениците от 11 клас по програмата „Нашите пари“"}
{"url": "https://www.24chasa.bg/novini/article/6915520", "text": "Конкурсът за рисунка и писмена творба на тема „140 години свобода. Героите и събитията от моя роден край“, организиран от „Геотехмин” ООД и „Елаците-Мед” АД, завърши с награждаване на победителите. В седмицата от 11 до 14 юни на официални събития бяха отличени 96 участници, класирани от авторитетно жури на първо, второ и трето място. Членовете на журито за пореден път бяха удивени от таланта на учениците и оригиналния им творчески подход към темата за Освобождението от Османско владичество и събитията, свързани с национално-освободителните борби. В състезанието взеха участие учениците от 12 училища от Софийска област. Конкурсът включваше две категории – по избор рисунка или писмена творба, и е ориентиран към две възрастови групи ученици – от 5 до 7 и от 8 до 12 клас. Конкурсът се провежда за четвърта поредна година от двете дружества като част от програмата им за корпоративна социална отговорност „Култура и национална идентичност“, осъществявана в регионите на дейност.", "date": "2018.06.16", "title": "96 ученици отличени в конкурса „140 години свобода“"}
{"url": "https://www.24chasa.bg/novini/article/6916291", "text": "Български сноубордист може да стане първият в света, който успешно ще се спусне по Шиша Пангма със сноуборд, съобщи Нова телевизия. Владимир Павлов е един от утвърдените ни сноубордисти с 20-годишно минало в екстремния спорт. Спускал се е от над 7000 метра височина със сноуборда си в Киргизстан. „Планът е да тръгна в края на август и да хвана есенния катерачен прозорец. Септември е климатизацията и в края на месеца атака на върха. Това не е правено досега със сноуборд. Ако имам успех, това ще е прецедент”, разказа в „Събуди се” Владимир Павлов. „Ще са ми нужни между 15 и 20 000 евро. В момента съм в търсене на спонсорство. Могат да се направят и дарения за тази кауза”, поясни той. Въпреки трагедията с Боян Петров, няма забрани това да се случи. Сноубордистът ни също ще бъде без кислородна маска, защото иска да тества тялото, духа и психическите си възможности. През 2016 г. Владимир Павлов спуска със сноуборд най-високия връх на Иран и Близкия Изток (Дамаванд, 5671 м). Миналата година подвигът му беше връх Ленин в Памир, който е висок 7134 м.", "date": "2018.06.16", "title": "Българин ще се спуска от осемхилядника Шиша Пангма със сноуборд (Видео)"}
{"url": "https://www.24chasa.bg/novini/article/6916295", "text": "Договорът за името „Северна Македония” не съдържа претенции към България и освен това е съмнително, че въобще ще стане реалност. Това заяви пред   вицепремиерът Красимир Каракачанов. „С този договор е нанесен съкрушителен удар на опитите на Груевски и на определени научни кръгове да налагат някакъв античен произход на македонското население”, подчерта той. Според него с подписа на о.Свети Ахил разговорът не приключва: „В Македония има бясна опозиция на името Северна Македония, има опозиция и в гръцкия парламент”. Той припомни, че западната ни съседка трябва да проведе референдум с неясен резултат, а след това и парламентът да приеме текстовете с мнозинство от две трети, което Зоран Заев и албанските му партньори нямат. Междувременно през 2019 г. има парламентарни избори в Гърция, които се очаква дясната „Нова демокрация” да спечели – а тя към момента е против името „Северна Македония”. Красимир Каракачанов нападна Велизар Енчев и Александър Йорданов, които по-рано в студиото на „Тази сутрин” изразиха опасения, че България ще е губещата страна от процесите на Западните Балкани. „Договорът е на базата на декларацията от 1999 г, която беше подписана от Любчо Георгиевски и Иван Костов. По това време и двамата бяха висши дипломати, тогава ръкопляскаха на това споразумение, днес критикуват договора”, посочи лидерът на ВМРО. Той подчерта, че Договорът за добросъседство съдържа гаранции, че Скопие няма да предявява претенции за територии и малцинства. А името „Северна Македония” не трябва да ни притеснява, при положение, че преди близо 30 г. сме признали сегашното, което в географски аспект покрива много по-голяма територия.", "date": "2018.06.16", "title": "Каракачанов: Съмнително е договорът за името на Македония да стане реалност"}
{"url": "https://www.24chasa.bg/novini/article/6916297", "text": "Има крачки в позитивна насока към подобрение на състоянието на пациента, казаха лекари от болницата в Гоце Делчев, където е настанен бившият футболист Марио Метушев.  Двамата се черпили следобед в заведение, а след томва отишли в дома на Красимир. Там се скарали. Започнали да се мушкат с ножове, при което Красимир починал. Марио пък бил открит с 5 прободни рани в областта на корема и забит нож в шията. Очаква се днес лекарите да направят опити да го освободят от апартното дишане. Те обаче очакват допълнителни усложнения и са готови да реагират.  Взети са кръвни проби от починалия и ранения за изследване на алкохол и наркотици.", "date": "2018.06.16", "title": "Състоянието на бившия футболист Метушев, убил приятеля си, се подобрява"}
{"url": "https://www.24chasa.bg/novini/article/6916311", "text": "\"Вярвам, че занапред Република Македония ще дава всички гаранции, нужни на България\", каза македонският премиер Зоран Заев при срещата си с вицепремиера и министър на външните работи на България Екатерина Захариева, съобщиха от пресцентъра на МВнР. Двамата разговаряха в Струмица, където заедно гледаха постановката “Железният светилник“ на театър „Българска армия“. Представлението в Струмица бе предпоследното от турнето на театралната трупа в Република Македония, което започна на 11 юни в Скопие и ще завърши на 16 юни в Щип. “Радвам се, че в моя роден град можем да гледаме тази прекрасна постановка. Договорът с България ни даде възможност това да се случи. И това не е всичко – от подписването му имаме ръст в икономиката, нови български инвеститори в страната. Този договор беше една от най-големите мотивации за реформите в Република Македония, та дори и за договора с Гърция”, каза Заев. “Договорът с Гърция може само да затвърди договора ни с България. В него има текстове, които зачитат съдържанието на другите ни договори. Гражданите на Република Македония имат отношение на искрено приятелство спрямо гражданите на България, същото е и с българските граждани. Ние политиците трябва да им служим, да отваряме път за това приятелство”, допълни Заев. “Осем месеца след подписването на договора хората тук видяха, че той носи само позитиви и днес 70% от гражданите на вашата страна го подкрепят“, каза Екатерина Захариева. Тя посочи, че приятелска България и цялото българско правителство стоят до Република Македония по европейския й път. „Надявам се Европейският съвет на 29 юни да вземе решение за започване на преговори с Република Македония“, допълни тя. Македонският премиер се присъедини към надеждата и изрази радост, че напредъкът на страната му се случва по време на Българското председателство. „Днес Балканите градят приятелство и съм щастлив, че живеем във време, когато нашите две страни създадоха подобни отношения“, каза Заев. След края на постановката министър Захариева и премиерът Заев се срещнаха с актьорите от трупата на \"Българска армия\".", "date": "2018.06.16", "title": "Заев пред Захариева: Занапред Македония ще дава всички гаранции на България"}
{"url": "https://www.24chasa.bg/novini/article/6916315", "text": "Социалното министерство няма никакви данни за хората с увреждания – нито колко са, нито какви са уврежданията. Това е едно от нещата, които новият закон за личната помощ ще промени, давайки старт на реформите. Това посочиха майки на деца с увреждания в студиото на „Тази събота” по  С този довод те отговориха и на питането на премиера къде са милионите, давани за хората с увреждания – ако се направи такъв регистър ще е ясно къде са парите, посочи Ина Маринова. Предложенията, които в момента се обсъждат няма да засегнат правата на нито един от хората с увреждания, но и не е коректно да се твърди, че с този законопроект ще се решат всички проблеми, посочи националният омбудсман Мая Манолова. Всички ще имат право на лична помощ, въпросът е дали им трябва. Има разлика между заболяване и увреждане, сподели Маринова. По думите на омбудсмана най-трудното е да убедим тези, от които зависи реформата, че тя е необходима: „Този закон е писан от хората с проблем. Проблемите не са от днес, в последните 20-30 години всички политици носят своята вина, аз също.” Майките посочиха, че министър Петков има волята за промени, но не знаят дали накрая няма да се уплаши. „От години в България има различни програми и услуги, различни министерства и общини. Обслужват се от една армия от администрации и така те потъват. Човекът с увреждане е контингент на много министерства, не само на социалното”, добави Маринова.", "date": "2018.06.16", "title": "Социалното министерство нямало регистър на хората с увреждания"}
{"url": "https://www.24chasa.bg/novini/article/6916323", "text": "\"Длъжни сме да заявим, че правителството търпи провал в една от ключовите си сфери на компетентност - осигуряването на обществен ред и сигурност. Заявяваме нашата позиция аргументирано, а оттам нататък всяка политическа сила да поеме своята отговорност и да се позиционира. Нямаме нужда от предварителна подкрепа. Борихме се много, за да имаме това голямо представителство от 80 човека в това Народно събрание\", каза депутатът от БСП Крум Зарков пред Нова телевизия. Той коментира обявеното преди дни решение на левицата за вот на недоверие срещу правителството по тема \"Сигурност\". \"Ние сме напълно наясно, че има проблеми в сектор „Сигурност”. Опозицията има право да иска вот, какъвто предцени.От него има полза, но ако имаме сблъсъци в концепцията по отношение на този сектор. Такива не съм чул\", отговори му депутатът от ГЕРБ Тома Биков. \"Имаме нова концепция, която сме обявили още при обсъждането на бюджета\", категоричен бе Зарков. \"Аз съм съгласен че трябват много пормени, но те трябва да се правят много внимателно, за да не се започва от нулата. Съгласни сме и, че има недостиг на служители в МВР и постепенно се опитваме да ги наберем. МВР е министерство,което е подложено на постоянен натиск, а няма възможност да обясни всичко, което знае\", каза още Биков. Той даде пример с трагичния инцидент в Борисовата градина, при който загина 16-годишният Георги Игнатов. \"Имайте предвид, че министърът на вътрешните работи не винаги може да каже всичко, което знае. Една година МВР беше обвинявано, че не работи по казуса с момчето от Борисовата градина. След това казусът започна да се разрешава и МВР можеха да кажат какво правят\", защити той министърът на вътрешните работи Валентин Радев.", "date": "2018.06.16", "title": "БСП и ГЕРБ в спор за вота на недоверие за сигурността"}
{"url": "https://www.24chasa.bg/novini/article/6916331", "text": "В 9.00 часа в 23-та аудитория в Ректората на Софийския университет \"Св. Климент Охридски\" започна кандидатстудентският изпит по история на България за прием за учебната 2018/2019 година. Кандидат-студент изтегли вариант 1 на теста и двете теми, по които избират да пишат явилите се на изпита - \"Софроний Врачански - книжовна и политическа дейност\" и \"България при управлението на Константин Стоилов (1894-1899 г.)\", съобщи пресцентърът на СУ, цитиран от БТА. 925 са кандидат-студентите, подали заявления за явяване на изпита. Заместник-ректорът на Софийския университет проф. Ренета Божанкова е приветствала кандидатите с \"Добре дошли\" и ги е призовала да покажат своите знания и амбиция да станат студенти на 130-годишния български университет. Тя им е пожелала да зарадват родителите и учителите си, които в този момент мислено са с тях. Деканът на Историческия факултет на СУ и председател на изпитната комисия доц. Тодор Попнеделев е пожелал успех на кандидатите. Специалностите, за които кандидат-студентите могат да кандидатстват след успешно положен изпит по история на България, са Философия; Социология; Политология; Публична администрация; Културология; Библиотечно-информационни науки; Публични информационни системи; Философия (на английски език); История; Археология; Етнология; История и география; Архивистика и документалистика; История и политика на Балканите; История и философия; Хебраистика; Педагогика; Социални дейности; Неформално образование; Предучилищна и начална училищна педагогика; Социална педагогика; Специална педагогика; Логопедия; Физическо възпитание и спорт. С изпит по история на България и с изпит по български език и литература бъдещите студенти могат да запишат специалността \"Право\", а с изпит по история на България и с изпит по английски, немски, френски, испански, италиански или руски език /по избор/ - за специалностите \"Международни отношения\" и \"Регионално развитие и политика\". С успешно издържани изпити по история на България и с изпит по английски, немски, френски, испански език /по избор/ бъдещите студенти могат да запишат специалността \"Европеистика\". С успешно положени изпити по история на България и по английски и френски език /по избор/ кандидатите могат да запишат и специалността \"История и чужд език\".", "date": "2018.06.16", "title": "Темите на изпита по история в СУ - за Софроний Врачански и Костантин Стоилов"}
{"url": "https://www.24chasa.bg/novini/article/6916333", "text": "Очакваме много добър ръст на туристите през лято-2018, който не можем да постигнем без активното партньорство на бизнеса. Продаваме високо качество на разумна цена и ставаме все по-предпочитана лятна дестинация, въпреки огромната конкуренция в региона. Това е заявила министърът на туризма Николина Ангелкова при откриването на новия сезон в \"Слънчев бряг\", съобщиха от министерството, цитирани от БТА. Тя е прогнозирала 5 на сто увеличение при чуждестранните посещения за лятото спрямо рекордната 2017 г. и ръстове от пазари като Германия, Израел, Полша, Чехия, Франция, дори от САЩ, където миналата година за първи път започна кампанията за дигитална реклама на страната ни. Министърът е посочила, че пътуванията за лятна почивка по Черноморието са сред най-предпочитаните от туристите у нас. Това прави морския туризъм основен и ключов продукт за устойчивото развитие на целия сектор. Над 70 на сто от туристите идват в България за лятна ваканция, е подчертала тя и е припомнила, че в периода юни-септември 2017 г. чуждестранните туристически посещения са били над 5,3 млн. Очакваме и българите, пътували през този период, да се увеличат до 1,9 млн. спрямо 1,6 млн. души година по-рано, е допълнила Ангелкова. В курортния комплекс \"Слънчев бряг\" също се очакват повече посетители. Един от показателите е увеличеният брой заявени полети към Летище \"Бургас\", е посочила министърът. Данните към момента са за ръст от 18 на сто, повече са и заявените полети от Германия, Полша, Великобритания, Чехия, Израел. През миналото лято пренощувалите в местата за настаняване в курорта са били над 756 хил., а направените нощувки - повече от 5 млн. Близо 6 на сто е ръстът в приходите от нощувки, достигайки близо 270 млн. лева.", "date": "2018.06.16", "title": "Ангелкова: България продава високо качество на разумна цена"}
{"url": "https://www.24chasa.bg/novini/article/6915694", "text": "Пловдив няма море, но е пълен с басейни, където хлапета и родители се разхлаждат в адските жеги. Много от водните съоръжения в града са съобразени с възрастта на децата. В аквапарка например има басейн за най-малките, който е безопасен. Тук родителите може да бъдат много по-спокойни за децата си, отколкото ако ги пуснат на море. Аквалендът в “Тракия” е другото примамливо място за малки и големи. Жителите на “Кючук Париж” от години си знаят плувния комплекс “Нептун”. Пловдивчани не пропускат и плажа на 9-и километър. В област Пазарджик също има възможности за пълноценна почивка на семейства с деца. На първо място това е Велинград. В многобройните хотелски комплекси с минерална вода има и басейни за деца, детски площадки и зали с разнообразни игри. Освен това хотелиерите предлагат и атрактивни туристически разходки до исторически паметници, музеи и красиви местности, с каквито регионът изобилства. За хората с по-скромни възможности във Велинград има и достатъчно къщи за гости в близост до общински и частни минерални басейни, в които за сигурността на почиващите са ангажирани спасители. Подобна туристическа дестинация е и Стрелча - за тези, които търсят спокойствието на малкия град за децата си. Друга добра дестинация в региона за семейства с деца са курортните местности Цигов чарк, край язовир “Батак”, и Св. Константин над Пещера. Това са места за разходка сред природата, спортни игри, риболов, където има и достатъчно хотели и къщи за гости за настаняване на почиващи. Цигов чарк е в непосредствена близост до Батак, където може да заведете децата си до забележителни исторически паметници. Край Пещера са пещерата Снежанка и възстановената средновековна крепост Палистера. И не на последно място - местностите над Батак, където са язовирите от баташкия водосилов път - “Голям” и “Малък Беглик”, “Широка поляна” и “Тошков чарк”, “Доспат”. През летните месеци те се превръщат в един огромен лагер на къмпингуващи с палатки и каравани край водните площи и неповторимата красота на планината. Родители, които са запалени риболовци, често искат и децата им да се отдадат на тази страст. И ако се вземат достатъчно мерки за сигурност на най-малките, почивката се превръща в неповторимо преживяване за децата. Из страната не липсват и атракции за деца с историческа тематика. Историческият фестивал “Мелта - сенките на предците” ще бъде представен в края на юни на сцената на Ловешката крепост. Той е насочен към детската аудитория, като включва представяне на периода на траките и ранен Рим, бит, занаяти и военно дело. На едно място ще могат да се видят тракийски наемници в чужди армии, римски легионери, готски, скитски и хунски бойци и български конници. Лагерните атракции включват детски школи, стрелба с лък, занаятчийски презентации, пазар на роби, викторини с награди.", "date": "2018.06.16", "title": "Пловдив, Велинград и Сливен спасяват децата от жегите с басейни и фонтани"}
{"url": "https://www.24chasa.bg/novini/article/6916337", "text": "Петима нелегални имигранти, скрити в български тир, бяха открити случайно на магистралата във Валсугана, северната област Трентино. Според италианските медии представители на Финансовата гвардия видели петимата (двама иранци, двама афганистанци и един пакистанец) да слизат от българския камион на паркинг до Ронченьо. Непритежаващите документи имигранти се качили в камиона без знанието на шофьора. След няколко часа пътуване, затворени в превозното средство, мъжете открехнали платнището му и започнали да викат на шофьора да спре, защото щели да се задушат. Затова и българинът спрял камиона на въпросния паркинг. Така поне излиза от свидетелствата на пътуващите в тира. В него не била открита значителна сума пари, което кара властите да мислят, че шофьорът наистина не бил заплатен за превозването на чужденците. Обикновено за прехвърлянето си до Италия, криейки се в камион, нелегалният имигрант плаща по 2000 евро. Имигрантите били транспортирани до полицията в град Тренто.", "date": "2018.06.16", "title": "Откриха петима нелегални имигранти в български тир в Италия"}
{"url": "https://www.24chasa.bg/novini/article/6916288", "text": "Българският комисар по цифровата икономика и общество Мария Габриел стана носител на най-престижната награда на Италия за върхови постижения на жените \"Мариса Белисарио\", съобщиха от екипа й пред \"24 часа\". Статуетката й беше връчена снощи от председателя на Европейския парламент Антонио Таяни   на тържествена церемония в Рим, докато на стената вървяха кадри от професионалния път на българския еврокомисар в европейската политика. Вече 30 години, в памет на Мариса Белисарио - топ мениджър на Италия, едноименната фондация отличава със \"Златна ябълка\" заслугите и постиженията на жени в различни професии, управлението, науката, икономиката и социалните каузи както на национално, така и на европейско ниво. Тазгодишното издание на наградата е под егидата на президента на Италия Серджо Матарела. Високото отличие се присъжда в няколко категории, като Изборната комисия е взела решение с единодушно гласуване да удостои комисар Мария Габриел с наградата в юбилейното 30-то издание в категория \"Награда на Европа\".  \"За мен наградата е символ на признание, но и отговорност. Силата на визията ми за цифровото бъдеще на Европа е кодирана в принципа, който следвам. а човекът да остане управляващ технологиите. За няколко месеца постигнахме голям напредък в изграждането на цифровия единен пазар - регламента за защита на данните, пакета за киберсигурност, мерките за развитието на изкуствения интелект и суперкомпютрите, действията за насърчаване на цифровите умения, подкрепата за стартъпите, постигнатите споразумения относно европейския аудиовизуален сектор и спектъра за високоскоростен интернет и много други. Ето защо тази награда за мен е признание за усилията, които полагаме за силна цифрова Европа. Но тя е и отговорност да продължавам да работя с неотслабваща енергия за цифров единен пазар, който не остава никого изключен и ползите от който са за всички. Тази награда е и израз на потенциала на жените да бъдат начело на цифровата промяна и съм горда да бъда неин носител\", каза българският еврокомисар. Наградата \"Мариса Белисарио\" се дава от 1989 година насам. През всички тези години с нея са отличавани жени визионери с високи постижения в своята област на професионално развитие. Сред тях са жени политици, учени, мениджъри, актриси, активистки за мир и равенство. В международен план се отличават имената на Мери Робинсън - първата жена президент на Ирландия, Мадлин Олбрайт - първата жена държавен секретар на САЩ, Рания ал Ясин - кралицата на Йордания. Мария Габриел работи за равенството на жените още като член на Европейския парламента, където е била отличавана като европейски депутат на годината. Преди броени седмици пък нейно ключово предложение за изграждането на общ европейски филмов фонд бе аплодирано на кинофестивала в Кан.", "date": "2018.06.16", "title": "Мария Габриел с \"Оскар\" от Италия за върхови постижения на жените"}
{"url": "https://www.24chasa.bg/novini/article/6916344", "text": "\"Имаме още време, за да дооценим как Българското председателство ще се отрази на страната ни и политическия живот. Всички си мислеха, че е важно да не се случи гаф, да мине, но сегашната ситуация показва, че България се справи изключително добре. Това е констатация на нашите партньори\". Това заяви началникът на политическия кабинет на премиера Борисов Румяна Бъчварова в студиото на \"Денят започва с Георги Любенов\" по  По думите ѝ това означава, че за първи път българско правителство има ресурс на доверие, който идва отвън. Това ще влияе положително на политическия живот на кабинета. \"Правителството в целия му състав работи активно, предлагат се решения, мисля, че българските граждани трябва да са доволни, да имат самочувствие от това, което направихме през председателството\", каза Бъчварова. Според нея промени в състава на правителството във всеки момент са възможни, но няма причини за оставка на кабинета. Бъчварова коментира и разногласията на правителството с президента Румен Радев. Според нея няма държавен глава, който да не се е радвал на толкова голяма подкрепа, като по думите ѝ самата институция носи 30% допълнително одобрение.", "date": "2018.06.16", "title": "Румяна Бъчварова: Няма причини за оставка на кабинета, смени на министри са възможни"}
{"url": "https://www.24chasa.bg/novini/article/6916141", "text": "В петък китайският вицепрезидент Уан Цишан се срещна с гостуващия в Пекин турски външен министър Мевлют Чавушоглу и призова за съгласуване на стратегиите за развитие на двете държави и засилване на сътрудничеството в областта на сигурността, съобщава  Уан Цишан каза, че през последните години Китай и Турция проявяват взаимно разбиране и подкрепа към пътищата си за развитие, базирани на постигнатите единодушия между държавните глави на двете страни. Те трябва да продължат да съгласуват предложената от Китай инициатива „Един пояс, един път\" с турския проект „Среден коридор\". Вицепрезидентът на Китай призова и за засилване на сътрудничеството в области като икономиката, сигурността и борбата с тероризма и насърчаване на персоналния обмен, с цел да се задълбочи стратегическото взаимно доверие. Чавушоглу обеща страната му да се придържа към принципа за „един Китай\", да подкрепя инициативата „Един пояс, един път\" и да засили всестранното сътрудничество с Китай, включително и в сигурността и борбата с тероризма.", "date": "2018.06.16", "title": "Вицепрезидентът на Китай се срещна с турския външен министър"}
{"url": "https://www.24chasa.bg/novini/article/6916146", "text": "Изпитът по история на България за кандидат-студенти от редовната изпитна сесия в Софийския университет \"Св. Климент Охридски\" започва днес в 9.00 часа, съобщи пресцентърът на висшето училище, цитиран от БТА. Кандидатстудентският изпит по история на България продължава четири астрономически часа и се състои от два компонента - развиване на тема по даден исторически проблем и тест. Предложената изпитна програма е съставена въз основа на учебното съдържание по история на България за 11-и клас. В нея са включени основни проблеми, които са обединени в тематични кръгове и се отнасят до развитието на българската държава и на българското общество във времето от края на седми до средата на 20-и век. Изпитната комисия ще формулира темите и вариантите на теста в деня на изпита, така че те да покриват цялото учебно съдържание, заложено в програмата по история на България. При започването на изпита ще се изтеглят две теми, като всеки кандидат-студент ще има правото да избере и да пише по една от тях, както и един от тестовите варианти, който се раздава на кандидат-студентите. Тестът включва въпроси от отворен и затворен тип от областта на политическата, стопанската, църковната и културната история на България през Средновековието, Възраждането и Новото време. Основните цели на изпита са да провери историческите знания на кандидат-студентите, предвидени в държавните образователни изисквания за първо равнище, уменията им за създаване на аргументиран текст по определен проблем, както и нивото им на владеене на книжовния български език.", "date": "2018.06.16", "title": "Изпитът по история за кандидат-студенти в СУ започва в 9 часа"}
{"url": "https://www.24chasa.bg/novini/article/6916148", "text": "Земетресение с магнитуд 6,1 разтърси островната държава Тонга в Тихия океан, съобщи Геофизическият институт на САЩ, цитиран от Ройтерс. Трусът е бил на дълбочина 10 км, а епицентърът му е бил на около 470 км от град Нейафу. Няма данни за пострадали или материални щети, съобщи БТА.                                                                                                                                                                                                                                                                                                                       ", "date": "2018.06.16", "title": "Трус с магнитуд 6,1 разтърси островите Тонга"}
{"url": "https://www.24chasa.bg/novini/article/6916143", "text": "Китайският строителен инженер Сю Гуни бе удостоен с наградата Джон Рьоблинг на 35-та международна конференция за проектирането и строителството на мостове в САЩ. Отличието се счита за нобелова награда в проектирането на мостове, съобщава  През последните 30 години Сю Гуни е бил главен инженер на повече от 50 проекта, сред които мостът Шантоу – първият модерен висящ мост на Китай. Той проектира и първия мост на река Яндзъ, който се превърна в основна транспортна артерия след построяването на язовира „Трите клисури\". Сю Гуни възобнови и изследванията върху стоманобетонни конструкции за мостове, които бяха забранени преди 60 години след срутването на Такомския мост от силен вятър. Китайският инженер разби и световните рекорди със своя дизайн на висящите мостове за високоскоростната жп линия и магистралата в планината Уфън, както и двойния окачен мост в гр. Ухан. Сю Гуни завършва факултета по строително инженерство на Югозападния университет Дзяотун през 1984 г. Той се определя като пионер в разработването на технологии за висящи мостове в Китай и експерт по вантови и двуетажни мостове. Той бе първият китайски инженер получил награда за постижения от Института за строителни инженери през 2015 г.", "date": "2018.06.16", "title": "Китайски строителен инженер получи престижна международна награда"}
{"url": "https://www.24chasa.bg/novini/article/6916150", "text": "В Националния военноисторически музей (НВИМ) ще бъде отбелязан Денят на бащата, посветен на специалната връзка между таткото и детето. Това ще стане от 10.00 до 18.00 ч., като входът за музея ще е свободен и ще има много атракции, съобщиха от НВИМ. За седма поредна година в началото на лятната ваканция децата и техните родители ще могат да се забавляват в музея, който ще се превърне в арена на увлекателни игри, детски смях, подаръци и веселие, посочиха от институцията. Специално за събитието Българската армия представя военни машини \"Мерцедес\", бойна бронирана машина \"Командо-Селект\", брониран боен джип \"Пясъчна котка\", високопроходима линейка, участвала в мисии, и учебна катапултна седалка. Всички желаещи ще могат да влязат в кабините на едни от най-атрактивните машини от външната експозиция на музея - вертолет Ми-24, самоходна минохвъргачка \"Тунджа\" и ракетен комплекс 2К 52 Фрог \"Луна-М\". В Деня на бащата са предвидени събития като програмиране на роботи и създаване на видеоигри, зона с виртуална реалност, конструктор за млади откриватели, сглобяване на къщички, приказки за парите, решаване на логически задачи и разнообразни интерактивни игри. Освен това децата ще могат да скачат на огромен матрак, сами ще си направят ключодържател или магнит от дърво, ще се снимат като военен пилот, ще рисуват дори върху вода, а в приказния град Щуроландия ще бъдат каквото си поискат - кмет, художник, готвач или журналист. Лятната читалня ще посрещне малки и големи с увлекателни четива, интригуващи истории и книжки за оцветяване. Изморилите се ще си отдъхнат в специално обособен ТВ кът, където децата ще се забавляват с любими детски филми. А любителите на природата ще си починат в скаутския лагер в двора на музея.", "date": "2018.06.16", "title": "Националният военноисторически музей отваря вратите си за Деня на бащата днес"}
{"url": "https://www.24chasa.bg/novini/article/6916154", "text": "Шефката на германската Федерална служба за миграцията и бежанците (БАМФ) Юта Корт бе уволнена в разгара на скандал за неправомерно одобряване на молби за убежище, предадоха ДПА и Ройтерс, цитирани от БТА. Вътрешният министър Хорст Зеехофер \"уведоми ръководителката на БАМФ, че е освободена от длъжност\", съобщи говорител на вътрешното министерство. Това държавно ведомство е обвинено, че е одобрило неправомерно над 1200 молби за убежище чрез офиса си в Бремен, като е възможно това е ставало срещу плащане на подкуп. Обвиненията са от периода 2013-2016 г. Корт оглави службата през 2017 г., отбелязва ДПА. Решението за уволняване на Корт идва в момент, когато Зеехофер се стреми да втвърди позицията на германското правителство към миграцията, включително негов план да се връщат от границата мигранти, които вече са се регистрирали в друга страна от ЕС. Според някои източници Зеехофер иска на границата да бъдат спирани и мигранти без документи и такива, които се опитват да влязат повторно в страната, след като са били депортирани. Канцлерката Ангела Меркел е против този план с аргумента, че така товарът от бежанците ще се прехвърли върху съседките на Германия и това ще подкопае солидарността в ЕС. Тя иска проблемът с незаконната миграция да се реши на общоевропейско ниво на срещата на върха на ЕС в Брюксел на 28 и 29 юни.", "date": "2018.06.16", "title": "Уволниха шефката на службата за миграцията и бежанците в Германия"}
{"url": "https://www.24chasa.bg/novini/article/6916156", "text": "Китай ще наложи 25-процентни мита на 659 американски стоки на обща стойност 50 милиарда долара като ответна мярка на решението на САЩ да наложат подобни мита на китайски стоки на същата стойност, съобщи китайското министерство на търговията, цитирано от Ройтерс, пише БТА. Митата върху американски стоки за 34 милиарда долара ще влязат в сила от 6 юли. Те обхващат селскостопански продукти, автомобили и морски продукти. Датата за влизането в сила на митата върху американските стоки за останалите 16 милиарда долара ще бъде обявена допълнително. Сред тези стоки има суров петрол, природен газ, въглища и някои продукти от рафиниран петрол. По-рано днес президентът на САЩ Доналд Тръмп обяви, че въвежда 25-процентни мита върху китайски стоки за 50 милиарда долара. Той заяви, че митата ще бъдат наложени на стратегически важни китайски вносни стоки и обеща допълнителни мерки, ако Пекин отвърне на удара, отбелязва Ройтерс. \"САЩ държат да възприемат поведение, което нарушава правилата на Световната търговска организация. Това е нарушение на легитимните права и интереси, които Китай има съгласно правилата на СТО и заплаха за икономическите интереси и сигурността на Китай\", заяви китайското министерство на търговията.", "date": "2018.06.16", "title": "Китай ще наложи мита на стотици\nамерикански стоки за 50 млрд. долара"}
{"url": "https://www.24chasa.bg/novini/article/6916160", "text": "„Зелени“ коридори за миграция на птици и животни ще бъдат създадени в рамките на проект „Свързани Дунавски паркове“ (DANUBE PARKS CONNECTED), който насърчава екологичната свързаност между защитените зони по протежението на р. Дунав, съобщиха от пресцентъра на екоминистерството. Той е подкрепен от Дунавската стратегия, тъй като опазването на околната среда е един от четирите й опорни стълба. В момента по пътя на животинските видове има много препятствия като язовирни стени, кабели и електрически стълбове, урбанизирани територии, и това пречи за свободното им мигриране по вода, въздух и суша. По проекта предстои, с помощта на сателит, да се изготви карта на крайречните гори, което ще бъде направено за първи път по поречието на цялата река. Специално внимание се обръща и на дивите острови по Дунав. Като място на ценни местообитания, те ще бъдат обстойно описани и категоризирани според степента на човешка намеса. Опазването на околната среда, като важен аспект на сътрудничество между дунавските държави, е основен акцент и в два успешно приключили проекта, в които си партнират 8 дунавски страни - „ДУНАВСКИ ПАРКОВЕ“ и „ДУНАВСКИ ПАРКОВЕ 2.0“. По тях обект на защита са черната топола и морският орел. Черната топола е масово изсичана за освобождаване на земеделски площи, както и за производство на фурнир в мебелната индустрия. Видът й е важен за протежението на реката, тъй като допринася за укрепването на бреговата част, създава условия за гнездене и хранене на десетки видове животни и птици и придава живописен облик на ландшафта. За да се намалят пораженията от човешката дейност, с проекта са предприети мерки за опазването й, включително чрез извършено залесяване. Дунав се оказва зимно местообитание на 750 морски орли. В света има само 7000 двойки от тези птици като 5000 от тях са в Европа. По проекта са проучени местообитанията на морския орел в защитените територии от мрежата „Дунавски паркове“ и са извършени защитни дейности, за да се възстановят те и да се гарантират условия за размножаването му. Останалите три стълба на Дунавската стратегия, освен опазването на околната среда, са свързаност, изграждане на просперитет и устойчивост на региона. Стратегията е макрорегионална, одобрена е през 2011 г. и обхваща 14 държави и над 100 милиона души. В глобален план изпълнението й трябва да превърне региона в привлекателно място за живеене, което предлага добри възможности за работа, чиста природа и богат културен живот. В рамките на Българското председателство на Дунавската стратегия, което продължава до октомври т.г., страната ни ще е домакин на Седмия й годишен форум. Той ще се проведе на 18 и 19 октомври в София. Във фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020. Регистрацията на участниците в Седмия годишен форум ще бъде отворена от 1 август.", "date": "2018.06.16", "title": "Създават \"зелени\" коридори за миграция на животни и птици по протежението на Дунав"}
{"url": "https://www.24chasa.bg/novini/article/6916164", "text": "Продължава справянето с щетите от  Огромното количество вода заля къщи, остави селища без ток и предизвика транспортен хаос, съобщи  . В с.Стубел доста от пострадалите домове са на възрастните хора. Най-зле е къщата на 82-годишна жена, която е след операция на тазобедрена става. Наложило й се да се покатери до втория етаж с проходилката си, защото личният й асистент е нает само за 2 часа, а съседката й била в центъра за лекарства. Друга от пострадалите разказа, че за Стубел това е второ наводнение, като първото е било даже по-тежко. Съседи помагат на възрастните хора да разчистят къщите си, отводняването по селата и в Монтана продължава.", "date": "2018.06.16", "title": "В Монтанско се възстановяват след потопа, който се изсипа вчера"}
{"url": "https://www.24chasa.bg/novini/article/6916176", "text": "Договорът между България и Македония дава европейска перспектива на Скопие. Това обяви премиерът Зоран Заев в навечерието на подписването на друг ключов документ - този за името „Северна Македония” с Гърция, съобщи Извън протокола и програмата българският външен министър Екатерина Захариева и македонският премиер се срещнаха и отидоха да гледат театър – „Железният светилник” в родния град на Заев – Струмица, но говориха предимно за политика. „След договора с България общините от Източна Македония с общините от Западна България направиха добри съюзи. Имаме български инвестиции в Македония и малко инвестиции на Македония в България”, заяви Заев. А договорът с Гърция ще бъде подписан в неделя на границата, в района на Преспанското езеро. „Убедена съм, че това само ще помогне да решат Македония да започне преговорите за членство”, отбеляза Захариева. Ако в неделя договорът за името „Северна Македония” бъде подписан, до края на месеца Скопие ще получи покана за членство в Европейския съюз, за която чака от 13 години. По време на подписването на договора в Преспа се очакват протести от двете страни на границата.", "date": "2018.06.16", "title": "Заев: Договорът с България ни дава европейска перспектива"}
{"url": "https://www.24chasa.bg/novini/article/6916186", "text": "Българските пилоти на Военновъздушните сили летят убийствено малко. Двамата пилоти Пламен Пантилеев и Стоян Неделчев, които загинаха преди дни при падането на хеликоптера им Ми-17 край авиобаза „Крумово” са имали в пъти по-малко летателни часове според стандартите на НАТО. Тези констатации, които през последната седмица изказаха политици и служители на ВСС, потвърди и заместник-командирът на ВСС бригаден генерал Петьо Мирчев, пред Нова телевизия. Все още не са ясни причините за инцидента. Комисия към \"Военна полиция\" провежда разследване, паралелно с това на прокуратурата, за да се открият причините, обясни още ген. Мирчев. Според него версиите са две - технически проблем с опашния винт на хеликоптера или грешка, неправилни действия на пилота или екипажа. Няма данни все още и от черната кутия. Достъп до нея имат само от комисията. \"До момента на инцидента не е имало сигнали за повреди в МИ-17. Една машина минава седмична проверка и такава преди самия полет,проверяват се и самите пилоти от екипажа, но това е техника и може да се повреди по всяко време. Може да настъпи умора на материала\",обясни бриг.-ген. Петьо Мирчев. Той уточни, че планови ремонти на военновъздушната ни техника се правят постоянно. \"Професията на летеца е рискова. При нея всеки един ден, всеки еидн пилот знае, че рискува\", каза още генералът. Според него българските Военновъздушни сили са една от най-реформираните институции, но повече от 20 години реформите се изразяват в редуциране на личен състав и техника, в реорганизация, с обещания България да има малки мобилни способни военни формирования, но такива няма. Състоянието на бордният техник Алексей Каменов, който също постарда при инцидента е стабилно. Той беше настанен във ВМА с травма на глезена и гръдна травма. \"Най-опасна за здравето му остава белодробната травма. Сега е стабилен, адекватен е, все още е кислородозависим, но се надяваме да се оправи\", каза ген. Мирчев.", "date": "2018.06.16", "title": "Остават и двете версии за трагедията с пилотите - технически проблем с винт или грешка (Видео)"}
{"url": "https://www.24chasa.bg/novini/article/6916349", "text": "\"От НАТО вече са готови за започване на процедура за приемането на Македония. Това ни дава допълнителна сигурност и спокойствие, че никой и по никакъв повод няма да има териториални претенции към съседите си\". Това каза председателят на ПГ на ГЕРБ и зам.-председател на партията Цветан Цветанов в предаването „Седмицата“ по  „Ако се връщаме постоянно в историята няма никога да се получи европейската перспектива за Западните Балкани“, коментира той. „Македония и Гърция достигнаха до консенсус, но виждаме, че това създава допълнително вътрешнополитическо противопоставяне, възможност за отдалечаване на Македония и Западните Балкани от европейската перспектива“, обясни Цветан Цветанов. „Това, което се положи като усилия, трябва да бъде признато и да вървим напред. В противен случай нито Западните Балкани, нито региона ни ще бъде сигурен и стабилен“, изтъкна той. „През последните няколко месеца дипломатическият контакт между България и Македония е много динамичен. На всякакво ниво, президентство, изпълнителна и законодателна власт България е комуникирала и стимулирала провеждането на срещи“, обясни председателят на парламентарната група на ГЕРБ. По повод отказа на премиера Бойко Борисов да се срещне с македонския президент Георги Иванов Цветан Цветанов посочи: „Поведението на премиера Борисов беше съотносимо с негативната реакция, която имаха европейските лидери. България е част от ЕС“. „България не се намесва във вътрешните работи и отказа да направи срещата, защото е солидарна с политиките в ЕС“, заяви той. Попитан трябваше ли президентът Румен Радев да откаже срещата с македонския си колега Цветанов посочи: „Да не коментираме президента Радев, моля ви. Той е направил протоколна среща, от която не излизат действия, нито в едната, нито в другата посока. Така че срещата е без значение за процеса, който се води“.", "date": "2018.06.16", "title": "Цветанов: Македония в НАТО дава сигурност - без териториални претенции между съседи"}
{"url": "https://www.24chasa.bg/novini/article/6916355", "text": "Днес и утре в дипломатическите консулства на Турция в София, Пловдив и Бургас, граждани на страната могат да гласуват за предсрочните президентски и парламентарни избори в югоизточната ни съседка, насрочени на 24 юни, съобщи  В 9 часа тази сутрин в София гласува турският посланик д-р Хасан Улусой. По света гласуването започна още на 6 юни. Избирателни секции са открити в 60 държави по летища и на граничните пунктове на страната. Гласуването извън страната ще продължи до 19 юни. БГНЕС припомня, че през април турският президент Реджеп Ердоган обяви провеждането на предсрочните парламентарни и президентски избори. С вота, който е с година по-рано, ще влезе в сила и мащабна политическа реформа в страната. Властта ще бъде концентрирана в единствено в ръцете на президента, а премиерският пост остава в историята.", "date": "2018.06.16", "title": "В София, Пловдив и Бургас гласуват на предсрочните избори в Турция"}
{"url": "https://www.24chasa.bg/novini/article/6916359", "text": "Столичното Осмо РУ издирва Еличка Георгиева Шумилина от София, съобщиха от пресцентъра на МВР. 83-годишната жена е видяна за последен път вчера около 13 часа, когато напуска дома си в столичния квартал „Дружба“ и оттогава е в неизвестност. Жената е висока около 162 см, пълно телосложение, къса коса и кафяви очи. Няма данни за това с какво е била облечена. Възрастната жена е трудно подвижна, придвижва се с бастун. От полицията призовават хората, които имат информация за възрастната жена, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2018.06.16", "title": "Столичната полиция издирва 83-годишна столичанка"}
{"url": "https://www.24chasa.bg/novini/article/6916362", "text": "\"Решението на спора за името между Скопие и Атина ще има голямо значение за целия регион, готов съм и лично да подкрепя успешния референдум в Македония\", заяви еврокомисарят по разширяването Йоханес Хан в интервю за виенския в. \"Стандарт\", цитирано от агенция МИА, съобщи БТА. \"През септември или октомври ще има референдум и аз предложих на място да подкрепя споразумението (за името). В страната имам определено влияние и съм готов да го използвам в тази насока\", заяви Хан, който беше посредник в решаването на политическата криза в Македония през 2015 г. Хан предупреди обаче, че няма да е добре референдумът да се обвързва с предсрочни избори, защото той може да бъде опорочен от вътрешнопартийни борби.", "date": "2018.06.16", "title": "Хан: Готов съм лично да подкрепя \nреферендума за името в Македония"}
{"url": "https://www.24chasa.bg/novini/article/6915675", "text": "На хотел, в бунгало или на палатка, няма дете, което да не обожава морето. Какъвто и избор да направите за лятната си почивка заедно с децата, няма как да сбъркате. Всеки един вариант си има своите предимства. Все още има семейства, които предпочитат през летния отпуск да по Черноморието. Много фамилии с малки деца предпочитат този вариант, тъй като в повечето случаи семействата създават връзки с хазяите и се чустват почти като у дома си. А и градските плажове, колкото и да са претъпкани, са сигурни. Има спасители, медицински екипи, а повечето от тях разполагат с детски площадки, където наследниците ви могат да се забавляват. Има също водни пързалки, водни колела, люлки, пързалки. А ако въоръжите хлапетата с достатъчно количество лопатки, кофички и формички за мокрия пясък, може да се включите дори и вие в строителството на най-красивия пясъчен замък. Предимството на почивката във Варна, или в някои градчета по Северното Черноморие е, че следобедите и вечерите може да излезете с децата си в парка, в детския кът, където има всякакви люлки, надуваеми замъци и въртележки или просто на спокойна семейна вечеря или разходка. В по-малките села масово се дават под наем цели вили или така наречените семейни къщи за отдих. С прекрасни дворове, където децата могат да си играят и след плажа. Тези градове - като са предпочитани от компании с малки деца, които могат да изкарат почивката си заедно. Големите курорти също имат своите предимства. Там плажовете са чисти, охраняеми и предлагат различни занимания. Вече в почти всеки хотел има ако сте преценили, че не могат като вас цял ден да стоят на плажа или да следват вашата програма. Организират им всякакви игри и забави с любими герои от детски филми и книги. В големите курорти забавленията и за по-големите деца са повече и по-различни. Има няколко големи аквапарка, които предлагат всякакви водни атракции за деца и възрастни на всякаква възраст. Атракциите и по плажовете са повече. Освен традиционното водно колело, може да качите адреналина на по-големите деца на “банан”, теглен в морето, или водна пързалка. А за най-малките почти всяко плажно заведение има детски кът. Къмпингуването пък е едно приключенско преживяване за всяко дете. Дали в палатка, или в каравана, децата се чувстват Проблемът е единствено в това, че любителите на този вид лятна почивка обикновено опъват палатки или спират караваните си на или край диви плажове, които са прекрасно място, но забранено за къмпингуване. В повечето случаи плажовете са неохраняеми и трябва да бъдете много внимателни, защото този тип екзотика край морето може да бъде опасна. Особено за децата.", "date": "2018.06.16", "title": "На хотел, в къща,  на къмпинг - децата обожават морето"}
{"url": "https://www.24chasa.bg/novini/article/6916390", "text": "Министерството на външните работи на България отговаря за политиката за развитие и иска да помага на своите съседи, каза вицепремиерът и министър на външните работи Екатерина Захариева при срещата си с Коста Яневски, кмет на град Струмица в Република Македония, съобщи пресцентърът на министерството на външните работи. \"Призовавам всички общини - бъдете активни\", обърна се министър Захариева към своя домакин. \"В рамките на тази политика парите не са много, но се финансират проекти, които не се включват в други програми\", допълни тя. По думите й програмата подпомага различни малки, но с голяма социална значимост проекти. Такива са например обновяването на междуселски пътища, ремонти на училища, детски градини и други. Кметът на Струмица благодари на министъра на България за помощта по два подобни проекта. Първият е предоставянето на автомобил за хора с увреждания. Българският премиер Бойко Борисов лично връчи ключовете по време на съвместното заседание на двете правителства в Струмица. Вторият проект - реконструкция на сграда за изграждане на център за деца и възрастни с увреждания, е в процес на изработване. Яневски посочи, че винаги е имал добри отношения на партньорство с колегите си от най-близките до Струмица български градове, а в последните месеци тези връзки са се задълбочили. \"Начинът, по който се развиват отношенията между двете страни в последната година, е този, по който е трябвало винаги да бъдем заедно\", съгласи се министър Захариева и допълни, че когато отношенията се развиват все по-интензивно в различни сфери, това носи само позитиви за двете страни. Като пример тя посочи подписването на Договора за приятелство, добросъседство и сътрудничество, в първите пет месеца от който двустранната търговия е нараснала с 11%, а туризмът - с десет на сто. \"С този договор зададохме позитивен тон и добър пример в региона\", каза министърът и допълни, че ангажираността на България към европейската перспектива на Западните Балкани ще бъде продължена и от следващите ротационни председателства на Съвета на ЕС. \"Предстои ни много важен европейски съвет на 26 юни. България полага сериозни усилия и се надявам след него да се стигне до решение за начало на преговорите с Република Македония\", допълни първият дипломат на България. С домакините си от Струмица тя обсъди младежката безработица в града, която надхвърля 50%. Министър Захариева се съгласи, че това е проблем, с който трябва да се борим. Като добър пример тя даде успешни инициативи с фондове за стартиращи предприятия. Днес в България оперират три такива фонда, които финансират стартъпи не само у нас, но и в съседни балкански страни. \"Добре е да се помисли за обмен в тази посока\", отбеляза министърът.", "date": "2018.06.16", "title": "Захариева: България е готова да помага на общините в съседни страни"}
{"url": "https://www.24chasa.bg/novini/article/6916409", "text": "Астронавтката-рекордьорка Пеги Уитсън се пенсионира на 58 години, съобщи НАСА в последния й работен ден, цитирана от Асошиейтед прес, пише БТА. Пеги Уитсън е прекарала най-много време в космоса от всички американски астронавти - 665 дена за три мисии. Тя е първата жена, командвала Международната космическа станция, като е заемала поста два пъти, както и най-възрастната жена, летяла в космоса. Пеги Уитсън е жената с най-голям опит в открит космос с 10 излизания, както и първата жена, заемала поста Главен астронавт на НАСА. Колегите наричат Пеги Уитсън \"космическа нинджа\". Директорът на НАСА Джим Брайдънстайн каза, че се вдъхновява от Пеги Уитсън, от нейната решимост и всеотдайност към науката, изследванията и откритията. \"Тя постави най-висок стандарт за хората в космоса - каза Брайън Кели, директор на полетите в космическия център \"Джонсън\" в Хюстън. - Тя образец за подражание за жени и мъже в Америка и по целия свят\". Пеги Уитсън благодари в Туитър на всички, които \"са я подкрепяли по пътя\". \"Като прехвърлям многото си безценни спомени, мога спокойно да кажа, че пътят ми в НАСА беше извънземен!\" - написа тя в Туитър. Последният космически полет на Пеги Уитсън, който продължи почти 10 месеца, беше миналата година. Пеги Уитсън е биохимик по образование. Тя постъпва в НАСА като учен през 1986 г. Астронавт става през 1996 г. Рекордът за престой в космоса принадлежи на руснака Генадий Подолка - 879 дни за пет мисии.", "date": "2018.06.16", "title": "Астронавтката Пеги Уитсън се пенсионира"}
{"url": "https://www.24chasa.bg/novini/article/6916418", "text": "Градушка с големина на лешник съсипа лозя, овощки и зеленчуци в карловското село Климент. Според кмета Мано Манов близо 80 процента от реколтата е загубена. Дъждът от ледени зърна се е изсипал вчера около 18 часа и е продължил около половин час. Нанесени са и много поражения на фасади на къщи и дограми. Бедствието не е успяло да причини наводнения. Двата язовира в района на Климент са под контрол и не създават опасност от преливане при обилни валежи.", "date": "2018.06.16", "title": "Градушка попиля реколтата в карловското село Климент"}
{"url": "https://www.24chasa.bg/novini/article/6916426", "text": "Диригентът, пианист и композитор Генадий Рождественски почина на 88 години, съобщи ТАСС, цитирана от БТА. Повече от 50 години Генадий Рождественски ръководи различни руски и чуждестранни музикални колективи. Работил е с най-големите оркестри в света. От 2012 г. е главен диригент на Московския държавен академичен камерен театър \"Борис Покровски\". Той е също педагог и професор в Московската консерватория. \"Генадий Рождественски беше един от водещите диригенти от световна класа. Той беше майстор, с когото беше свързан целият живот на Болшой театър\" - каза генералният директор на Болшой театър Владимир Урин. \"Рождественски беше отворен за всичко ново. Той беше приятел с Шостакович и Прокофиев. Има личности, които по значимост и мащаб са определили музикалния свят в нашата страна\" - добави Урин.", "date": "2018.06.16", "title": "Почина диригентът Генадий Рождественски"}
{"url": "https://www.24chasa.bg/novini/article/6916437", "text": "Австрийският канцлер Себастиан Курц изтъкна в интервю за виенския в. \"Стандарт\", че очаква голям напредък за Македония по пътя към Европейския съюз след постигането на споразумение с Гърция по спора за името на бившата югославска република, предаде агенция МИА, цитирана от БТА. Курц каза, че по време на австрийското председателство на ЕС очаква и напредък в преговорите за членство на Сърбия и Черна гора в съюза. Австрийският канцлер подчерта, че разширяването на ЕС към Западните Балкани е сред приоритетите на шестмесечното председателство на ЕС, което Австрия поема от 1 юли. Той каза, че Виена подкрепя идеята за единно икономическо пространство на Балканите, което ще бъде от полза не само за икономическото развитие на региона, но и за намаляване на етническото напрежение в него.", "date": "2018.06.16", "title": "Разширяването на ЕС към Западните Балкани - приоритет и на Австрия"}
{"url": "https://www.24chasa.bg/novini/article/6916446", "text": "БСП внася вота на недоверие към правителството в сряда. Това съобщи по радио   депутатът от „БСП за България” Иван Иванов. „Случващото се в страната не трябва да се прикрива, като с параван, от европредседателството. То не би трябвало да е прах в очите на хората за неуспехите на управлението, които не са малко. Един от най-проблемните сектори у нас е „Сигурност”, категоричен бе Иван Иванов. Депутатът припомни, че приетият по времето на Пламен Орешарски нов закон за МВР е преправян после 19 пъти, но въпреки това работи. „Ние обявихме, че това е наша инициатива и вотът ще бъде внесен с подписите на народните представители от БСП. Аз съм сигурен, че Цветан Цветанов ще бъде изненадан от подкрепата, която ще получим на вота”, добави той.", "date": "2018.06.16", "title": "БСП внася вота на недоверие в сряда"}
{"url": "https://www.24chasa.bg/novini/article/6916436", "text": "Полицията издирва седмокласничка от Училище \"Емилиян Станев\" във Велико Търново, която е в неизвестност от петък. Сигналът за изчезналата Теодора Василева бил подаден от майка и в 15,10 ч. в последния работен ден. Притеснената жена обяснила, че последно се чула с дърщеря си към 14 ч. и тя и казала, че отива при своя приятелка. В последствие обаче телефонът на Теодора не отговарял. Тя не се е прибрала в дома си във Велико Търново, където семейството от Плевен живее от скоро. \"Работим, колегите от Плевен също я търсят, но до момента не е установена. До известен период е поддържала връзка с баба си, но и тя не я е виждала\", обясни пред \"24 часа\" ст. комисар Димитър Машов, шеф на ОД МВР Велико Търново. Предполага се, че седмокласничката е избягала и се крие от родителите си, тъй като имала проблеми в семейството. Съучениците й също са пуснали постове за изчезването в социалните мрежи.  Теодора е 1,64 м, била е облечена с дънки и бяла тениска с надписи. Очаквайте подробности.", "date": "2018.06.16", "title": "Полицията във Велико Търново и Плевен\nна крак, издирват ученичка"}
{"url": "https://www.24chasa.bg/novini/article/6916619", "text": "Испания заяви днес, че приема предложението на Франция да осигури подслон за мигранти от кораба \"Акуариус\", след като проучи положението им на испанска територия, където се очаква днес да акостира плавателният съд, предаде Франс прес. Френското правителство ще си сътрудничи с испанското в приемането на мигранти от \"Акуариус\", съобщи в комюнике испанската вицепремиерка Кармен Калво. \"Акуариус\" и двата кораба, превозващи 630-те мигранти, спасени преди седмица край бреговете на Либия, плават вече в испански води и се очаква да стигнат днес в пристанище Валенсия. Според Мадрид Франция ще приеме онези мигранти, които след приключване на бежанските процедури изразят такова желание. Вчера Франция заяви, че е готова да приеме мигранти от \"Акуариус\", които отговарят на критериите за предоставяне на убежище. Новият испански премиер Педро Санчес благодари на френския президент Еманюел Макрон за сътрудничеството му по въпроса и смята, че Европа трябва да решава проблема с мигрантите именно в рамките на подобно сътрудничество, се казва в комюникето. На 11 юни Санчес предложи да приеме мигрантите от кораба, \"Акуариус\", нает от хуманитарни сдружения, на който Италия и Малта отказаха достъп до пристанищата си. Днес италианският вътрешен министър Матео Салвини отново забрани влизането в италиански пристанища на два кораба на неправителствена организация, плаващи край либийския бряг, допълва АФП.", "date": "2018.06.16", "title": "Франция ще приеме мигранти от кораба \"Акуариус\""}
{"url": "https://www.24chasa.bg/novini/article/6916624", "text": "Турският премиер Бинали Йълдъръм обвини организаторите на песенния конкурс Евровизия, че политизират конкурса, предаде ТАСС, като се позова на Анадолската агенция. Коментирайки отказа на Турция да участва в конкурса, Йълдъръм каза, че тази година конкурсът е носел политически характер и Израел, който е бил представен от много слаба изпълнителка, е победил, макар че не е набрал достатъчно точки, предава БТА. Турският премиер обвини организаторите и в \"планирано нагласяване на гласовете\". \"Те промениха процеса на гласуване и всичко това с цел поредният песенен конкурс да бъде в окупирания Ерусалим\", каза Йълдъръм, като добави, че подобни действия на организаторите ще предизвикат нови междурелигиозни конфронтации в Близкия изток. Според правилата на Евровизия конкурсът се провежда в страната на победителя на предишното издание. Следващата година конкурсът ще се състои в Израел, тъй като на 13 май тази година в Лисабон победи израелската представителка Нета Барзилай. Израелският премиер Бенямин Нетаняху вече заяви, че Евровизия 2019 ще се състои в Ерусалим.", "date": "2018.06.16", "title": "Турският премиер обвини организаторите на Евровизия в политизиране на конкурса"}
{"url": "https://www.24chasa.bg/novini/article/6916626", "text": "Основната цел на БСП за тази година е да повиши доверието и рейтинга си. Това каза лидерът на БСП - София в предаването \"Бареков & Байрактаров без цензура\" по \"Евроком\". \"Не развяваме като знаме проблемите на гражданите, за да политиканстваме на техен гръб, а се стараем да принудим управляващите да си свършат работата. Това е ролята на опозицията, коментира той. - Вече е на лице втори вот на недоверие за тази година. Този път е свързан със сигурността, но не националната, а тази на всеки гражданин. Защото българската полиция вече е в ролята на обикновен зрител на онова, което се случва на улицата. Престъпниците се стрелят и се убиват един друг, а полицията само събира гилзите. Има и един законопроект за частната охранителна дейност, който е пълен абсурд. Той е поредното доказателство, че държавата е абдикирала\". Това съобщиха от пресцентъра на БСП - София. Калоян Паргов припомни, че за последната година народните представители от БСП имат над 30 законопроекта, които не са приети. \"Това показва вироглавството и упорството на управляващите, категоричен е той. - Те искат всичко да е подпечатано с техния печат и да е под тяхното знаме. Този факт понякога води до по-невъздържани действия от страна на нашите депутати. В петък групата на БСП напусна залата, защото управляващите не се съобразиха с наше предложение по отношение на дневния ред. Консенсусът все пак е двустранен процес\". Лидерът на столичните социалисти призна, че решението за стратегически партньор не е лесно. \"БСП вече изпи две горчиви чаши в партньорство с ДПС и това усилено е използвано и от нашите опоненти като мантра, коментира той. - На този етап, а и в бъдеще, не може да говорим и за голяма, германски тип, коалиция. Всички видяхме, че това не доведе до добро за Германската социалдемократическа партия. Затова ние се стремим да спечелим изборите. Защото въпросът не е ние да се молим на някого да ни партнира на всяка цена. Въпросът е останалите да ни се молят и да са съгласни да приемат това, което ние предлагаме. И тогава ние ще избираме с кого да споделяме удобствата и несгодите от управлението\". Председателят на групата на БСП в Столичния общински съвет коментира и проблемите в София. \"Стараем се да сме максимално близо до гражданите, заяви Калоян Паргов. - Ние сме на всеки протест и полагаме усилия да бъдат разрешени проблемите на гражданите от страна на управляващите. Защото управляващите или са неглижирали проблемите на хората, или са ги забравили, или просто им е по-лесно да не правят нищо. С колегите вече постигаме резултати - след наша намеса в Малашевци проблемът с преминаването на тежкотоварни камиони по улиците в квартала ще бъде разрешен към края на месеца. В Орландовци първият от всички поставени от гражданите въпроси е пред изпълнение, говоря за ДКЦ-то в квартала. В Лозенец беше решен проблемът с обходния маршрут на градския транспорт\". Калоян Паргов засегна и темата здравеопазване. Според него, принципът на финансиране на здравната система трябва да бъде променен. \"В момента парите следват пациента. Така е и в образованието - парите следват ученика. Директорите гледат на пациентите и учениците като на стока, която носи пари, коментира той. - А принципът на финансиране трябва да бъде с цел по-високо качество - спрямо показани и доказани резултати и ефективност. А не в зависимост от това кой повече пациенти е събрал\".", "date": "2018.06.16", "title": "Калоян Паргов: Целта на БСП тази година е да повиши доверието и рейтинга си"}
{"url": "https://www.24chasa.bg/novini/article/6916679", "text": "Близо 30 протестиращи днес са блокирали булеварда пред Народното събрание в Скопие. Те са против смяната на името на Република Македония на Република Северна Македония. \"140 държави са ни признали като република Македония. Как така ще си сменим името от утре. Не искаме\", казва възрастна жена, която е пред сградата на народното събрание от вчера. Барикадата е с множество плакати на които пише \"Европа, нашето име е Македония\" както и \"Оставка за предателите\".", "date": "2018.06.16", "title": "Протестите срещу новото име на Македония продължават (СНИМКИ)"}
{"url": "https://www.24chasa.bg/novini/article/6916672", "text": "Две жертви взе самолетна катастрофа в руския Алтайски край, предаде ТАСС. По предварителни данни на спасителните служби близо до спортна тренировъчна въздушна база край град Новоалтайск се е разбил самолет Як-52 и двамата пилоти са загинали. Машината е катастрофирала по време на подход за кацане. На земята няма жертви и разрушения, съобщи източник от аварийните служби, предава БТА. Местният клон на транспортната прокуратура на Русия е започнал проверка по случая, съобщи Западносибирската централа на ведомството. Експерти проучват на място дали е имало нарушения на законодателството за сигурността на полетите. Лекомоторният Як-52 е паднал на 500 м от пистата на летище Гелион около 13.00 ч. московско (и българско) време. На местопроизшествието е избухнал пожар, който вече е изгасен.", "date": "2018.06.16", "title": "Двама загинаха при самолетна катастрофа в руския Алтайски край"}
{"url": "https://www.24chasa.bg/novini/article/6916693", "text": "Ако Европейският съюз поиска изграждане на лагер за бежанци в Албания като условие за започване на преговори за членството й в съюза, това \"би било лудост\", смята Сандер Леши, съветник на албанския премиер Еди Рама по въпросите на сигурността, предаде агенция МИА. Леши категорично отхвърли възможността Албания да се превърне в приемен лагер за бежанци, които се стремят към страните от ЕС, и твърди, че това е само \"политически отзвук от някои чуждестранни кръгове\", предава БТА. \"Разтревожени сме от някои медии, които постоянно повтарят политическите планове на определени страни от ЕС. Решенията за Албания обаче не се вземат от австрийския канцлер, а от албанските власти, а албанските власти не са споменавали нищо за формиране на някакъв бежански лагер в Албания\", каза Леши в интервю за телевизия Ора нюз. Съветникът посочи, че от началото на годината в страната са влезли над 2500 нелегални мигранти от Близкия изток, чиято крайна дестинация са западноевропейските страни, но според него Албания не е изправена пред изключителен наплив на мигранти и не очаква в бъдеще той да се увеличи.", "date": "2018.06.16", "title": "Еди Рама: Би било лудост ЕС да обвързва преговорите с Албания с изграждането на лагери за бежанци"}
{"url": "https://www.24chasa.bg/novini/article/6916686", "text": "Мнозинството гърци са против договора със Скопие и името Македония, според най-новото социологическо проучване в Гърция, извършено от агенция Марк за вестник \"Прото тема\". Според резултатите \"не\" на договора казват 68,3 на сто и с \"не\" за името на Македония отговарят 73,2 на сто от анкетираните. 49 процента от избирателите на управляващата партия Сириза са против договора за името на Македония, постигнат между премиерите Зоран Заев и Алексис Ципрас. Цялата анкета ще бъде публикувана в утрешното издание на \"Прото тема\", предава БТА. Днес е планиран нов протест пред гръцкия парламент под мотото \"Среща с историята\", организиран от Комитета за борба за гръцкия характер на Македония, предаде агенция МИА. Организаторите отправиха призиви \"Цяла Гърция на /площад/ Синтагма\" и \"Ако не сега, кога, ако не ние, кой!\". Остава да се види дали времето е на страната на демонстрантите, тъй като от сутринта в гръцката столица вали. Вчера също имаше протести пред гръцкия парламент, като сутрешният беше малко по-масов от следобедния, но и при двата броят на протестиращите беше далеч от масовите демонстрации, организирани през януари и февруари в Солун и Атина. Нов протест е планиран и утре в района на Преспанското езеро, където е предвидено подписването на споразумението за новото име Република Северна Македония, договорено от гръцкия и македонския премиер. Организаторите са осигурили автобусен превоз за демонстрантите от много градове в Гърция, цените за който варират от 5 до 15 евро.", "date": "2018.06.16", "title": "Мнозинството гърци са против договора и името Македония"}
