{"url": "https://www.24chasa.bg/novini/article/7629795", "text": "            “Готови ли сте да влезете във филма “Завръщане”? Сега ще станете свидетели на финала му.” Това попита един от главните герои - Орлин Павлов, 8000 пловдивчани, дошли на плаващия му концерт в Гребната база. С Михаела Филева той изпълни песента “Завръщане”, написана от Графа, а операторите на кинопродукцията я заснеха на място. В последните кадри присъства многохилядната публика. Сред зрителите бяха областният управител Здравко Димитров и други от местната власт. Всички наблюдаваха уникален спектакъл върху понтони, закотвени на дъното на канала с 22 тежести, всяка от по 1,600 т. Конструкцията е дело на специалисти, на които Кристо Явашев повери построяването на своите плаващи кейове Инсталацията върху вода в Пловдив не създаде проблем с равновесието на Орлин Павлов, не затрудни и гост-изпълнителите Белослава, Любо Киров, Влади Ампов-Графа, Бобо и балет “Нова”. “Звучи нескромно, но смятам, че този концерт ще остане в историята на Пловдив”, каза Орлин Павлов. Той зарадва почитателите си както с познати хитове, така и с парчета от новия си албум, а хората не спряха да снимат. Хората останаха прави няколко часа, тъй като нямаше места, но не си тръгнаха до края на спектакъла. Някои извадиха късмет да си направят селфи и с изпълнителите на главните роли в “Завръщане”. Край плаващата сцена беше целият му екип. Красивата Диляна Павлова събра мъжките погледи, като се появи с къси дънкови панталонки. Александър Кадиев с готовност позираше пред камерите и сам запечата пълните трибуни с телефона си. Режисьорът и сценарист на лентата Ники Илиев трескаво даваше напътствия. “Още през декември м.г., когато планирахме филма, измислихме какъв ще е финалът му. Орлин трябваше да изпее песен, написана специално за “Завръщане”. Той се обадил на Графа, който имал демо, създадено преди доста време. После Ампов съчини и текста. С плаващата сцена пък се получи оригинален завършек”, обясни Ники Илиев пред екипа на “24 часа”. Продукцията ще бъде показана в киносалоните в цялата страна на 18 октомври, но премиерата ѝ ще е три дни по-рано в Пловдив Очаквано, тъй като филмът е заснет в града. Идеята за него е на Башар Рахал, а сценарият е написан от Ники Илиев. Заглавието е “Завръщане”, защото става въпрос за завръщане в пряк и буквален смисъл. Трима мъже  се прибират от чужбина, за да помогнат на четвъртия си приятел да спаси родната си къща. Алекс ( трябва да убеди брадовчед си Бранимир   да се вслу ша в завета на дядо им  и да не събаря семейния дом, за да построи върху руините му модерна бизнес сграда. Единственият начин е приятелите от детството да се обединят отново и да победят професионалния отбор на Бранимир в спортни състезания. Задачата се оказва изключително трудна, поредица от безумни и смешни случки поставят на изпитания дългогодишната им дружба. Героите от филма се надпреварват в колоездене, бягане и гребане, а над 500 статисти, полицаи и спортисти се включват при заснемането на тези сцени. “Налагаше се да затваряме улици и да отцепваме движението. Имаше и комични моменти - закъсахме с Бойко Кръстанов, Сашо Кадиев и Орлин Павлов в лодка на Гребния канал и за малко да се обърнем във водата”, разказва през смях Ники Илиев. По думите му Пловдив бил избран за снимките заради красотата му и неповторимата атмосфера. “Искахме да е извън столицата. С Башар веднага решихме, че ще е Пловдив. Градът скоро не е експлоатиран в киното, а и е известен вече в цял свят с домакинството си за европейска столица на културата”, обясни Ники Илиев. Артистичният квартал “Капана” е естествен декор на голяма част от филма. Присъстват и калдъръмените улички на Стария Пловдив, както и центърът на града. “Беше забавно и интересно, когато снимаха. Помагахме на екипа с каквото можем. Удоволствие е да наблюдаваш млади и талантливи хора, истински посветени на това, което правят”, обясняват собственици на заведения в “Капана”. “Завръщане” е многопластова кинотворба - с голям брой главни герои, различни сюжетни линии и любовни истории”, посочва Ники Илиев. Това е четвъртият му филм, за който той се надява да пожъне същия успех, както и предишните.", "date": "2019.08.29", "title": "8000 пяха с Орлин Павлов и влязоха във финала на филма на Ники Илиев “Завръщане” (Обзор)"}
{"url": "https://www.24chasa.bg/novini/article/7629843", "text": "- От медиите разбрах за какво е бил задържан. Вчера   дойдоха от СДВР и ме отведоха в буса. През това време са претърсвали дома ми. Казаха ми, че Пламен е задържан в СДВР, но не и за какво. Дадоха ми и списък с адвокати, както и служебни, но през цялото време не знаех за какво го задържат. Чак вечерта от медиите разбрах. Вие сте първият човек, който ми казва лично каква е причината за ареста. - Не, категорично. Не мога да повярвам, че той е способен да участва в убийство. - От вас чувам, не ми се вярва. Сутринта гледах, че другият задържан - някой си Георги, е разказвал на полицията. Може да го е натопил. - Не. - Не. - Не, не е, работи в Техническия университет и където го наемат за различни проекти. Колко пари да има такъв човек? - Даде ми 500 лв. за слухов апарат на детето ни на 23 август. По това време вече бяха съобщили за убийствата в Негован, а медиите казаха, че хората са били застреляни преди 2 месеца. Така че не ми се вярва парите да са оттам, защото няма къде да ги крие толкова време. Все пак аз му пера дрехите и щях да ги намеря. - Зная, да. Преди 4 години го ухапа едно куче, според полицията, докато обирал двора, който животното пази. - Двете деца - имаме и дъщеря на 17 г. Тя е потресена, плака цяла вечер. Синът ни е по-малък и има слухови проблеми. Той също знае. Прие го още по-тежко. - Не мога да си го представя. Аз не работя, защото гледам сина ни. Дъщеря ни скоро е абитуриентка, нямам представа как ще се справим. На първо време обаче трябва да намеря адвокат, един вече ми поиска 2000 лв., които нямам.", "date": "2019.08.29", "title": "Съпругата на Пламен Шляпашки: Даде ми 500 лв. за слухов апарат на сина ни, но едва ли са от убитите, пера го, щях да ги намеря"}
{"url": "https://www.24chasa.bg/novini/article/7629844", "text": "Лидерът на британската Лейбъристка партия Джереми Корбин заяви, че на 3 септември ще се опита да осуети плановете на премиера Борис Джонсън за спиране на работата на парламента, предаде Ройтерс. Корбин изтъкна, че опозицията ще се опита да спре Джонсън с политически методи и с помощта на законодателния процес, така че да не се стига до Брекзит без сделка на 31 октомври, предаде БТА. Вчерашният ход на Джонсън с цел удължаване на срока, в който британският парламент няма да работи, увеличава шансовете Великобритания да напусне Европейския съюз на 31 октомври без постигнато споразумение за условията на Брекзит, отбелязва Асошиейтед прес. Решението на Джонсън бе разкритикувано от опонентите му и приветствано от привържениците на Брекзит.", "date": "2019.08.29", "title": "Корбин: На 3 септември ще опитам да попреча на спирането на работата на парламента"}
{"url": "https://www.24chasa.bg/novini/article/7629865", "text": "Русия предложи да помогне на Иран да преодолее санкциите на САЩ, като му позволи да транспортира суров нефт през пристанищата в Крим, в знак на засилване на връзките между Москва и Техеран, отбелязват в редакцията на британския национален ежедневник The Times, цитирани от  . По-рано Иран извършваше доставки на петрол в Сирия и Турция през Суецкия канал. Този маршрут се превърна в проблематичен, след като президентът на САЩ Доналд Тръмп изтегли страната от споразумението за ядрената програма на Техеран и наложи икономически санкции на близкоизточната република. Държавите, които купуват ирански петрол или подпомагат доставката му, рискуват санкции от САЩ. Танкер, превозващ ирански петрол до Сирия, бе задържан миналия месец от египетските власти при преминаването му през Суецкия канал, според иранските държавни медии. Кайро отрече докладите и настоя, че водният път остава отворен за иранските кораби. Георги Мурадов, представител на Кремъл в Крим, който Русия присъедини през 2014 г., обяви предложението. „Иран може да използва нашите транспортни възможности и да транспортира петрол през канала Волга-Дон, през Крим, до Черно море. Взаимният интерес към сътрудничество между Иран и Крим нараства, особено като се има предвид антииранската политика на САЩ“. Каналът Волга-Дон е дълъг 101 км и е част от система от вътрешни водни пътища, които свързват Каспийско море със световните океани през Азовско и Черно море. Техеран все още не е отговорил публично на руското предложение, но перспективата за алтернативен път за доставка би могла да бъде изключително ценна за иранската нефтена индустрия. Американските санкции, които бяха наложени през ноември миналата година, доведоха до спад на износа на ирански петрол от около 2,5 милиона барела на ден до половин милион, според анализатори. Турция заяви през май, че спира вноса на ирански петрол, за да се съобрази с американските санкции. Иран също превозва нефт на изток до Китай, единственият му друг клиент – поне явен. Засега САЩ не са склонни да налагат наказателни санкции на Китай, най-големия вносител на ирански петрол, поради опасенията, че този ход може да влоши търговския спор между двете страни. Миналия месец британските морски пехотинци и пристанищните власти в Гибралтар задържаха „Грейс 1“, танкер, за който се подозираше, че пренася суров петрол от Иран в Сирия в нарушение на санкциите на Европейския съюз срещу режима на президента Башар Асад. Корабът бе освободен след пет седмици.", "date": "2019.08.29", "title": "Русия отваря нов маршрут за иранския петрол до Турция и Сирия"}
{"url": "https://www.24chasa.bg/novini/article/7629801", "text": "Обтекаемо обещание българската еврокомисарка Мария Габриел, която правителството номинира и за следващия състав на Европейската комисия, да получи важен портфейл в новата ЕК отправи избраната за следващ председател германка Урсула фон дер Лайен към българския премиер Бойко Борисов. Двамата разговаряха в четвъртък в София като част от консултациите на бившата германска министърка на отбраната за разпределението на ресорите в ЕК. “Очаквам да работим в много добро сътрудничество и да намерим прекрасни решения за важен портфейл”, каза Урсула фон дер Лайен преди срещата си с Борисов. Тя не назова какви ще са отговорностите на Габриел в новата ЕК, но даде да се разбере, че е отчела претенциите на Борисов България да отговаря отново за дигиталните политики и киберсигурността. “Дигитализация, демографски промени, които влияят върху икономиките и обществата ни, също и сигурността. Напълно съм наясно, че в период на миграция е необходимо да намерим ново начало по отношение на миграцията. Ние сме 100 % зад България и ако искаме устойчива идея в рамките на ЕС, трябва да сме наясно, че ние разчитаме на България за действия и информация. В центъра на европейския дневен ред е и промяната на климата”, каза Урсула фон дер Лайен пред Борисов. “В България видях големи инвестиции в образованието, също и за заплатите на учителите. И страната отбелязва най-високият си БВП за всички времена. Това е държава, която е готова за бъдещето и развитието на цифровизацията, науката, младите. Тук виждам голямата роля на България”, отбеляза още тя. И подчерта, че за нея е важно да постигне баланс. Самият Борисов не повтори публично претенциите си за ресор на Габриел, а подчерта, че новата шефка на ЕК трябва да бъде оставена да подреди комисията спокойно. Все пак Борисов припомни на Фон дер Лайен, че е спазил нейната препоръка да номинира жена за еврокомисар. “Беше важно да има баланс между половете и хубаво си схванала това, което е приоритет за нашето правителство, не само дигитализацията, но и хората, защото Централна и Източна Европа имат потенциал. Сега Западът е длъжен да инвестира много пари и да повишим конкурентоспособността на хората”, каза още Борисов. В новата ЕК ще има разместване на структурата и Урсула фон дер Лайен ще даде много повече правомощия на първите си вицепрезиденти Франс Тимерманс и Маргрете Вестагер, съобщи междувременно “Политико”.", "date": "2019.08.29", "title": "Важен портфейл в новата Европейска комисия обеща Урсула на Борисов (Обзор)"}
{"url": "https://www.24chasa.bg/novini/article/7629886", "text": "Американският президент Доналд Тръмп обмисля да блокира военната помощ за Украйна в размер от 250 милиона долара, съобщи телевизия Си Ен Ен, цитирана от Ройтерс. Белият дом е уведомил за тези планове федерални ведомства и комисии в американския Конгрес, но все още не е ясно какво ще е окончателното решение на президента, предаде БТА. Белият дом не е коментирал информацията на Си Ен Ен. Съединените щати скоро ще обявят каква ще военната помощ за Украйна, каза днес пред журналисти в беларуската столица Минск съветникът на Белия дом по националната сигурност Джон Болтън, цитиран от ТАСС.", "date": "2019.08.29", "title": "Си Ен Ен: Тръмп обмисля да блокира военната помощ за Украйна"}
{"url": "https://www.24chasa.bg/novini/article/7629676", "text": "Над 500 кандидат-студенти подадоха документи в НАТФИЗ, а всеки втори има шанс да влезе, защото местата са 220. По-голям е интересът към образованието във факултет “Екранни изкуства”, особено филмова и тв режисура. Най-оспорвано ще бъде съревнованието за актьорските класове, които тази година ще бъдат водени от Иван Добчев и проф. Атанас Атанасов. Изпитите започват на 1 септември.", "date": "2019.08.29", "title": "Над 500 атакуват НАТФИЗ, приемат 220 студенти"}
{"url": "https://www.24chasa.bg/novini/article/7629771", "text": "Магнитна буря се очаква да удари Земята в последния ден на август, предупреди Центърът за прогнози на космическото време към Американската национална агенция за изследване на атмосферата и океаните. Причина за геомагнитното смущение е високоскоростен слънчев вятър. Прогнозата е за лека магнитна буря (G1). Геомагнитната атака ще започне вечерта на 31 август, когато планетарният индекс ще е със стойност 4 по 10-степенната скала, посочва Руската лаборатория за изследване на слънчевата активност към Института “Лебедев”. На 1 септември се очаква кулминацията на бурята. Индексът може да скочи до степен 5-6. Слабите геомагнитни бури се усещат предимно от хората с проблеми на сърдечно съдовата система, обясняват лекари. Възможни са сърдечни спазми, замаяност, главоболие и липса на концентрация. Смущенията в магнитното поле могат да въздействат и на хора с психични разстройства, както и на по-възрастните. При подобни ситуации понякога има и колебания в електроенергийната мрежа. Уязвими са и спътниците, осигуряващи навигационна информация.  Магнитните бури представляват навлизане на слънчеви частици в земната атмосфера. Те са изхвърлени от нагорещената повърхност на нашата звезда и са парченца слънчева лава. Понякога тези частици са донесени до земната атмосфера благодарение на слънчев вятър. Те предизвикват временни смущения в земната магнитосфера.  За по-голямата част от хората магнитната буря е стрес. В тези дни намалява производството на отговарящия за адаптацията хормон мелатонин и се увеличават хормоните на стреса - адреналин и кортизол. Статистиката сочи, че броят на хоспитализираните и тези, при които се засилват сърдечно-съдовите смущения, рязко нараства. Често се регистрират инфаркти и инсулти. Ето какво съветват специалистите, за да нямате проблеми: - По време на магнитни бури не ставайте рязко от леглото, за да не ви се завърти главата или да изпаднете в безсъзнание. Особено опасно е за хората, които пият лекарства за хипертония. - Постарайте се да не се стресирате допълнително и да не вземате важни решения. -l Няма нищо по-добро от чистия въздух и разходка в парка или сред природата. - Най-важното в дните на магнитни бури е да не преяждате, което може да доведе до сърдечен пристъп. Сърцето и мозъкът може да се окажат без кислород заради това, че кръвта е преразпределена в полза на претъпкания стомах. - Намалете дневния прием на калории. 2000 калории на ден в менюто по време на слънчево изригване са напълно достатъчни. - Лекарите препоръчват предимно лека храна и сокове от кисели плодове и зеленчуци. Включете в менюто варена риба, морски продукти, мляко. Препоръчват се и бобови култури - грах, леща, фасул. Незаменими са бананите. Съдържащият се калий и биологично активни вещества намаляват действието на адреналина върху психиката. - Вземете си контрастен душ, като редувате топла и студена вода. За по-издръжливите се препоръчва директна студена баня. А ако разполагате със свободно време, отидете на минерална баня, на спа или сауна.", "date": "2019.08.29", "title": "Магнитна буря  удря Земята на  31 август,  как да се спасим"}
{"url": "https://www.24chasa.bg/novini/article/7629889", "text": "Унгарският премиер Виктор Орбан изрази днес симпатията си към лидера на италианската партия \"Лига\" Матео Салвини, предаде Франс прес. В писмо, публикувано от Унгарската телеграфна агенция, Орбан нарича Салвини свой \"боен другар\" в борбата за \"съхраняването на християнското наследство на Европа и срещу миграцията\". Орбан благодари на Салвини за свършената работа през 14-те месеца, през които беше вътрешен министър на Италия. Според Орбан постиженията на Салвини са от значение не само за Италия, но и за цяла Европа, предаде БТА. Орбан и Салвини се срещнаха няколко пъти през последните месеци и дори обсъждаха създаване на коалиция в Европейския парламент след европейските избори през май, припомня Франс прес. И двамата се представят за лидери на националистическите сили в Европа, привърженици са на твърдата линия срещу имиграцията и са критични към институциите на Европейския съюз. \"Ние, унгарците, никога няма да забравим, че Вие бяхте първият лидер от Западна Европа, който сложи край на наплива на незаконни имигранти в Европа през Средиземно море. Какъвто и да е бъдещият развой на италианската политическа сцена и макар да сме част от различни политически семейства в Европа, ние Ви смятаме за наш съюзник и боен другар в борбата за съхраняване на християнското наследство на Европа и срещу миграцията\", изтъква Орбан в писмото си. То е публикувано в деня, когато Матео Салвини бе изолиран от властта в Италия, след като досегашните му коалиционни партньори от Движение \"Пет звезди\" и левоцентристката Демократическа партия постигнаха съгласие да съставят ново правителство.", "date": "2019.08.29", "title": "Орбан благодари на Салвини за свършената работа като италиански вътрешен министър"}
{"url": "https://www.24chasa.bg/novini/article/7629811", "text": "До дни здравната каса ще отпусне медицинско изделие за 18-годишната Мила Зархулева, която има лимфом на Ходжкин и се лекува в Германия. Това съобщиха от НЗОК за “24 часа”, след като в сряда съученици на момичето спряха Бойко Борисов в Пловдив и го помолиха за пари. Но за химиотерапия в Германия, а не за медицинско изделие. Още на 5 август е била готова заповед за отпускането на помощта, но се чака документ от УМБАЛ “Свети Георги”, който в момента се подготвя, обясниха пред “24 часа” от НЗОК. И уточниха, че момичето не е кандидатствало за друга помощ. Преди около месец Мила заминала в Германия при леля си. Дни след пристигането ѝ е приета в болница във Франкфурт, където ѝ поставят диагнозата лимфом на Ходжкин. Немските лекари започват спешно лечение, правят ѝ първа вливка от курса по химиотерапия. Според тях има надежда момичето да се излекува напълно. Само за химиотерапията са нужни 35 хил. евро, ще трябват пари и за престоя и изследванията. Съучениците ѝ от Търговско банковата гимназия вече дариха 2000 лева от благотворителен концерт. Можете да подкрепите Мила в нейната дарителска сметка в:", "date": "2019.08.29", "title": "Здравната каса отпуска пари за изделие, не за химиотерапия на Мила, за която съученици поискаха помощ и от Бойко Борисов"}
{"url": "https://www.24chasa.bg/novini/article/7629808", "text": "Агенцията по геодезия, картография и кадастър да стане структурен обект от националната сигурност, предлага регионалната министърка Петя Аврамова. Предложението ѝ е публикувано за обществено обсъждане. Включването на кадастъра като обект от националната сигурност се налага заради поредица от обжалвания на обществена поръчка на кадастъра пред КЗК и съда. Така се спъва модернизирането на информационните системи на агенцията, забавя се предоставянето на електронни услуги на гражданите и бизнеса и освен това се бави интегрирането на Имотния регистър с кадастралните карти, става ясно от мотивите на Петя Аврамова, с които тя предлага промяната. Забавянето на обществената поръчка спъва работата и на големи потребители на информацията от кадастъра като земеделското министерство и пътната агенция, описва проблема регионалната министърка. Дейността по създаване на кадастралната карта и кадастралните регистри, поддържането им в актуално състояние и предоставянето на кадастрални услуги и данни е дейност с пряко значение за националната сигурност на страната, твърди още министър Аврамова.", "date": "2019.08.29", "title": "Кадастърът става част от националната сигурност"}
{"url": "https://www.24chasa.bg/novini/article/7629809", "text": "За втори път съдийската колегия на Висшия съдебен съвет (ВСС) ще отложи заседание за освобождаване на съдията от Софийския районен съд Методи Лалов. Причината - няма да бъде събран кворум, тъй като 10 от общо 14 кадровици са в отпуск. С това на практика ВСС няма да освободи Лалов от 2 септември, както той бе записал в молбата си. Първото провалено заседание бе на 15 август. Въпреки че бе ясно и че на 30 август повечето кадровици ще са в отпуск, шефът на ВКС Лозан Панов свика заседание. Преди да бъде приета оставката на Лалов, той трябва да изготви актовете си по 111 дела. След като разбра, че оставката му и в петък няма да бъде гласувана, Лалов се обяви през статус във фейсбук за жертва на репресия. Написа и имената на кадровиците, които разглеждат дисциплинарката му. Районният магистрат иска да се махне от системата, за да стане политик. Поканен е да оглави листата за общински съветници на “Демократична България”.", "date": "2019.08.29", "title": "ВСС отлага политическата кариера на Методи Лалов"}
{"url": "https://www.24chasa.bg/novini/article/7629816", "text": "Най-сладкия протест в историята на митингите направи миньорът Минчо Хаджиев в Смолян. Цял ден в четвъртък той раздаваше сладоледи на ларгото в Смолян, но със специално разрешение от общината за организиран протест. Това е единственият начин, който Хаджиев измислил, за да не му пречат от агенцията по безопасност на храните да почерпи децата в Смолян с домашен сладолед. 700 сладоледа във вафлени кофички раздаде миньорът на ларгото в Смолян. Минчо Хаджиев сам приготвил изкушението от мляко, какао, захар и яйца. Продуктите са минали пълна термична преработка при 103 градуса и след това са замразени във фризер при минус 22 градуса, обясни той като гаранция за безопасността на сладоледите. Тъй като не може просто да застане и да раздава безплатен сладолед, формата, която възприел, е да поиска от кмета на общината Николай Мелемов разрешение за протест, тъй като е негово конституционно право. Разрешението за протест му е издадено от 11 до 13 часа и след това от 17 до 19 часа. “Формата на протест е заради инспекторите от агенцията по храните, които искат документ за произход на сладоледа. А аз не развивам търговска дейност, за да имам нужда от такива документи. Ако поканя хората от града вкъщи и ги черпя, не е ли същото? По тази логика документи за произход трябва да имат всички, които раздават курбани по църкви и джамии”, обясни Хаджиев колко е трудно да направи човек голяма почерпка. Въпреки протеста в четвъртък комисия от агенцията по храните отново пристигнала за проверка. “Видяха, че всичко е наред, но настояха за документи. Поисках им поне една глоба, която са наложили за курбан на открито, където хигиената е на ниско ниво, но не ми предоставиха и се размина. Провериха и дали спазвам часовете на протеста”, разказа Хаджиев. Тази година протестът бе за по-добро образование. Преди това е протестирал за по-добра съдебна система, престъпността, корупцията и други наболели въпроси. Аргументът му да раздава сладолед преди две години бе с искане на тел. 112 да не се приемат само гласови съобщения, а и снимки, за да са наясно в спешните центрове какви екипи да изпратят при пострадалите. Хаджиев обяснява, че всъщност раздава сладоледа за здраве и помен на негови близки от 15 години на различни места в Смолянска област. Той е геолог по професия, дълго работеше като метеоролог на връх Рожен, но повече от година работи в мадански рудник.", "date": "2019.08.29", "title": "Миньор организира протест, за да черпи деца със сладолед"}
{"url": "https://www.24chasa.bg/novini/article/7629921", "text": "Американската прокуратура разследва нови случай на предполагаема кражба на технологии от китайския телекомуникационен гигант Huawei, съобщи днес „Уолстрийт джърнъл“, който цитира запознати със случая източници. Компанията Huawei е обвинена в кражба на интелектуална собственост от лица и компании в продължение на няколко години и в наемане на служители от конкурентни фирми, предаде Ройтерс. От Huawei и от американското правосъдно министерство не са коментирали още информацията, предаде ", "date": "2019.08.29", "title": "„Уолстрийт джърнъл“: САЩ разследват Huawei за кражба на технологии"}
{"url": "https://www.24chasa.bg/novini/article/7629698", "text": "24 банки бягат от Великобритания след Брекзит, съобщи ръководителят на Надзорния съвет на Европейската централна банка Андреа Енрия. С преместването си финансовите институции ще изтеглят от страната активи на стойност един трилион и триста милиарда евро. Седем от банките ще бъдат директно под надзора на ЕЦБ, а останалите 17 - на централните банки в държавите от еврозоната, в които изберат да се преместят. Новината от ЕЦБ идва само ден след спорното решение на британския премиер да спре работата на парламента като удължи ваканцията на депутатите дотолкова, че те да нямат време да спрат плана му за Брекзит без сделка. Заседанията ще бъдат възстановени на 14 октомври, едва две седмици преди 31 октомври, когато е крайният срок за Брекзит. Откритата онлайн петиция срещу решението събра 1,1 млн. подписа. Според британските закони всяка подписка, подкрепена от поне 100 хиляди души, трябва да бъде дебатирана в парламента. Хиляди протестираха в Лондон, Манчестър, Единбург и други големи градове. Пред парламента в Лондон недоволни британци скандираха “Спрете държавния преврат!”. Заради конфликта около Брекзит Борис Джонсън загуби едно от големите имена в партията си. Лидерката на шотландските консерватори Рут Дейвидсън подаде оставка след 8 години на поста. Примерът ѝ бе последван от високопоставен представител на Камарата на лордовете. Джордж Йънг, отговорник за дисциплината на парламентарната група на торите, заяви, че действията на Джонсън “засилват мнението, че правилтеството няма подкрепата на парламента в този критичен момент”. Независимо от вълната от критики президентът на САЩ похвали Джонсън. “Борис е точно това, което Великобритания чакаше, и ще докаже, че е велик човек. Обичам Великобритания”, написа Доналд Тръмп в туитър. Американският лидер изтъкна, че ще е доста трудно за лидера на опозицията Джереми Корбин да организира вот на недоверие.  Хю Грант избухна срещу Борис Джонсън с гневна публикация в туитър. “Няма да прецакаш бъдещето на децата ми. Няма да унищожаваш свободите, за които дядо ми воюва в две световни войни, за да ги защити. Разкарай се, твърде промотирана гумена играчка за баня. Великобритания е разбунтувана заради теб и твоята малка банда мастурбиращи префекти”, пише актьорът.", "date": "2019.08.29", "title": "24 банки бягат от Великобритания, съпартийци напускат  Борис Джонсън (Обзор)"}
{"url": "https://www.24chasa.bg/novini/article/7629649", "text": "Започва процедура за освобождаване на Катица Янева от поста специален прокурор на Северна Македония. Това реши Съветът на прокурорите в Скопие след гласуване, завършило с девет гласа “за” и нито един “против”, предаде скопската тв “Телма”. Янева се намира в ареста като заподозряна по случая “Рекет”. С уволнението на Янева ще бъде прекратен и мандатът на останалите десет прокурори от Специализираната прокуратура. Остава неясно от кои редици ще бъде избран заместник на освободената от длъжност специална прокурорка. Решението бе взето след осемчасово обсъждане, преглед на досието и доказателствата срещу Янева по делото “Рекет”. Съветът обеща, че най-късно до ден ще състави доклад, в който ще бъдат изброени доказателства срещу Янева за непрофесионални и недобросъвестни действия, добавя агенция \"Фокус\". Съветът може да предложи уволнението на Янева пред парламента, но за окончателно прекратяване на мандата ѝ се изисква две трети от депутатите да гласуват “за”. След това съветът трябва официално да обяви освобождаването на специалния прокурор от поста. Делото “Рекет” бе образувано в средата на юли, но скандалът се разгоря с пълна сила в началото на август, когато италианското издание “Ла Верита” пусна серия видео- и аудиозаписи. Главно действащо лице се оказа бизнесменът Йордан Камчев, известен като Орце Камчев, който бе предложен от София за почетен консул на България в Охрид. Според записите Камчев дал подкуп от 1,5 млн. евро, които трябвало да бъдат предадени на прокурорката Янева, за да прекрати делото срещу него за пране на пари, известно като “Империя”. Шоуменът и собственик на 1ТВ Боян Йовановски с прякор Боки 13 и бизнесменът Зоран Милески - Зоки Кичеец, рекетирали Камчев с обещанието, че срещу 8 млн., намалени впоследствие до 5 млн. евро, ще осигурят отмяна на ареста му. Тъй като решението трябвало да бъде подписано от спецпрокурорката Катица Янева, подозренията веднага се насочиха срещу нея.", "date": "2019.08.29", "title": "Уволняват Катица Янева от поста специален прокурор"}
{"url": "https://www.24chasa.bg/novini/article/7629712", "text": "Японският лингвист Кента Сугай пристигна в Тараклия да изучава българския диалект. Той посети село Паркани, където българският език и традиции се пазят повече от 200 години. Кента Сугай разказа пред БТА, че със света на българите се запознал, докато учел в Токийския университет славянски езици. Японецът се заинтригувал от граматическите особености на българския език. Две години той учи в Софийския университет \"Св. Климент Охридски\", защитава докторска дисертация, която е свързана с българските говори в Румъния, а сега преподава руски език в университета в Хокайдо. След като изучава българските диалекти в Румъния, близо до Букурещ, японският учен се заинтересува от българските диалекти в Бесарабия. Така съдбата го води в Тараклия - центъра на бесарабските българи в Молдова. Общувайки с местните жители, Кента Сугай остава с впечатлението, че много хора говорят книжовен български език, а диалектьт се използва от по-възрастните хора. \"След разпадането на СССР, в допълнение към влиянието на руския, украинския и молдовския език, днес се забелязва и влиянието на книжовния български език върху местните диалекти, защото днес бесарабските българи имат контакт с прародината си, много млади хора учат в български университети\", отбеляза ученият.", "date": "2019.08.29", "title": "Японски учен изучава българския диалект в молдовския град Тараклия"}
{"url": "https://www.24chasa.bg/novini/article/7629763", "text": "В знак на протест група от 50 мигранти блокира железопътна линия в Гърция. Беше спряно движението на влаковете през гара Лариса. Прекъсната е връзката Солун-Атина. Служители на морска охрана на остров Лесбос се опасяват от размирици. В Солун полицията всекидневно арестува стотици нелегално влезли в страната чужденци, които не искат убежище, а търсят нелегални канали за достъп до Централна Европа, предаде  . Ситуацията с мигрантите на остров Лесбос е извън контрол. В лагера Мория, който е с капацитет до 3000 души вече са настанени над 10 хиляди. Работещите в морска охрана на острова изпратиха писмо към министъра на флота с предупреждение, че „положението вече има мирис на барут“. Десетки са ежедневните случаи на спасяване на мигранти в морето, служителите на брегова охрана работят по 24 часа и масово напускат острова, се посочва в искането за спешни мерки. „Обстановката е взривоопасна“, съобщават охранителите на морската граница. Всеки момент може да се стигне до бунт и неподчинение, както от страна на мигрантите, така и от страна на жителите на острова.", "date": "2019.08.29", "title": "Мигранти блокираха жп линия в Гърция"}
{"url": "https://www.24chasa.bg/novini/article/7629783", "text": "Надийм Илахи e новият ръководител на мисията на Международния валутен фонд за България и Румъния. Той поема поста от 1 септември, а работата ще е от варшавския офис на организацията, съобщи   Алехандро Хайденберг, който в момента отговаря за мисията, се връща във Вашингтон. Илахи има опит с наблюдението на Босна и Херцеговина, Албания и Черна гора. Изследователската му работа е насочено основно към Югоизточна Европа и икономическите ефекти от емиграцията върху страните от региона. Ротацията на ръководителите на мисиите в отделните държави е стандартна практика за Международния валутен фонд.", "date": "2019.08.29", "title": "Надийм Илахи e новият шеф на мисията на МВФ за България и Румъния"}
{"url": "https://www.24chasa.bg/novini/article/7629787", "text": "Не е имало консултации с ООН по въпроса за създаването от САЩ и Турция на зона за сигурност в Сирия и ООН не е участник в това споразумение. Това заяви днес заместник-генералният секретар на организацията по хуманитарните въпроси Марк Лоукок, цитиран от ТАСС. Обърнахме внимание на изявлението за намеренията на САЩ и Турция да създадат т.нар. зона за сигурност в Североизточна Сирия, отбеляза Лоукок, който говори на заседание на Съвета за сигурност (посветено на сирийския въпрос), предаде БТА. ООН не е участник в това споразумение и не е извършвала консултации по този въпрос. Трябва обаче да се подчертае, че всяко споразумение трябва да отчита необходимостта за осигуряване на безопасността на цивилните, посочи Марк Лоукок. На преговори в Анкара на 7 август турски и американски военни представители се договориха за създаване на съвместен оперативен център в Турция с цел координиране на установяването на зона за сигурност в Северна Сирия.", "date": "2019.08.29", "title": "ООН: Не участваме в споразумението на САЩ и Турция за създаване на зона за сигурност в Сирия"}
{"url": "https://www.24chasa.bg/novini/article/7629803", "text": "Това е най-трудната година за празниците на изкуствата \"Аполония\", но може да се окаже най-успешна, каза министърът на културата Боил Банов на откриването на първото събитие от програмата на \"Аполония 2019\" - изложбата \"Великата красота\", което се състоя в Художествената галерия в стария град в Созопол. Той допълни, че според него устойчивите личности се доказват в трудни времена и пожела на добър час на тазгодишното издание, предаде БТА. Директорът на фондация \"Аполония\" Маргарита Димитрова даде начало на фестивала и откри изложбата \"Великата красота\", в която се намират едно до друго произведения на имена от артистичната група на естетическите революционери от 90-те - група \"XXL\", заедно с автори като Красимир Добрев, активист от друга легендарна група от този период \"Диско'95\", както и Венелин Шурелов - име, свързано с идеите на арт група \"Виа Понтика\". По време на същото събитие се състоя откриването и на изложбата \"Плакати за арт фестивали\", която е на площада пред Художествената галерия. И двете експозиции могат да бъдат разгледани до края на празници на изкуствата \"Аполония 2019\".", "date": "2019.08.29", "title": "Боил Банов: Това е най-трудната година за \"Аполония\", но може да се окаже най-успешна"}
{"url": "https://www.24chasa.bg/novini/article/7629826", "text": "“Двустранните отношения между България и Гърция имат стратегически и приятелски характер, което се обуславя с активния политически диалог, разширяващо се търговско-икономическо сътрудничество, общите интереси в енергийната сфера и интензивния образователен и културен обмен”, заяви Захариева. По нейна покана министър Дендиас прие да посети София на 10 септември т.г. Двамата министри обсъдиха редица въпроси от двустранен интерес, както и теми от политическия дневен ред на региона. Те констатираха, че двустранните ни отношения са на отлично ниво. Географската близост и потенциала на гръцката икономика и пазар предопределят високата икономическа активност между българските и гръцките фирми. През 2018 г. стокообменът между България и Гърция се е увеличил с 7.8% в сравнение с 2017 г. и е в размер на 3,3 млрд. евро. Гърция е на 5-то място в износа ни след Германия, Италия, Румъния и Турция. Междусистемната газова връзка България - Гърция (IGВ) е от първостепенно значение за диверсификацията на източниците на природен газ както за България, така и за региона на Централна и Югоизточна Европа. Интерконекторът ще свързва газовия коридор Север-юг с Южния газов коридор. Капацитетът на газовата връзка е между 3 и 5 милиарда кубически метра.", "date": "2019.08.29", "title": "Гърция е на 5-то място в износа ни след Германия, Италия, Румъния и Турция"}
{"url": "https://www.24chasa.bg/novini/article/7629926", "text": "Брижит Макрон, съпругата на френския президент Еманюел Макрон, благодари на бразилците, които я подкрепиха след обидните коментари на бразилския президент Жаир Болсонаро по неин адрес, предаде Франс прес. \"Искам само да кажа, защото виждам, че има камери, две думи на бразилците и бразилките на португалски: много благодаря (muito obrigada)\", каза госпожа Макрон пред журналисти при пътуване в Северна Франция. Тя добави, че е силно развълнувана от подкрепата, изказана й от мнозина бразилци след оскърбителните коментари за нея на Болсонаро. Те накараха президента Макрон да изрази пожелание, пред камери и журналисти от цял свят, \"бразилският народ бързо да се сдобие с президент на висотата на положението\". Вчера Болсонаро изтри обидните коментари от Фейсбук, \"за да избегне неправилно тълкуване\" според неговия говорител, добавя АФП.", "date": "2019.08.29", "title": "Брижит Макрон благодари на бразилците, които я подкрепиха след обидите на Болсонаро"}
{"url": "https://www.24chasa.bg/novini/article/7629610", "text": "Показателят за бизнес климата в България през август се е свил рязко до най-ниското си ниво от ноември 2016 г. насам, показват данните на НСИ, разпространени в четвъртък. Това стана в същия ден, в който Евростат съобщи за внезапно рязко повишаване на бизнес доверието в страните от еврозоната, което прекъсна няколкомесечната поредица от негативни данни, сочещи, че се задава рецесия. У нас общият показател на бизнес климата намалява през август с 3,1 пункта в сравнение с юли. Това засяга в различна степен промишлеността, строителството, търговията на дребно и услугите, като общото е, че навсякъде мениджърите в тези дейности са обхванати от несигурност в бъдещето. В промишлеността например спадът на индекса е само с 0,8 пункта, като за първи път от много време насам несигурната икономическа среда тревожи повече мениджърите, отколкото традиционните затруднения, свързани с недостига на работна сила. Най-силен е спадът в индекса в строителството - с 5,1 пункта. Освен че трудно намират квалифицирана работна ръка и имат затруднения, свързани с голямата конкуренция в бранша, строителните предприемачи се опасяват най-много от несигурната икономическа среда и от евентуален спад в търсенето. Анкетите сред строителните предприемачи показват също, че се наблюдава отдавна несрещано в този сектор затруднение, свързано с увеличаване на клиентите, които бавят плащания. В сравнение с юли в търговията на дребно са се повишили опасенията от спадащо търсене. Очакванията на търговците за цените на стоките през следващите три месеца са да останат на сегашното си равнище. В сектора на услугите преобладаващите през юли оценки за икономическото положение бяха то да се промени към по-добро, но през август преобладават оценките, че положението ще си остане същото като сега. Сред мениджърите в сферата на услугите също се повишават опасенията от увеличаващ се дял на клиенти, които бавят плащания. Според председателя на Асоциацията на индустриалния капитал в България Васил Велев спад в продажбите на нашите промишлени предприятия има вече от 3 месеца насам и той се дължи най-вече на намалелия износ към Германия и Италия. “Ако и през септември положението е същото, ще трябва да се вземат мерки”, заяви пред “24 часа” Велев.", "date": "2019.08.29", "title": "Песимизмът при бизнеса най-силен от 2016 г. насам"}
{"url": "https://www.24chasa.bg/novini/article/7629860", "text": "Пламен Шляпашки и Георги Нанчев са били засечени по клетките на мобилните оператори в района на язовира в Негован, където бяха открити разчленените трупове на бившия треньор по борба Йордан Атанасов и съпругата му Марияна. Освен тях там са били и стотици други хора в определен период, за който се е предполагало, че жертвите са убити. От всички, които са проверени, Пламен и Георги са с най-рисков профил - и двамата са криминално проявени, а първият е и осъждан за притежание на незаконно оръжие. Така разследващите започват да следят всяка крачка на двамата строителни работници 7 дни, преди да стане ясно кои са жертвите. Шляпашки и Нанчев са подслушвани и следени, анализирани са контактите им. Освен това експертиза на бидоните край язовира отвежда разследващите до магазина, от който са купени. Пламен и Георги са снимани от охранителните камери на обекта.  Когато МВР получава сигнал, че Йордан Атанасов и съпругата му Марияна са изчезнали, става ясно, че един от мъжете - Георги Нанчев, често е говорил по телефона с бившия треньор по борба. Този факт, както и маршрутът на движение на двамата арестувани до Негован, установен по клетките на мобилните оператори заковава убийците и те са задържани. Тогава става ясно, че са се познавали отдавна и са правили ремонти в жилищата на жертвите си. Георги и Пламен са признали всичко, след като в началото се опитвали да прехвърлят вината за убийствата един на друг, разпитвани в отделни стаи. В четвъртък Софийската градска прокуратура повдигна обвинения срещу двамата строителни работници за убийствата на Йордан и Марияна Атанасови. Мотивът им е бил да вземат пари, бижута и други ценности от семейството. Според признанията на майсторите двамата са планирали престъплението месеци наред. Шляпашки и Нанчев са били наемани от бившия борец да ремонтират няколко от апартаментите му в София. С Георги Нанчев се познавали от поне 15 г., когато Йордан се завърнал в родината от Нигерия, където е водил националния отбор по борба. В разговор Йордан споделя с майсторите, че е продал един от апартаментите си в столичния кв. “Гоце Делчев”. Търсил банка, в която да вложи парите на депозит, но лихвите били нищожни и затова ги държал вкъщи. Освен това се разплащал с тях винаги кеш. Това направило силно впечатление на Шляпашки и Нанчев, които вече били доверените майстори на семейство Атанасови. Бачкаторите решили да ограбят работодателите си. На 14 юли имали среща в апартамента им в столичния кв. “Иван Вазов”. Вместо да говорят за ремонти, двамата извадили пистолети и поискали парите. Пламен Шляпашки е застрелял и двамата в главите с по един изстрел. Никой от съседите не е чул, защото пистолетът е със заглушител Убити са от упор. След това започнали да тършуват из жилището, прескачайки труповете им. Намерили дребна сума - около 2 хил. лв., златни бижута и други семейни ценности, които са открити в сряда в дома на Георги Нанчев. След като убиват Йордан и Марияна, майсторите започват да заличават следите си. Борецът е едър човек и не можели да го изнесат, без това да направи впечатление. Затова вкарали труповете в банята и започнали да ги режат на парчета, като ползвали триони и ножове. Разчленените части сложили в няколко найлонови торби за строителни отпадъци. После се върнали в апартамента с почистващи препарати и започнали да мият остатъците от кръв, както и да подреждат. Заключили и излезли от апартамента. Пренесли торбите в черния джип “Тойота” на Георги Нанчев, в който предварително е имало бидони. Натъпкали останките в тях и потеглили към водоема в Негован, като са минали през цяла София. На брега на язовира изхвърлили бидоните. През цялото време, докато са били следени откриминалистите, Шляпашки и Нанчев не давали вид, че са извършили зверското престъпление. Спокойно си ходили на работа, живеели нормално, обичали да хапват заедно. Сигналът за липсващите съпрузи Йордан и Марияна е получен от близка на дъщеря им, която вече е пътувала от Нигерия за България. Тогава станала ясна и връзката на следените бандити с жертвите. Арестувани са в сряда сутринта в къща в село Джурово до Правец, където са наети да сменят дограмата. Разследващите неслучайно избират това място, защото няма опасност при задържането да пострадат случайни граждани, ако Георги и Пламен окажат съпротива. После двамата правят пълни самопризнания. В сряда вечерта Пламен Шляпашки води разследващите и до работното си място в Техническия университет, където е нает по поддръжката. Там е незаконният пистолет със заглушителя, с който е застрелял жертвите си.  Пламен, който е сочен за стрелеца, е леворък, научи “24 часа”. Това обяснява защо и двамата убити са прострлеляни леко вляво в главата - мъжът над лявата вежда, а жената в тила, но пак от тази страна. Куршумите са 7,65 мм. Това не е първият арест на Пламен за стрелба с оръжие с този калибър. На 13 април 2012 г. той гърмял по бездомно куче в столичния кв. “Дружба”. Оказало се, че имал газов пистолет марка ИЖ на руската фирма Baikal. Заличил фабричния номер и подменил цевта с бойна. Хванали го и с 4 патрона. Тъй като нямал разрешение за оръжие, го арестували. От Софийската районна прокуратура пък го дали на съд за незаконно притежание на оръжие. Получил условна присъда заради чистото си досие. През 2017 г. го хванали да кара без книжка. Оказало се, че е рецидивист на пътя. 2006 г. му взели 5 точки за нарушение, а 4 г. по-късно още толкова. През 2013 г. обаче го хванали да кара кола без регистрационни номера и застраховка. Взели му книжката. Глобили го и 150 лв. Още същата година получил нова глоба от 300 лв., че кара без книжка. Пак през 2017 г. пък отказал да даде документите си на шофьор на полицаите. Пламен Шляпашки е роден в Бяла Слатина, но от много години живее в София. Бил е на гурбет в Италия, но се върнал. В Техническия университет, където е нает като сътрудник по поддръжката, имал склад за инструментите си, но там криел и оръжието си. Шляпашки е фен на бързите мотори, става ясно от профила му във фейсбук. Има жена и две деца  , с които живеят в жк “Дружба”. Там е жилището и на съучастника му в убийствата Георги Нанчев. Пламен се е снимал на различни строителни обекти, където е работил. На един от кадрите се е излегнал на шезлонг до басейн. С гордост се показва и в коридорите на Техническия университет. Името му е и в телефонния указател на учебното заведение. Георги Нанчев е родом от Троян. Криминално проявен е и го има в базата данни на МВР, но не е осъждан. По време на разследването са разпитвани много криминално проявени, като един от тях е дал ценна информация за Шляпашки, научи “24 часа”. Очаква се в събота прокуратурата да поиска от съда двамата обвиняеми да бъдат задържани под стража. В същото време разследването продължава. От жилището на Йордан и Марияна Атанасови са иззети достатъчно биологични следи от тях. Само за два дни разследващите намират огромен брой други доказателства за вината на Пламен и Георги освен собствените им самопризнания.", "date": "2019.08.29", "title": "Телефоните и бидоните издали касапите Пламен Шляпашки и Георги Нанчев"}
{"url": "https://www.24chasa.bg/novini/article/7629675", "text": "60% от софиянци смятат, че е важно синята зона за паркиране да работи и в неделя. 70% определят като важна тема за града въвеждането на такса “задръстване”. В същото време тези мерки са сред събралите най-голяма поляризация при последното социологическо проучване, направено за целите на общинската инициатива “Визия за София”. В него са участвали 1250 софиянци, които са отговаряли на 26 въпросника и 215 компонента за оценка. Те са давали оценка на мерките от 1 до 10. Проучването е направено от “Глобал метрикс”. Средната подкрепа за всички действия е 7,98, а най-ниската средна оценка е 4,97. С най-голяма подкрепа се ползват действия в сферата на транспорта и придвижването, които биха допринесли за по-безопасни улици, пешеходно преминаване и качествени настилки. Голямо одобрение получават и мерки за по-чиста околна среда, като достъп до чиста вода и ремонт на старите водопровди и за подобряване естетиката на градската среда, обясни шефът на “Софпроект” и ръководител на “Визия за София” арх. Любо Георгиев. Най-малко подкрепа софиянци дават за стесняване на лентите за движение по главни улици, доставки с дронове и въвеждане на такса за преминаване през центъра. Оценките за последната идея са едни от най-полярните - 21% са против, 29% я определят като слабо приоритетна, а като важна я оценяват 50%. 60% подкрепа, но в различна степен събира идеята синята зона да работи и в неделя. Мненията са разнопосочни и за въвеждане на такса задръстване - 18% са “против”, за 11% тя е с нисък приоритет, но за 70% е важна, но в различна степен. Това означава, че ако общината реши да ги въведе, ще трябва да обяснява много, преди да го направи. Най-голяма положителна нагласа събират мерки за по-добро здравеопазване - по-добри условия за работа на медицинските лица и повече зони за спорт. “Това са първични данни. В средата на септември ще сме готови с данните от изследването за нагласата на хората да променят навиците си - готови ли са да изхвърлят разделно отпадъците още в дома и др.”, каза арх. Георгиев. 7000 души са се включили в онлайн въпросник на “Визия за София”. 1/4 от попълнилите го са на възраст между 30 и 40 г. В това изследване се очертават като приоритетни мерките за нови паркове, повече дървета и градско земеделие, велоалеи, забрана на старите коли, достъп до газификация и слънчеви панели. Работата по “Визия за София”, която трябва да очертае как ще се развива столицата до 2050 г., започна през юли 2017 г. Проведени са срещи с над 10 000 души и са направени 50 анализа, както и социологическо проучване за оценката на удовлетвореност от живота в столицата. “Очертахме няколко глобални аспекта - екологичен, пространствен и мобилност. Най-често присъстват темите: градски транспорт, планиране, природни ресурси и контрол и управление. Вече сме на финала на изработването на визията за София. В понеделник ще представим целите за развитие на столицата. Надяваме се през ноември новият Общински съвет да приеме “Визия за София”, каза арх. Георгиев.", "date": "2019.08.29", "title": "За 60% от софиянци е важно  синя зона  да работи и в неделя, за 70% - такса задръстване"}
{"url": "https://www.24chasa.bg/novini/article/7629941", "text": "Китайският президент Си Цзинпин обеща да подобри отношенията с Филипините. Той направи това при днешното посрещане на филипинския си колега Родриго Дутерте в Пекин, съобщиха китайските държавни медии, цитирани от ДПА. Си заяви, че международните и регионалните отношения са станали доста сложни, но той е готов да работи с Дутерте, за да подобрят стратегическите връзки между двете страни, посочи Синхуа. Сътрудничеството между двете държави ще придаде положителна енергия на регионалния мир и стабилност, каза китайският президент при посрещането на филипинския си колега, предаде БТА. Срещата беше с фокус върху териториалния спор между страните им в Южнокитайско море, както и върху разработването на нефто-газовите находища в региона. Миналата седмица филипинският лидер заяви, че ще обсъди победата на страната си при решението на международния арбитраж през 2016 г., отхвърлящо обширните териториални претенции на Пекин към Южнокитайско море. Дутерте, който дойде на власт през 2016 г., засега е оставил настрана решението, докато в същото време се стреми към финансова помощ от Пекин. Но китайската му стратегия загуби популярност у дома, след като напрежението нарасна през последните месеци заради плаванията на китайски кораби през филипински териториални води, отбелязва ДПА. Утре Дутерте продължава петдневната си обиколка в Китай със среща с китайския премиер Ли Къцян, а след това ще замине за Гуанчжоу и Фошан в Южен Китай.", "date": "2019.08.29", "title": "Си и Дутерте обещаха да подобрят китайско-филипинските връзки"}
{"url": "https://www.24chasa.bg/novini/article/7629683", "text": "20-годишен младеж спря трамвай, движещ се по ул. “Граф Игнатиев” в София, след като видял, че в мотрисата няма ватман и тя се движи по инерция. При инцидента няма пострадали. Докато чакал на спирката на бул. “Патриарх Евтимий”, Мануел Георгиев видял как трамваят дава на заден ход към стадион “Васил Левски”. Затичал се и скочил вътре. “Хората започнаха да се панират. Разбрах, че може да стане голям инцидент. Догоних трамвая, скочих вътре. Пробвах един от двата педала и го натиснах докрай. Оказа се, че е спирачката, и трамваят спря. Нямаше време да се мисли. Предположих, че ще се справя. Не се чувствам герой. Направих това, което трябваше”, разказа Мануел Георгиев пред “24 часа”. В трамвая имало десетина пътници. След като успял да го спре, всички поздравили Георгиев за смелата постъпка. После се появила и ватманката, която чула звънеца на трамвая, задействан от натискането на спирачката. Жената била объркана от случилото се. Неин колега, който минавал с друг трамвай в обратната посока, също слязъл да види какво става. “За съжаление, вероятно ще глобят ватманката, защото шефът на трамвайно депо каза, че трамваят е бил изправен. Тя обаче каза, че е натиснала спирачката. Натисна я пак и трамваят отново тръгна по инерция. Затова мисля, че става дума за техническа неизправност”, смята Георгиев. Пред началниците си ватманката обяснила, че ѝ прилошало и затова слязла да си купи храна. ", "date": "2019.08.29", "title": "Трамвай тръгна без ватман, 20-годишен успя да го спре (Обзор)"}
{"url": "https://www.24chasa.bg/novini/article/7629699", "text": "Първият изпитателен орбитален полет на кораба \"Старшип\" на американската компания \"Спейс Екс\" може да се състои през октомври, предаде ТАСС. Това заяви ръководителят на компанията Илон Мъск, предаде БТА. \"Планираме за октомври първия изпитателен полет на височина 20 км, а веднага след това ще направим опит за пилотиран полет\", е написал той на страницата си в Туитър. \"По-подробна информация за това ще бъде публикувана на 28 септември, когато се отбелязва годишнина, свързана с достигането на орбита от създадения от \"Спейс Екс\" кораб.\" Тази седмица на новия стартов комплекс на \"Спейс Екс\" в Тексас бяха извършени тестове на прототипа на \"Старшип\" - \"Стархопър\", който се издигна височина 150 метра във въздуха.", "date": "2019.08.29", "title": "Планират първия орбитален полет на кораба \"Старшип\" на компанията \"Спейс Екс\" за октомври"}
{"url": "https://www.24chasa.bg/novini/article/7629609", "text": "\"Грижеше се за семейството си. Само той работеше. Разчитахме на него. Просто съм потресена. Това каза жената на единия от обвинените в двойното убийство край Негован Пламен Шляпашки пред  Пламен е баща на две деца и е живеел със семейството си в столичния квартал \"Дружба\". Според жена му е изхранвал изцяло семейството от работата си в Техническия университет. От думите ѝ става ясно, че не е знаела за неговите планове, а за случилото се е разбрала вчера в 11 часа. \"Той нищо повече не ми каза\", допълни тя. По данни на прокуратурата първо е станало ясно кои са двамата похитители, а чак след това се е стигнало до имената на жертвите, чиито тела бяха открити преди 11 дни, разчленени в бидони в язовира край Негован.", "date": "2019.08.29", "title": "Съпругата на Пламен, обвинен в убийството на сем. Атанасови: Нищо не ми каза, добър човек е"}
{"url": "https://www.24chasa.bg/novini/article/7629611", "text": "Големите икономически сили също са застрашени от покачването на морското равнище, се казва в доклада за океаните и криосферата на Междуправителствената експертна група за климатичните промени, копие от който е получила Франс прес. Визират се Китай, Индия, ЕС и САЩ, посочва БТА. Китай е източник на 10,8 гигатона въглероден диоксид, тоест на 29 процента от глобалното количество, показват данни на ЕС за 2017 г. Според доклада на Междуправителствената експертна група Шанхай е изложен на опасност от покачване на морското равнище с 2,6 милиметра годишно през втората половина на 21 век. Това е повече от очакваното средно покачване за света. От наводнения ще бъде застрашено имущество на стойност 1,7 трилиона долара до 2070 г. Но не само Шанхай е застрашен. Изследване от 2015 г. показа, че от 20-те най-изложени на риск от наводнения градове в резултат на покачването на морското равнище, 9 са в Китай. САЩ са източник на 5,1 гигатона въглероден диоксид, според данните на ЕС за 2017 г. и са особено уязвими на покачването на морското равнище със своето много развито Източното крайбрежие и с огромните крайбрежни мегаполиси. Според едно от изследванията, цитирани в доклада, нивото на океаните може да се увеличи с 1,2 метра в края на века, което ще умножи петкратно наводняемите терени в източната част на САЩ. Друго изследване, цитирано в доклада, предупреждава, че Ню Йорк може се окаже изложен на завишен риск от наводнения със средно покачване на морското равнище с 1,3 милиметра на година. На всеки пет години, считано от 2030 до 2045 г., Ню Йорк може да бъде изложен на 2,25 метрово покачване на водното ниво във водоемите. Преди индустриалната ера подобно наводнение е ставало средно на 500 години. ЕС е най-големият единен пазар в света и произвежда 3,5 гигатона въглероден диоксид, според данните от 2017 г., но редица страни членки се ангажираха да намалят емисиите си. Европа е изложена на по-малък риск от другите икономически сили, но според доклада на Междуведомствената група има риск от наводнения в делтата на Рейн, която е важна търговска ос. Повишените температури, дължащи се на парниковите емисии, биха могли да намалят океанските течения в Северния Атлантически океан, което ще доведе до по-силни зимни бури на континента. Индия е източник на 2,4 гигатона въглероден диоксид, според данните на ЕС от 2017 г. Около 260 милиона души - една пета от индийците - живеят в крайбрежни райони, които вече са изложени на много по-екстремни бури заради климатичните промени. Докладът на Междуведомствената комисия обаче отбелязва, че летният индийски мусон, който е жизненоважен воден източник за селскостопанските ресурси за стотици милиони души, е отслабнал значително от 1950 г. заради затоплянето на Индийския океан. Индия е особено уязвима на покачването на морското равнище и може да се наложи милиони хора да напуснат местата, в които живеят, което ще породи въпроса къде ще отидат те.", "date": "2019.08.29", "title": "Китай, Индия, ЕС и САЩ също са застрашени от покачването на морското равнище"}
{"url": "https://www.24chasa.bg/novini/article/7629623", "text": "Юристът Олексий Хончарук беше утвърден днес от Върховната рада за министър-председател на Украйна, а лидерът на партията \"Слуга на народа\" Дмитро Разумков беше избран за председател на парламента, предадоха ТАСС и Ройтерс. Хончарук беше предложен за премиер от президента Володимир Зеленски и получи подкрепата на 290 от общо 450 депутати във Върховната рада, предаде БТА. Новият министър-председател е на 35 години и има малък политически опит. През май той беше назначен за заместник-началник на канцеларията на Зеленски. Преди това е ръководил неправителствена организация, занимаваща се с икономически реформи и е работил като съветник в министерството на екологията. През 2014 г. се е кандидатирал за депутат, но не е бил избран. Разумков беше избран с подкрепата на 282 депутати във Върховната рада при необходими 226 гласа. Новият председател на парламента е на 36 години. През 2007 г. завършва Института за международни отношения на Киевския национален университет \"Тарас Шевченко\". През 2011 г. завършва Националния университет на държавната данъчна служба на Украйна. От 2006 до 2010 г. е бил член на Партията на регионите, оглавявана от Виктор Янукович. Участвал е в младежкото крило на партията и е работил като помощник на един от нейните депутати. Напуснал е партията след избирането на Янукович за президент на Украйна през февруари 2010 г. Според медийни информации от 2010 до 2014 г. Разумков е ръководил секретариата на Киевската градска организация на партията на Сергий Тигипко \"Силна Украйна\". През 2014 г. Разумков създава компанията \"Украинска политико-консултантска група\" заедно с политолозите Васил Мокан и Нели Яковлева. През 2018-2019 г. компанията участва в организирането на президентската кампания на комика Зеленски, избран през април тази година за президент на Украйна. Разумков е бил говорител на предизборния щаб на Зеленски и един от неговите главни политически съветници. Зеленски внесе днес в парламента законопроект за намаляване на броя на депутатите и затвърждаване на пропорционалната избирателна система, съобщи Върховната рада на своя уебсайт. \"Проектозакон за внасяне на изменения в членове 76 и 77 на Конституцията на Украйна за намаляване на конституционния състав на Върховната рада и затвърждаване на пропорционалната избирателна система\", се казва в заглавието на регистрирания законопроект. По-рано партията на Зеленски \"Слуга на народа\" предлагаше да бъде намален броят на депутатите от 450 на 300. През май президентът внесе за обсъждане в парламента законопроект за промени в избирателната система, свързани с пропорционалния принцип за избиране със затворени листи и понижаване на бариерата за влизане в парламента от 5 на 3 процента. Зеленски също така предложи да бъде закрепено в конституцията правото му да назначава ръководителите на две силови ведомства. В парламента е регистриран законопроект за конституционни промени, свързани с правомощията на президента да назначава и уволнява ръководителите на Националното антикорупционно бюро на Украйна и Държавното бюро за разследване. Зеленски внесе във Върховната рада кандидатурата на Вадим Пристайко за министър на външните работи, съобщи секретариатът на парламента. Пристайко е бил заместник-министър на външните работи. От ноември 2012 г. до октомври 2014 г. е бил посланик на Украйна в Канада. През юли 2017 г. е бил назначен за ръководител на мисията на Украйна към НАТО. На 22 май тази година е станал заместник-началник на президентската администрация. Зеленски внесе в парламента кандидатурата на Андрий Захороднюк за министър на отбраната. Президентът определи като една от главните задачи на новия парламент спиране на войната в Източна Украйна. Сред приоритетните задачи на Върховната рада той изтъкна \"укрепването на националната сигурност и отбрана, приключването на войната в Донбас и връщането на анексирания от Русия Крим\". Хончарук каза, че неговото правителство ще започне след няколко седмици преговори с Международния валутен фонд (МВФ) за нова програма. МВФ помогна на украинската икономика да се възстанови от острата рецесия и валутния срив след избухването на конфликта в Източна Украйна. Евентуална нова сделка може да замени сегашното споразумение за помощ в размер на 3,9 милиарда долара.", "date": "2019.08.29", "title": "Олексий Хончарук е новият украински премиер, председател на парламента стана Дмитро Разумков"}
{"url": "https://www.24chasa.bg/novini/article/7629527", "text": "Апелативният специализиран съд освободи кмета на пловдивския район \"Северен\" Ральо Ралев под парична гаранция от 150 000 лв., предаде  Така съдът промени решението на предходната инстанция, която му бе определила гаранция от 3 000 лв. При новите обстоятелства Ралев ще може да напусне ареста едва след внасянето на сумата, поясниха от институцията. Ральо Ралев бе задържан на 30 май след сигнал за корупция от строителен предприемач и после – обвинен в търговия с влияние. Заседанието във вторник бе отложено заради пропуски в документацията, след като се оказа, че в представените от прокуратурата документи за здравословното състояние на Ралев липсват лекарските заключения. Защитата на кмета алармира, че здравето му трайно се влошава и той е отслабнал с над 15 кг в ареста. Дни след арестуването му, премиерът Бойко Борисов заяви, че самият той е разпоредил да се разследва сигналът за рекет от бизнесмена, който лично го е адресирал до него. Оказа се, че районният кмет е бил проучван и следен със СРС още от началото на година – цели пет месеца преди да бъде задържан. Адвокатът на Ральо Ралев - Илиан Василев отказа коментар на днешния развой на делото.", "date": "2019.08.29", "title": "Кметът на \"Северен\" Ральо Ралев излиза от ареста срещу гаранция от 150 000 лева"}
{"url": "https://www.24chasa.bg/novini/article/7629528", "text": "Агенцията по геодезия, картография и кадастър (АГКК) да бъде определена за обект със стратегическо значение. Това предвижда подготвен от Министерството на регионалното развитие и благоустройството проект за допълнение на правителствено постановление, с което се определят стратегическите обекти и дейности. Проектът на нормативния документ е публикуван за обществено обсъждане. Основна задача на АГКК е създаването на кадастралната карта и кадастралните регистри в цифров вид за територията на цялата страна, поддържането им в актуално състояние и осигуряване на основни кадастрални данни за нуждите на планирането, инвестиционното проектиране, изграждането на инфраструктурни обекти, решаването на проблеми при бедствия, опазване на околната среда, при реализиране на сделки с недвижими имот, дейности по директивата INSPIRE съгласно Закона за достъп до пространствени данни и други. Всички те са изцяло зависими от функционирането на информационните системи на кадастъра - Интегрираната информационна система за кадастър и имотен регистър и Кадастрално-административната информационна система, които трябва да отговарят на съвременните изисквания, на ГИС системите за предоставяне на данни и електронни услуги, както и на промените в нормативната уредба. Чрез двете информационни системи АГКК изпълнява и задълженията си по внедряване на електронното управление, предоставяне на електронни услуги и създаване на предпоставки за автоматизиран междурегистров обмен. С увеличаване на покритието на страната с кадастрална карта и кадастрални регистри, което в момента е 84 %, и с промените в Закона за кадастъра и имотния регистър, които влязоха в сила от 22 август, значително ще се увеличават и потребителите на електронни услуги. Това създава предпоставка за риск за нормалното функциониране на информационната система, което предполага необходимостта от въвеждането на определени защитни мерки. Включването на агенцията в единния списък за определяне на стратегическите обекти и дейности, които са от значение за националната сигурност, ще доведе до предотвратяването на негативни последици за АГКК и за потребителите на кадастрални услуги, произтичащи от липсата на информационни системи на кадастъра със съответните функционалности. Проектът на постановление е публикуван в Портала за обществени консултации, в раздел „Проекти на нормативни актове“ в интернет страницата на МРРБ и на сайта на Агенцията по геодезия, картография и кадастър.", "date": "2019.08.29", "title": "Определят Кадастъра за обект със стратегическо значение"}
{"url": "https://www.24chasa.bg/novini/article/7629545", "text": "Аварийната сигнализация се включи на Международната космическа станция (МКС), но опасност за екипажа няма, съобщи ТАСС, позовавайки се на Роскосмос. \"Включи се аварийната сигнализация, екипажът анализира ситуацията и предприе необходимите мерки. Обстановката на МКС сега е нормална, никаква заплаха за безопасността на станцията и екипажа няма\" - заявиха от Роскосмос, без да уточняват причината за аварийния сигнал, предава БТА. На МКС сега работят руснаците Алексей Овчинин и Александър Скворцов, американците Ник Хейг, Андрю Морган и Кристина Кук и италианецът Лука Пармитано. С МКС се скачи и пилотираният кораб \"Союз МС-14\".", "date": "2019.08.29", "title": "Сигнал за авария се включи на Международната космическа станция"}
{"url": "https://www.24chasa.bg/novini/article/7629548", "text": "Военнослужещите от състава на Сухопътните войски и Военновъздушните сили в продължение на два дни оказваха помощ за потушаването на горския пожар, възникнал в района на селата Еленово и Сокол в община Нова Загора. Това съобщиха от Министерството на отбраната.  Военнослужещите от военно формирование 22 220 – Сливен с инженерна машина БАТ – М изграждаха просеки, за да не се разпространява пожара към населените места. В помощ на населението се включи и вертолет Ми-17 с регистрационен знак 419 от състава на 24-та авиобаза в Крумово. Двудневната операция на екипажа продължи общо 7 часа и 15 минути. Бяха извършени 43 захода за пускане на вода с подвесната система за гасене на пожари „Bambi Bucket“. В приложените файлове Ви изпращаме снимки, направени от борда на вертолет Ми-17 при потушаването на пожара.", "date": "2019.08.29", "title": "Пожарът в Новозагорско е овладян"}
{"url": "https://www.24chasa.bg/novini/article/7629546", "text": "Ръководството на Областната дирекция на МВР в Шумен подкрепи кандидатурата на Иван Гешев за главен прокурор. Тази кандидатура в най-голяма степен отговаря на критериите за ръководител на прокуратурата. Какво още се казва в позицията можете да видите ТУК:                                                                                                                                                                                                                                                                                                                                ", "date": "2019.08.29", "title": "От МВР-Шумен подкрепиха кандидатурата на Иван Гешев"}
{"url": "https://www.24chasa.bg/novini/article/7629554", "text": "Шотландски съд разглежда днес искане да се произнесе за законността на решението на британския премиер Борис Джонсън да прекъсне временно работата на парламента преди евентуален Брекзит без споразумение, предаде Ройтерс. Група от около 70 депутати от опозиционните партии подкрепиха искане върховният граждански съд на Шотландия да се произнесе дали Джонсън може да иска от кралица Елизабет да спира работата на парламента, предава БТА. Английските съдилища не заседават през август. Вчера Джонсън заяви, че ще прекъсне работата на британския парламент за повече от месец преди Брекзит, с което ядоса опонентите си и повиши залога в най-сериозната политическа криза във Великобритания от десетилетия, отбелязва Ройтерс. Той каза, че Великобритания напуска най-големия търговски блок в света на 31 октомври със или без споразумение. Подразбира се, че такава е позицията на правителството и в юридически план.", "date": "2019.08.29", "title": "Шотландия заседава за законността на спиране на работата на британския парламент"}
{"url": "https://www.24chasa.bg/novini/article/7629558", "text": "14-годишно наблюдение на Черно море от страна на учени от Софийския университет „Св. Климент Охридски“ установи, че затоплянето на зимите в последно време може да доведе до промени във водния басейн, които да се отразят на животинския свят в него и на туризма по Черноморието, предаде  Учените анализирали солеността, плътността и температурата на Черно море и открили, че по-меките зими в последно време затоплят неговия среден слой, който разделя богатите на кислород повърхностни води от безкислородните дълбоки водни маси. Слоят се е променял и в миналото, но никога не е бил толкова топъл, категорични са учените, които допълват, че ядрото му се е затоплило с 0,7 градуса по Целзий през последните 14 години. Постепенното размиване на този слой може да улесни проникването на дълбоките безкислородни води в горния слой, което би имало неизвестни последствия за морската екосистема, посочват изследователите. Според тях новото проучване предполага какво може да се случи с океаните на земята при непрекъснато затоплящ се климат. Учените изтъкват още, че ако тенденцията изтъняване на средния слой вода в морето продължи, от дъното на водния басейн към неговата повърхност може да започнат да се издигат сулфиди, корозивни и вредни вещества и това да се отрази на морския животински свят и на туризма.", "date": "2019.08.29", "title": "Учени: По-топлите зими може да доведат до промени в животинския свят на Черно море"}
{"url": "https://www.24chasa.bg/novini/article/7629549", "text": "На 12 септември в Атина ще бъде представен гръцкият превод на автобиографията на Негово Величество Царя, съобщи официалната страница на Симеон Сакскобургготски във Фейсбук.                                                                                                                                                                                                                                                                                                                       ", "date": "2019.08.29", "title": "Представят гръцкия превод на автобиографията на Симеон в Атина на 12 септември"}
{"url": "https://www.24chasa.bg/novini/article/7629585", "text": "Украинският парламент избра младия юрист Олексий Хончарук за нов премиер. Той беше предложен от президента Зеленски, предадоха световните агенции.                                                                                                                                                                                                                                                                                                                       ", "date": "2019.08.29", "title": "Украйна избра младия юрист Олексий Хончарук за нов премиер"}
{"url": "https://www.24chasa.bg/novini/article/7629590", "text": "Шест линии на метрото в Истанбул ще работят и през нощта. Това съобщи днес кметът на мегаполиса Екрем Имамоглу, цитиран от турската телевизия НТВ и БТА. Имамоглу уточни, че линиите ще работят през нощта два дни от седмицата - в петъците и съботите. Кметът на града посочи, че за да могат да се возят през нощта в метрото, гражданите ще трябва да маркират по два билета. Нощният транспорт ще работи от 00.30 до 05.30 ч. Денонощната работа на метрото в Истанбул започва от утре - 30 август. Линиите, които в петъците и съботите ще работят 24 часа, са следните: Йеникапъ - летище Ататюрк; Йеникапъ - Киразлъ; Йеникапъ - Хаджъосман; Кадъкьой - Тавшантепе; Юскюдар - Чекмекьой и Левент - Хисарюстю, уточнява НТВ.", "date": "2019.08.29", "title": "Шест линии на метрото в Истанбул ще работят денонощно два дни от седмицата"}
{"url": "https://www.24chasa.bg/novini/article/7627915", "text": "Реставратори върнаха автентичния блясък на най-големия мюсюлмански храм в България - Томбул джамия в Шумен. Възстановяването на оригиналната украса започна преди 15 години. “Тогава заварихме тежко състояние, джамията бе с компрометирани покривни обшивки, течове на вода, разрушени мазилки, загубени части от оригиналната украса. Стенописи бяха отцепени, заличени с вар, имаше блажна боя изцяло върху дървените елементи. Започна процес на проучване, на сондажи, на разкриване на оригинала под тези по-късни наслоявания”, разказва Любомир Воденичаров, ръководител на реставрационния екип. Няколко века великолепната украса на джамията е била скрита от очите - цветните стенописи били заличени от пластове вар, а украсата на дървените балкони и на мембера   е била под пластове блажна боя. “Джамията наистина впечатлява с много богатата си украса - има много барокови елементи. Сега светлината влиза отвсякъде през витражите, които са напълно възстановени с ръчно лети цветни стъкла, каза Воденичаров. Преди повече от десетилетие реставраторите изработват концепция за възстановяване. Тя се изпълнява прецизно, за да видим сега цялото великолепие на епохата на лалето. Архитектурата на храма е повлияна от зародилия се в началото на XVIII в. ориенталски архитектурен стил лале, който се характеризира с включването на елементи от френския барок. За да се знае какво е било, на места са запазени елементи от старата мазилка, която е скривала цветната феерия, зашеметяваща с красотата си. Джамията грейна в оранжево, зелено, червено-кафяво - палитра, взета от земята. Мюсюлманският храм е строен през епохата на лалето и събира в себе си цялата прелест на просвещенския период в културата на Османската империя. Уникални в изработката си от преди 275 години са мемберът и дървените балкони, от които също са махнати пластове блажна боя, за да се открие пред очите характерната с богатата си орнаментика културна епоха. “Всички дървени части, парапетите на балконите, особено таваните, които са много интересни и майсторски изписани, са декорирани ръчно без шаблони. Те са с един доста по-богат колорит от стенописната украса”, разказа още Воденичаров. Реставраторите са използвали същите материали и бои, с които е украсявана през 1744 г. джамията. Оригиналният полилeй не е запазен, но този, който се спуска от купола и осветява пространството заедно със светлината от витражите, е нов и добре се вписва в интериора на храма. Като акцент в реставрационната работа Воденичаров определя дървените сводове над входа и обущарника - мястото, където мюсюлманите оставят обувките си, преди да стъпят на молитвения килим. Той е изработен в Турция, а цветът му придава допълнителна топлина и озарява в пясъчен цвят култовата зала. Строителството на джамията започва през 1740 г. Четири години по-късно е завършена. Височината на молитвената зала е 25 метра, основата - 15 на 15 м. Стенописите, по които са работили реставраторите, са на площ от близо 2 декара. Джамията е била декорирана на два пъти - през XVIII в. и през XIX в. Това изправило реставраторите пред дилемата коя декорация да се остави. В българската практика се възстановява оригиналът, но реставраторите преценили, че и двата варианта имат своята ценност. Предстоят още реставрационни дейности. До края на година ще бъдат завършени реставрацията на фонтана, сградата на медресето и библиотеката.", "date": "2019.08.29", "title": "Томбул джамия върна блясъка си"}
{"url": "https://www.24chasa.bg/novini/article/7629594", "text": "Севернокорейският парламент прие промени в конституцията, засилващи допълнително ролята на Ким Чен Ун на държавен глава, съобщиха днес медиите в КНДР, цитирани от Ройтерс и БТА. Законовият статут на Ким като \"представляващ държавата беше укрепен още повече, за да гарантира категорично монолитното ръководене от върховния лидер на всички държавни дела\", цитира агенция КЦТА председателя на Президиума на Върховното народно събрание на Северна Корея Чое Ньон-хе. Днешното решение беше взето, след като през юли Ким официално беше обявен за държавен глава и главнокомандващ на армията съгласно приетата тогава нова конституция на КНДР. Според анализатори вероятно обявяването на Ким за държавен глава тогава вероятно е имало за цел да подготви почвата за мирен договор със САЩ. Северна Корея отдавна призовава за мирно споразумение и нормализиране на отношенията си с Вашингтон, с което официално да бъде сложен край на Корейската война (1950-1953 г.). Тя до ден днешен е приключила единствено по силата на примирие, но не и на официален мирен договор. В исторически план номинално държавен глава на КНДР беше председателят на Президиума на Върховното народно събрание. Според новата конституция обаче Ким, като председател на Държавния съвет, е върховен представител на целия корейски народ, което означава държавен глава, но и \"главнокомандващ\". В предишната конституция Ким беше определен просто като \"върховен лидер\", който командва \"въоръжените сили\" на КНДР. Приетите днес конституционни промени изглежда потвърждават, че сега севернокорейската правна система ще признае Ким за държавен глава. Новата конституция му позволява да обнародва законови разпоредби, укази и решения и да назначава и отзовава посланици в чужбина, посочва КЦТА.", "date": "2019.08.29", "title": "Северна Корея промени конституцията си, \nза да укрепи управлението на Ким Чен Ун"}
{"url": "https://www.24chasa.bg/novini/article/7629601", "text": "НАСА покани ученици от САЩ да се включат в съревнование за избор на име на следващия й марсоход, който ще потегли на мисия към Червената планета през юли 2020 г., пише в. \"Дейли експрес\", цитиран от БТА. Досега НАСА е изпращала на Марс четири роувъра - \"Соджърнър\", \"Спирит\", \"Опортюнити\" и \"Кюриосити\". Новият апарат ще се присъедини към \"Кюриосити\" - единствения все още функциониращ марсоход. В надпреварата могат да се включат ученици от държавни, частни и домашни училища. Победителят ще получи правото да кръсти марсохода и ще бъде поканен да присъства на изстрелването му от Кейп Канаверал във Флорида. Надпреварата ще продължи до края на октомври, като крайният срок за кандидатстване е 1 ноември. Участниците ще бъдат разделени на три възрастови групи. Проявилите интерес ученици трябва да изпратят есе до 150 думи, в което обясняват защо предложеното от тях име е най-доброто за марсохода. НАСА ще оцени всяко предложение според неговата оригиналност, значимост и адекватност. Ще бъдат взети предвид и цялостната презентация и качеството на есето. \"Съревнованието предлага чудесна възможност на подрастващите да се включат в нашите мисии\", казва директорът на НАСА Джим Брайдънстайн. В надпреварата ще бъдат избрани 52-ма финалисти, представляващи своята възрастова и щат или американска територия. Само трима финалисти от всяка група ще стигнат до последния кръг, в който обществеността ще може да гласува. Вотът ще продължи до януари 2020 г. - седем месеца преди началото на мисията. Победителят и името на марсохода ще бъдат обявени на 18 февруари 2020 - точно една година преди очакваното кацане на роувъра на Червената планета.", "date": "2019.08.29", "title": "НАСА с конкурс за ученици за избор на име на следващия марсоход"}
{"url": "https://www.24chasa.bg/novini/article/7629606", "text": "Американският президент Доналд Тръмп заяви днес, че САЩ ще запазят военно присъствие в Афганистан дори и да бъде постигната сделка с талибаните, предаде Ройтерс, цитирана от БТА. \"О, да, трябва да съхраним някакво присъствие. Ще запазим присъствието си там. Значително го намаляваме, но винаги ще присъстваме в Афганистан\",каза Тръмп в интервю за радио Фокс нюз. Президентът изтъкна, че в Афганистан ще останат 8600 американски войници.", "date": "2019.08.29", "title": "US войски остават в Афганистан дори и при сделка с талибаните"}
{"url": "https://www.24chasa.bg/novini/article/7629630", "text": "След срещата си в Министерския съвет, премиерът Борисов и новоизбраният председател на ЕК Урсула фон дер Лайен посетиха храм-паметник „Свети Александър Невски“ и храм „Света София“, съобщиха от правителствената пресслужба. Българският министър-председател изтъкна внушителното културно-историческо наследство на нашата страна и добави, че с него по свой уникален начин България обогатява облика на ЕС.", "date": "2019.08.29", "title": "Борисов показа на Фон дер Лайен \"Св. Александър Невски\" и \"Света София\" (Видео, снимки)"}
{"url": "https://www.24chasa.bg/novini/article/7629506", "text": "Оказа се, че преди двамата да бъдат закопчани, любителят на бързи мотори Пламен Шляпашки се е замесил в имотна измама с апетитен апартамент в квартал \"Гео Милев\". Става дума за жилище малко над 100 квадратни метра, което е изтъргувано за скромната сума от 112 500 лв., при пазарна цена поне два пъти по-висока. 85-годишната собственичка на жилището Цветанка издъхва при съмнителни обстоятелства през миналия септември, разказва една от трите й дъщери пред \"България Днес\". Пламен Шляпашки се появил в блока преди повече от година. Съседка го засякла в асансьора и разменили няколко изречения, докато пътували към последния етаж на блока. Пред жената той казал, че е майстор и идва да ремонтира апартамента на Цветанка. Сложил пръст на устата като знак към комшийката да си мълчи и влязъл в дома на възрастната жена. Връзката на Шляпашки с пенсионерката станала чрез нейната дъщеря. Тя била колежка с него в Техническия университет и споделила, че жилището има нужда от ремонт. Колко пъти е ходил Шляпашки в апартамента и какво е правил, наследничките на баба Цветанка само подозират. На 7 септември 2018 г. една от дъщерите й получила обаждане от Окръжна болница, че майка й е получила удар и е в интензивното. Два дни по-късно пациентката издъхва. \"Съжалявам, че не поискахме ексхумация, защото смъртта на майка ми е много съмнителна - или някой я е ударил и е паднала, или някой й е казал, че апартаментът й вече не е неин\", обяснява дъщерята на починалата жена. Наследничката разбира за криминалната продажба два-три месеца по-рано съвсем случайно. Оказва се, че баба Цветанка не е плащала сметки за ток, а когато дъщеря й отишла да покрие задълженията, разбрала, че партидата вече се води на друг човек. При последвалата проверка се оказало, че апартаментът е продаден. Негов собственик по документи е жител на малък град край Перник, показа проверка на \"България Днес\" в Имотния регистър. Според запознати въпросният \"новодомец\" неведнъж е ходил на адреса заедно с касапина Пламен Шляпашки. Самият Пламен от своя страна бил пълномощник по сделката с жилището на бабата. По тази причина неговото име се появява в исковата молба на наследниците за разваляне на покупко-продажбата. \"След смъртта на майка ми в жилището не намерихме нито стотинка, а тя имаше доста пари. Освен уж получените от продажбата на апартамента тя имаше и суми от сделка със земя в квартал \"Слатина\". Въпросният Пламен Шляпашки се появи в дома на майка ми в деня, в който ни се обадиха от болницата, че е получила удар. Изрази загриженост за състоянието й. Мога да го опиша като човек, който вдъхва доверие и дава сигурност\", описва задържания Шляпашки дъщерята на баба Цветанка. Тя подозира, че до заграбването на жилището се е стигнало с натиск върху майка й или чрез фалшификация на подписи и документи. Те са били в апартамента, до който достъп като майстор и като загрижен и отзивчив колега на сестра й е имал Пламен Шляпашки. Новият собственик правил два пъти опити да влезе във владение на имота, но те са пресечени, тъй като в момента сделката е блокирана заради исковата молба на наследниците. От поне четири години действа бандата, която се оказва свързана с убийците на треньора по борба и съпругата му, обясняват близки до разследването. Освен Пламен Шляпашки и Георги Нанчев основни участници в нея са купувачът на апартамента на баба Цветанка и ром от софийския квартал Филиповци. Проверява се информацията, че \"новодомецът\" в кв. \"Гео Милев\" изпълнява ролята на фиктивен купувач на откраднати имоти - апартаменти и парцели в София. На негово име през последните няколко години се водят десетки сделки за покупка на недвижими имоти. За част от тях също има искови молби за разваляне, както \"продажбата\" на дома на баба Цветанка. Други жилища, за които наследници не са се усетили бързо, вече са изтъргувани от авера на Пламен Шляпашки Криминалисти неофициално коментираха, че се проверявали и още няколко странни смъртни случая на възрастни хора, бивши собственици на скъпи имоти. Един милион лева са очаквали да приберат задържаните за двойното убийство на треньора по борба и съпругата му Пламен Шляпашки и Георги Нанчев, научи \"България Днес\" от близки до разследването. По думите им касапите планирали да ограбят спестяванията на разфасованите Йордан Атанасов и съпругата му Марияна. През последните няколко години възрастната двойка е продала седем апартамента на атрактивни локации в София. Тяхната пазарна стойност надминава един милион лева. Пламен Шляпашки познавал треньора по борба от около 15 години. Често ходел да ремонтира имотите на бившия спортист заедно с колегата си Георги Нанчев. Месеци преди убийството Йордан Атанасов споделил пред майстора, че лихвите по влоговете са ниски и няма полза да държи спестяванията си в банката. Затова Шляпашки и аверът му замислили да очистят възрастния треньор и жена му и да ги оберат. Разчитали, че ще заличат следите си, като изхвърлят разфасованите трупове в езерото край Негован. Дъщерята на семейството живеела в Нигерия и рядко се обаждала на родителите си, което било много удобно за плана на убийците. Те обаче не открили пари в жилището на жертвите, а задигнали само семейни ценности. Те са открити в дома на единия от арестуваните. При разпитите двамата задържани прехвърляли вината помежду си. Впоследствие Пламен Шляпашки е признал, че той е стрелял по треньора по борба Йордан Атанасов и съпругата му Марияна. Убийството е извършено на 14 юли в апартамента на жертвите на столичния бул. \"Витоша\" Арестуваните касапи са семейни, имат и деца.", "date": "2019.08.29", "title": "Трета жертва на убийците от Негован?"}
{"url": "https://www.24chasa.bg/novini/article/7629237", "text": "Беларуският президент Александър Лукашенко, близък съюзник на Русия, предложи днес да се отвори нова глава в отношенията с Вашингтон, предадоха световните агенции. Лукашенко каза това на среща със съветника по националната сигурност на Белия дом Джон Болтън, който е на посещение в Беларус, след като посети Молдова и Украйна, предаде БТА. \"Постоянно предлагахме още от момента, в който отношенията със САЩ се влошиха, да обърнем тази лоша страница и да отворим нова глава\", заяви Лукашенко в началото на срещата с Болтън. Той му предложи да говорят откровено и приятелски за двустранните връзки. \"Това ще ни позволи да създадем база за бъдещите ни отношения\", допълни Лукашенко. \"Историята напредва. Много време изтече от разпадането на СССР и геополитическата ситуация се промени. Тя се променя и в момента, в който говорим\", заяви Болтън. Той изрази надежда, че с беларуския президент ще намерят общ език. Болтън каза след срещата с Лукашенко, че САЩ и Беларус не са решили проблемните въпроси, но обсъжданията са важни, посочва ТАСС. \"Трудностите в отношенията между Беларус и САЩ са въпросите за спазването на правата на човека и неразпространението на ядрените оръжия. Това са теми, които исках да засегна на нашата среща, ние ги обсъдихме. Втората тема е новата геополитическа реалност в региона, с която трябва да се съобразяваме и да работим заедно. А за да работим заедно, е необходимо преди всичко да решим въпросите за правата на човека и неразпространението на ядрените оръжия\", заяви съветникът на Белия дом. \"Радвам се, че имахме такава възможност да разговаряме. Засега не сме решили тези проблемни въпроси, но без тези разговори и обсъждания тяхното решение е невъзможно\", каза той. Болтън заяви, че с Лукашенко не са обсъждали въпроса за връщането на посланиците. \"Не обсъждахме този въпрос. Необходимо е да видим напредък в определени области, за да има напредък по въпроса за възстановяването (на нивото) на дипломатическото представителство\", каза той. Беларус отзова посланика си от Вашингтон през март 2008 г. след въвеждането на американски санкции срещу беларуски компании. Малко по-късно американският посланик напусна Минск. Оттогава дипломатическите мисии се оглавяват от шарже д'афер.", "date": "2019.08.29", "title": "Президентът на Беларус към Болтън: Искам презареждане на отношенията със САЩ (Обновена)"}
{"url": "https://www.24chasa.bg/novini/article/7629235", "text": "Високопоставен представител на Камарата на лордовете подаде оставка днес като протест срещу решението на британския премиер Борис Джонсън да спре временно работата на парламента, предаде Ройтерс, цитирана от БТА. Джордж Йънг, отговорник за дисциплината на парламентарната група на торите, заяви в писмо до лидера на Камарата на лордовете, че е силно недоволен от момента и срока на прекъсване на работата на парламента, както и от изтъкнатите мотиви за тази мярка. Джонсън реши да прекъсне работата на парламента за повече от месец преди Брекзит. \"Посочените аргументи за това решение не успяха да ме убедят, а то според мен крие риск да подкопае фундаменталната роля на парламента в критичен момент от нашата история и засилва мнението, че правителството може и да не разполага с доверието на камарата за своята политика по въпроса за Брекзит\", заяви той. Писмото бе публикувано в Туитър от Би Би Си.", "date": "2019.08.29", "title": "Виден член на Камарата на лордовете подаде оставка заради Борис Джонсън"}
{"url": "https://www.24chasa.bg/novini/article/7629268", "text": "Жени не са включени в състава на екипажа на първия индийски космически кораб, предадоха ТАСС и БТА. Както оповести телевизия Ен Ди Ти Ви, Индийската организация за космически изследвания подбира сред военните летци-изпитатели участниците в първия отряд индийски космонавти. \"Повечето първи пилотирани мисии, извършени от отделни страни в миналото, бяха извършени от летци-изпитатели. Придържаме се към тази концепция за нашата първа мисия. Но граждански лица, включително жени, ще участват в бъдещи пилотирани мисии\", уточни източник от индийското космическо ведомство. Той отбеляза, че Индийската организация за космически изследвания вече е пристъпила към съставяне на кратък списък с вероятните кандидати за тази първа пилотирана мисия. Планирано е съставянето му да приключи следващия месец. Кандидатите от списъка ще минат стаж в Русия от ноември.", "date": "2019.08.29", "title": "На борда на първия индийски космически кораб \nняма да има жени"}
{"url": "https://www.24chasa.bg/novini/article/7629269", "text": "Нови камери за видеонаблюдение ще бъдат монтирани в парковете \"Колю Фичето\", \"Света гора\" и \"Зона В\", каза на сесия на общинския съвет кметът Даниел Панов. С тях и със засилени полицейски проверки местната власт се надява да стопира зачестилите вандалски прояви и унищожаването на общинско имущество в зоните за отдих и разходки. 56 камери за видеонаблюдение има монтирани на обществени места на територията на старата столица. Сигналът им се предава едновременно в общината и в Областната дирекция на МВР. Те работят в парковете „Марно поле”, „Илия Янулов”, „Картала”, „Бузлуджа” и „Чолаковци”. \"За съжаление, извършителите трудно се разкриват, защото действат предимно през нощта\", каза Панов. Последният случай на погром в парк е от хълма Света гора, където са потрошени маси и пейки. Кметът посочи, че всичко счупено ще бъде подменено от фирмата изпълнител на обновяването му, защото парковата мебел е в срок на гаранция. Заради зачестилите случаи на вандализъм Даниел Панов е провел разговор с ръководството на Областната дирекция на МВР за засилване на контрола. 260 лв. са събрани от наложени глоби за вандалски набези във Велико Търново за последните 4 години. Някои от извършителите са санкционирани с нефинансови средства – прилагане на възпитателни мерки, които се използват основно при тийнейджърите, уточни кметът.", "date": "2019.08.29", "title": "Разширяват видеонаблюдението във\nВелико Търново заради вандалски набези"}
{"url": "https://www.24chasa.bg/novini/article/7629275", "text": " Софийската градска прокуратура повдигна обвинение на Георги Нанчев и Пламен Шляпашки за извършено от тях предумишлено убийство с користна цел на повече от едно лице. Това съобщиха от пресцентъра на прокуратурата. Двамата извършители са привлечени към наказателна отговорност затова, че на 14.07.2019г. в гр. София, в съучастие умишлено са умъртвили с огнестрелно оръжие повече от едно лице – Йордан Атанасов и Марияна Атанасова. Деянието е извършено предумишлено, като преди осъществяването му те са взели решение за начина и средствата за извършването му. Мотивът им е бил да придобият парични средства и бижута, собственост на жетвите. След осъществяването му Георги Н. и Пламен Ш. са предприели действия по укриване на телата, като са ги разчленили, поставили в пластмасови бидони и найлонови чували и изхвърлили във водоем, находящ се в землището на село Негован,общ.Столична. На 18.08.2019г. тленните останки на жертвите са открити случайно от граждани в близост до водоема. Само десет дни по-късно, в резултат на неотложните процесуално-следствени действия, проведени под ръководството на наблюдаващия прокурор от Софийска градска прокуратура, са събрани множество доказателства, чрез които е установена самоличността на убитите лица и извършителите и е конкретизирано местопрестъплението. Приобщен е голям обем доказателствен материал и предстои да бъде анализиран. Георги Н. е на 44 години, криминално проявен, но не осъждан. Пламен Ш. е на 39 години, осъждан. За престъплението, за което двамата са привлечени към наказателна отговорност, законът предвижда наказание „лишаване от свобода“ от 15 до 20 години, „доживотен затвор“ или „доживотен затвор без замяна“ Двамата обвиняеми са задържани с постановление на наблюдаващия прокурор за срок до 72 часа, с оглед внасяне на искане в Софийски градски съд за налагане спрямо тях на мярка за неотклонение „задържане под стража“. Разследването по случая продължава.", "date": "2019.08.29", "title": "Повдигнаха обвинения на задържаните за убийството на сем. Атанасови"}
{"url": "https://www.24chasa.bg/novini/article/7629300", "text": "Временно движението по път I-3 Луковит – Плевен в района на с. Радомирци е ограничено поради ПТП.Това съобщиха от пресцентъра на Агенция \"Пътна инфраструктура\". Въведен е обходен маршрут през селата Радомирци и Ракита до Телиш и обратно. Шофьорите е необходимо да карат с повишено внимание и съобразена скорост.", "date": "2019.08.29", "title": "Катастрофа блокира пътя Луковит - Плевен"}
{"url": "https://www.24chasa.bg/novini/article/7629328", "text": "\"Както изглежда ураганът Дориан ще връхлети Флорида в неделя късно вечерта. Бъдете готови и моля ви, следвайте инструкциите на щата и на федералното правителство. Това ще бъде един много голям ураган, може би един от най-големите\", написа в Туитър американският президент Доналд Тръмп, предаде Франс прес. Според данни на американския Национален център за ураганите Дориан е все още ураган от първа категория с ветрове със скорост 140 километра в час. Окото на бурята се намира на 240 километра северно от Пуерто Рико и на 685 километра източно от Бахамите. Дориан би трябвало да връхлети Флорида през уикенда и може да се засили до ураган трета степен в идните дни, предава БТА.", "date": "2019.08.29", "title": "Тръмп: Дориан може да стане един от най-силните урагани в историята"}
{"url": "https://www.24chasa.bg/novini/article/7629334", "text": "Тежка катастрофа блокира движението по главен път Плевен - София около 15 ч в четвъртък. По първоначална информация след сблъсък между два леки автомобила има загинал и пострадали, съобщи пресцентърът на плевенската полиция. Оттам уточняват, че временно е променена организацията на движението по главен път Е-83 в района на местността Хумата. Заради пътния инцидент от 15 часа движението на моторни превозни средства е пренасочено през селата Радомирци, Ракита и разклона за Телиш. Екип на сектор \"Пътна полиция\" при ОДМВР - Плевен е на мястото на произшествието, където се провеждат огледи.", "date": "2019.08.29", "title": "Загинал и пострадали след удар между 2 коли край Плевен (Обновена)"}
{"url": "https://www.24chasa.bg/novini/article/7629326", "text": "Германия продължава да вярва, че решението с две държави за израелците и палестинците е единственият начин двата народа \"да живеят в мир и сигурност\", каза германският канцлер Ангела Меркел, цитирана от Асошиейтед прес и БТА. Меркел подчерта подкрепата си за решението с две държави преди среща с палестинския президент Махмуд Абас в Берлин. \"Ние оценяваме усилията на канцлера Меркел за създаване на многостранно сътрудничество, като изключим едностранните решения, за да се установи стабилност и мир в света\", каза Абас. Той подчерта важността на ролята на Германия в Близкия изток и благодари на страната за нейната финансова подкрепа за палестинските здравни служби, образование и укрепване на гражданското общество. Германия е един от най-големите дарители за палестинците. През 2018 г. тя е отпуснала за тях около 110 милиона евро.", "date": "2019.08.29", "title": "Меркел: Две държави - единственият начин израелците и палестинците да живеят в мир и сигурност"}
{"url": "https://www.24chasa.bg/novini/article/7629352", "text": "Генералният секретар на ООН Антониу Гутериш заяви днес, че има идея по време на Общото събрание на организацията следващия месец да бъде свикано заседание за ситуацията в Амазония - най-голямата тропическа гора на планетата, където пожарите стават все повече, предаде Франс прес. \"Положението в Амазония, очевидно, е много тежко\", заяви Гутериш пред журналисти в кулоарите на конференция в японския град Йокохама, посветена на развитието на Африка, предава БТА. По данни на Националния институт за космически изследвания в цяла Бразилия вчера са регистрирани 1044 нови пожара. От началото на годината в страната са регистрирани общо около 80 000 горски пожара (най-високото равнище от 2013 г. насам), повече от половината от тях - в Амазония. \"Енергично призоваваме за мобилизиране на ресурси и сме в контакт със страните, за да видим дали може да се свика заседание за осигуряване на подкрепа за Амазония\" по време на Общото събрание от 20 до 23 септември в Ню Йорк, каза Гутериш. След като във вторник отхвърли предложение на Г-7, вчера Бразилия най-сетне каза, че е \"отворена\" за чуждестранна финансова помощ за борба с пожарите в Амазония, при условие, че тя контролира средствата. Изправен пред нарастващ международен натиск, бразилският президент Жаир Болсонаро вчера подписа указ, забраняващ на земеделците да палят стърнища за срок от 60 дни, за да се предотврати възникването на нови пожари. \"Смятам, че международната общност трябва незабавно да се мобилизира, за да помогне на страните в Амазония да сложат край на пожарите възможно най-бързо и с всички възможни средства, а след това да води политика за пълно възстановяване на унищожените гори чрез залесяване. Досега не сме направили достатъчно\", каза Гутериш. Перу и Колумбия предложиха на страните в района на Амазония на 6 септември да се съберат на спешна среща за съгласуване на мерки за опазване на най-голямата тропическа гора, която освен в тези две страни и Бразилия, се простира също в Боливия, Еквадор, Френска Гвиана, Гаяна, Суринам и Венецуела. Връщайки се на темата за Африка, Гутериш отбеляза, че африканците почти нямат дял в климатичните промени. \"Равнищата на вредните мисии в Африка са изключително ниски в сравнение с останалите части на света. Африка обаче страда най-много от унищожителните последици от промените в климата\", изтъкна генералният секретар на ООН.", "date": "2019.08.29", "title": "Гутериш иска да свика заседание за положението в Амазония"}
{"url": "https://www.24chasa.bg/novini/article/7629354", "text": "36-годишен мъж е пострадал при катастрофа – съобщават от Областната дирекция на МВР-Добрич. Пътното произшествие е станало на 28 август, около 6,20 ч., по пътя от град Балчик в посока местност „Тузлата”. На място е установено, че поради движение с несъобразена скорост, лек автомобил „БМВ” с добричка регистрация, се е ударил в крайпътно дърво и се е преобърнал по таван. 36-годишният мъж от Каварна, който е управлявал автомобила, е настанен в болница „Св. Анна” във Варна, със счупен шиен прешлен, без опасност за живота. Другите двама пътници в автомобила са прегледани и освободени за домашно лечение. На тримата участници в пътния инцидент са взети алкохолни проби. По случая е образувано досъдебно производство.", "date": "2019.08.29", "title": "Шофьор се удря в дърво в край Балчик, чупи прешлен"}
{"url": "https://www.24chasa.bg/novini/article/7629358", "text": "160 лв. максимум може да получи един председател в секционна избирателна комисия на местните избори. Това заяви на първия редовен брифинг за местните избори говорителят на ЦИК Александър Андреев, предаде  . „Ако председателят е участвал в обучението той не може да получи парите само за обучението, тъй като изплащането на възнаграждението е след изборите. Не може да се получи възможността да получи едни средства само за обучението, след което да не се яви и да не участва в другата част“, обясни Андреев. „По думите му ЦИК е направила необходимото средствата да бъдат актуализирани с оглед предходни избори, които доста време са били останали на едни и същи нива. С увеличаването на възнаграждението на СИК беше предвидена възможността членовете да участват в един процес, както по подготовката, по обучението, за което най-често се поставя въпроса към комисиите че те не са подготвени, не са преминали обучение, така и в подготовката на изборните помещения“, добави още говорителят на ЦИК. „По отношение на първи тур за председател получава 100 лв. възнаграждението; за зам.-председател и секретар – 90 лв.; член – 80 лв. Към тях допълнително, ако съответният член, председател, зам.-председател и секретар, са участвали в обучението получават допълнително 10 лв.“, посочи още Андреев. „Членовете на секционната избирателна комисия, които ще предават книжата в общинската избирателна комисия, след което в Общината получават 25 лв., 30 лв. допълнително, 25 лв. в случаите, в които е до 350 секции, от 350 до 1 000 секции – 35 лв. и в София – 50 лв., тъй като има над 1 000 секции“, коментира още Александър Андреев.", "date": "2019.08.29", "title": "ЦИК: 160 лв. максимум за председател в секционна избирателна комисия на местните избори"}
{"url": "https://www.24chasa.bg/novini/article/7629355", "text": "Жители на ловешкото село Микре протестират срещу поставената миналия месец хоризонтална шумна маркировка на главния път София – Варна в района на селото. Участъкът е един от най-опасните в страната, с концентрация на катастрофи и с много жертви през последните години. Близо 100 жители на Микре са се подписали под искането, внесено в Агенция \"Пътна инфраструктура\", хоризонталната шумяща маркировка в района на селото да бъде премахната, предаде  \"Аз живея на 100 метра, прозорецът ни не може да стои отворен нито през деня, нито през нощта, просто много е силен шумът. Непрекъснато ручи, не може да се спи\". От Пътната агенция отговориха, че въпросната маркировка е поставена в участък от 3,5 км за повишаване на безопасността на движение и намаляване на скоростта. Оттам уточниха, че тя завършвала в началото на селото, а на територията му е поставена обикновена маркировка, за да не се увеличава шумът за хората в него. \"Концентрацията на ПТП-тата между Сопот и Микре. Да сложат поне полегналите полицаи, които не са шумни\".", "date": "2019.08.29", "title": "Микре протестира срещу шумна маркировка на пътя София – Варна"}
{"url": "https://www.24chasa.bg/novini/article/7629356", "text": "Океаните, които са източник на живота на Земята, могат да станат най-лошите ни врагове в световен мащаб, ако не бъде направено нищо за значително ограничаване на парниковите емисии, съобщи АФП, позовавайки се на доклад на ООН. Рибните запаси могат да намалеят, щетите от циклоните да се увеличат и 280 милиона души да бъдат прокудени от земите си заради покачване на морското равнище. Това твърдят специалистите от Междуправителствената експертна група за климатичните промени в специалния доклад за океаните и криосферата - тази част от земната система, която съдържа замръзнала вода под някаква форма (снежна покривка, ледници, полярни шапки, замръзнала земя), предаде БТА. Докладът от 900 стр. ще бъде представен официално на 25 септември на среща на Междуправителствената експертна група за климатичните промени в Монако.Той е четвъртият на конкретна тeма, публикуван от ООН за по-малко от година. Предишните бяха не по-малко стряскащи - за ограничаването на глобалното затопляне до 1,5 градуса, за биоразнообразието и управлението на земите и световната хранителна система. Според доклада за океаните и криосферата, заради покачването на морското ниво 280 милиона души може да се наложи да напуснат местата, където живеят. И това е в оптимистичния сценарий, при който затоплянето ще бъде ограничено до 2 градуса Целзий в сравнение с доиндустриалните температури. От 30 до 99 процента от вечната замръзналост - земята и скалите, които са заледени през цялата година, ще се разтопи до 2100 г., ако изпускането на парникови газове продължи със сегашния темп. Само в Северното полукълбо пермафростът така ще освободи \"въглеродна бомба\" от въглероден двуокис и метан и ще засили затоплянето. Явленията, които вече са в ход, като спадане на кислорода в морската вода и покачване на температурата, могат да намалят трайно рибните запаси, с които се изхранват много хора. Щетите от наводненията могат да се увеличат 100, ако не и 1000 пъти до 2100 г. От топенето на ледовете ще се получи голямо количество сладка вода, но след това тя ще намалее много. Това ще засегне милиарди хора. Ако температурите се увеличат с 2 градуса Целзий до 2100 г., това ще предизвика рязко покачване на морското ниво. Пет богати страни обещаха нов финансов принос в размер на почти 6 милиарда долара за подкрепяния от ООН Зелен климатичен фонд, който подпомага бедните страни в борбата им с климатичните промени, предаде Ройтерс. Обещанията за дарения бяха направени в навечерието на планираната за края на октомври донорска конференция. По-късно тази седмица ще бъде определена точната дата и мястото на този форум. На първа донорска инициатива през 2014 г. Зеленият климатичен фонд получи обещания за над 10 милиарда долара. Но американският президент Доналд Тръмп, който е скептичен по въпроса за климатичните промени, отказа да плати две трети от 3-те милиарда долара, обещани от предшественика му Барак Обама. Средствата в хазната на фонда намаляха и заради колебания във валутния курс. На срещата на върха на Г-7 в Биариц Великобритания, Франция и Канада обещаха нова финансова подкрепа за фонда, подпомагащ развиващите се страни да се ориентират към чисти енергии и да се справят с покачването на нивото на океаните и с екстремните метеорологични феномени. Германия и Норвегия обещаха още през 2018 г., че ще удвоят първоначалната си вноска. Така богатите страни, които обещаха средства, станаха общо пет, а обещаните от тях средства възлязоха на почти 6 милиарда долара. Зеленият климатичен фонд е отпуснал досега над 5,2 милиарда долара за 111 климатични проекта в 99 страни. Очаква се някои страни да обявят нови дарения за фонда на срещата на върха за климата в Ню Йорк на 23 септември. Всички погледи са обърнати към Япония, която сега е най-големият донор на фонда. Китай също може да обмисли да вложи за първи път пари във фонда, смятат анализатори. САЩ също могат да се върнат към донорските дейности за фонда, ако догодина след президентските избори политическият пейзаж там се промени, посочват експерти.", "date": "2019.08.29", "title": "ООН: Океаните могат да станат най-лошите ни врагове"}
{"url": "https://www.24chasa.bg/novini/article/7629369", "text": "Иранският танкер „Адриан Дария“, който се оказа в центъра на спор между Вашингтон и Техеран, промени курса си на плаване и се отдалечи от турския бряг, показват данни от система за проследяване на движението на корабите, цитирани от Reuters. Танкерът, наричан по-рано „Грейс 1“, бе освободен от задържане в Гибралтар в средата на август след петседмично противопоставяне по повод това дали пренася ирански нефт към Сирия в нарушение на санкциите на Европейския съюз, предава  . Източник от Анкара заяви, че иранският танкер не е влязъл в турските води. Данните от проследяването показват, че корабът се намира между бреговете на Турция и Кипър и се отправя на запад. В понеделник информационната агенция IRIB цитира говорител на иранското правителство, който увери, че Техеран е продал петрола от „Адриан Дария“ и собственикът на кораба ще вземе решение за следващата му дестинация. Говорителят не определи кой е купил петрола. След като Гибралтар освободи кораба на 18 август, САЩ заявиха, че ще предприемат всички действия, за да предотвратят доставката на петрол в Сирия в нарушение на американските санкции. След освобождаването си корабът, натоварен с два милиона барела нефт, първоначално се насочи към Южна Гърция, след това смени дестинацията си къ пристанището Мерсин в Южна Турция, припомня медията.", "date": "2019.08.29", "title": "Иранският танкер промени курса си, отдалечи се от турския бряг"}
{"url": "https://www.24chasa.bg/novini/article/7629376", "text": "Катастрофа с участието на два леки автомобила и автобус затвори за кратко пътя Чепеларе – Пампорово, трима души са пострадали при инцидента. Това съобщи старши комисар Николай Димов, директор на Областна дирекция на МВР (ОДМВР) – Смолян, цитиран от  . „Произшествието е възникнало около 14.30 часа на прав участък от пътя, като по първоначални данни лек автомобил със смолянска регистрация изпреварва едновременно автомобил и автобус и се блъска в насрещно движещ се автомобил странично. Няма тежко пострадали, по първоначални данни. Има съмнение за счупена ръка на 10-годишно дете, в единия автомобил е пътувало и 10-месечно бебе, което е без наранявания, майката също се е оплакала от болки, както и водачът на другият лек автомобил. На всички пострадали е оказана спешна медицинска помощ“, отбеляза ст. комисар Димов. Районът на катастрофата е бил отцепен за кратко, като автомобилите, пътуващи по направлението Чепеларе – Пампорово, са пренасочвани през проходите Рожен и Превала, но вече пътуващите по пътя контролирано се пропускат. „Извършват се процесуално-следствени действия на местопроизшествието. На място са изпратени екипи на полиция, пожарна и спешна помощ, защото се е наложило да се реже едната кола, за да излезе човека. По случая е образувано досъдебно производство“, каза още ст. комисар Димов.", "date": "2019.08.29", "title": "2 коли и автобус се сблъскаха на Чепеларе – Пампорово, трима пострадали"}
{"url": "https://www.24chasa.bg/novini/article/7628974", "text": "Председателят на Европейската комисия Жан-Клод Юнкер пожела успех на италианския премиер Джузепе Конте в съставяне на ново италианско правителство и каза, че разчита на активния принос на Италия в европейския проект, предаде ДПА, като се позова на говорителката на Юнкер Мина Андреева. По-рано днес италианският президент Серджо Матарела възложи на Конте мандат за съставяне на ново правителство, предава БТА. \"Италия играе централна роля в нашето европейско семейство и ние разтичаме на нейния активен принос в европейския проект\", заяви Андреева. Тя каза, че Юнкер ще се свърже с Конте по-късно днес и призова Рим да номинира възможно най-скоро кандидат за новата еврокомисия, която ще бъде оглавена от германката Урсула фон дер Лайен. Същевременно германският финансов министър Олаф Шолц каза, че съставянето на ново италианско коалиционно правителство е добра новина за Европа, предаде Ройтерс. Той допълни, че се радва, че в Италия властта ще бъде поета от стабилно и прогресивно правителство. ", "date": "2019.08.29", "title": "Юнкер пожела успех на Конте за новия кабинет в Италия"}
{"url": "https://www.24chasa.bg/novini/article/7628987", "text": "Лидерката на Консервативната партия на Шотландия Рут Дейвидсън подаде оставка с аргумента, че повече не може да съвместява политическата си кариера и семейния си живот и намекна, че след шотландските избори през 2021 г. повече няма да се занимава с политика, предаде Ройтерс. 40-годишната Дейвидсън съживи шотландските консерватори през осемте си години като техен лидер. На референдума от 2016 г. тя гласува за оставане на Великобритания в ЕС, предава БТА. \"Опасявам се, че в опита си да съм добър лидер през годините се оказах лоша дъщеря, сестра, партньор и приятел\", заяви тя. Дейвидсън отбеляза, че единството на Обединеното кралство зависи от взаимно уважение, каквото липсва в политическите дебати около Брекзита. \"Това, което липсва в дебатите ни, е уважение. Без уважение не може да има разбирателство и единство, а Шотландия и Великобритания имат нужда от това\", заяви Дейвидсън. Рут Дейвидсън аргументира оставката си със семейни причини, тъй като неотдавна стана майка, но избраният момент за решението й, толкова скоро след като премиерът Борис Джонсън обяви намерението си да удължи почивката на парламента до 14 октомври, поражда въпроси, отбелязва Асошиейтед прес. Дейвидсън каза, че подкрепя усилията на Джонсън да постигне споразумение за излизане от ЕС.", "date": "2019.08.29", "title": "Лидерката на шотландските консерватори подаде оставка по семейни причини"}
{"url": "https://www.24chasa.bg/novini/article/7629002", "text": "С цел да следва политика на максимално открита комуникация със своите клиенти БДЖ предоставя допълнителна възможност за публична комуникация, като се присъедини към единната платформа за подаване на сигнали до институциите Helpbook.info. Това съобщиха от пресцентъра на БДЖ. Платформата дава възможност за директно подаване на сигнали към голям брой държавни и общински институции, сред които Министерски съвет, Президенство, Народно събрание, Прокуратура, Съдебна власт, МВР, Столична община и редица други. Целта на платформата е улесняване на процеса на подаване на сигнали и осигуряване на прозрачност и публичност на резултатите от работата на институциите, обединяваща ги на едно място. Всички изпратени сигнали и отговорите от институциите са публични и могат да бъдат разгледани, споделени и подкрепени от останалите потребители на платформата.", "date": "2019.08.29", "title": "БДЖ вече има регистрация в гражданската платформа HelpBook"}
{"url": "https://www.24chasa.bg/novini/article/7628989", "text": "700 дка гора успяха да спасят от лумнал заради небрежност пожар огнеборци, горски и доброволци в Свищовско. Сигнал за инцидента в землището на с. Червена е попаден около 17 ч. в сряда на спешния тел.112. В гасенето се включили пожарникари от Свищов, екип на горското стопанство и доброволци от Кризисния център в село Овча могила. В борбата с пламъците била използвана и техника от местната кооперация. Пожарът бил локализиран преди да обхване голям горски масив. Унищожени са само 17 дка широколистна гора, но и 20 дка царевица. Причината е човешка небрежност и запален огън, въпреки предупрежденията за екстремален риск от пожари.", "date": "2019.08.29", "title": "Спасиха от изпепеляване 700 дка гори в Свищовско"}
{"url": "https://www.24chasa.bg/novini/article/7629043", "text": "Хю Грант предприе словесна атака срещу Борис Джонсън. С гневния си статус, публикуван в Twitter, актьорът от \"Четири сватби и едно погребение\" нарече министър-председателя \"прекалено рекламирана гумена играчка за баня“. Негодуванието на Грант се отключва с мощна сила след видеоклип на Борис Джонсън, в който той дава обяснения за прекратяването работата на парламента през септември. Тактически ход, който критиците на Джонсън определиха като опит да бъдат възпрепятствани депутатите в обсъждането на Брекзит, предаде  \"Няма да прецакваш бъдещето на децата ми. Няма да унищожаваш свободите, за които дядо ми воюва в две световни войни, за да ги защити. Разкарай се, твърде промотирана гумена играчка за баня. Великобритания е разбунтувана заради теб и твоята малка банда мастурбиращи префекти\", гласи публикацията на актьорът. В сряда британската кралица Елизабет Втора одобри плана на британския премиер Борис Джонсън за спиране на работа на парламента за близо месец. В изявлението на Тайния съвет се потвърждава, че по разпореждане на Нейно Величество пред съвета парламентът ще преустанови работа не по-рано от понеделник, 9 септември, и не по-късно от четвъртък, 12 септември, до понеделник, 14 октомври 2019 г. Хиляди протестираха в Лондон и други големи градове срещу решението на Борис Джонсън да преустанови работата на британския парламент. Онлайн петицията вече е събрала над 1,1 млн. подписа срещу този ход на премиера. За да предизвика петицията дебати в парламента, са необходими 100 000 подписа. С отменените заседания на депутатите от началото на септември до средата на октомври се ограничава възможността на народните представители да се противопоставят на Brexit без сделка.", "date": "2019.08.29", "title": "Хю Грант избухна срещу Борис Джонсън: Прекалено рекламирана гумена играчка за баня"}
{"url": "https://www.24chasa.bg/novini/article/7629010", "text": "Сърбия ще трябва да разтрогне новото търговско споразумение с водения от Русия Евразийски икономически съюз, когато се присъедини към Европейския съюз, бе съобщено днес от Европейската комисия, предаде Танюг, цитирана от БТА. Сърбия може да влиза в споразумения с други държави или организации преди влизането в ЕС. Същевременно в контекста на преговорите за присъединяване Сърбия пое задължението да се изтегли от всички двустранни споразумения за търговия в деня на влизането си в ЕС, заяви ЕК, съобщава \"EU Observer\". Посочва се, че Европейската комисия е пояснила на Сърбия нейните задължения един ден след като руският посланик в Белград Александър Боцан-Харченко обяви, че Сърбия ще подпише на 25 октомври търговско споразумение с Евразийския икономически съюз. Подобно послание изпрати и председателстващият комисията по външни работи на Европейския парламент Дейвид Макалистър, който заяви, че текстът на споразумението за свободна търговия с Русия би трябвало да има и клауза за излизане, което би гарантирало, че Сърбия ще може да се оттегли от споразумението след влизането си в ЕС, отбелязва Танюг. Споразумението за свободна търговия между Сърбия и Русия съществува от 2000 година, припомня Танюг.", "date": "2019.08.29", "title": "ЕК: Сърбия да разтрогне спогодбата\nс Евразийския икономически съюз"}
{"url": "https://www.24chasa.bg/novini/article/7628590", "text": "На 1 октомври на площад Тиенанмън в Пекин ще се проведе тържествен парад по повод 70-та годишнина от основаването на КНР. Генералният секретар на ЦК на ККП, председател на Китай и Централната военна комисия Си Дзинпин ще произнесе важна реч. След събранието ще се проведе тържествен преглед на войските и масов парад, предава  Мероприятието включва и церемония по връчването на държавни медали и почетни звания. „Орден на републиката\", най-високото държавно отличие, ще бъде връчен на видни фигури за огромния им принос в изграждането на социализма с китайска специфика и развитието на държавата. Връчени ще бъдат Ордени на дружбата на чужденци, с голям принос за изграждането на социализма с китайска специфика, стимулирането на обмена и сътрудничеството между Китай и чужбина и защитата на световния мир. Държавни почетни звания ще получат и дейци от различни области. Всички те ще бъдат връчени от председателя на КНР Си Дзинпин. Вечерта на площада ще се проведе художествена програма в чест на Националния празник. Лидерите на ККП и държавата заедно с представители на гражданите от различните среди ще изгледат подготвените артистични представления и грандиозни фойерверки.", "date": "2019.08.29", "title": "Тържествен парад по повод 70-годишнината на КНР планиран за 1 октомври на площад Тиенанмън"}
{"url": "https://www.24chasa.bg/novini/article/7629056", "text": "Европейският съюз трябва да ускори преговорите за приемане на Сърбия и Черна гора, така че те да могат да влязат в съюза до 2025 г., заяви днес унгарският външен министър Петер Сиярто, цитиран от ТАСС. Министърът заяви това при пристигането си в Хелзинки за участие в неформална среща на министрите на външните работи и на отбраната на страните от ЕС, предава БТА. Преговорите трябва да бъдат ускорени и Сърбия трябва да получи възможност да влезе в ЕС до 2025 г. и същото се отнася и за Черна гора, каза Сиярто.", "date": "2019.08.29", "title": "Унгария: Сърбия и Черна гора трябва да получат възможност да влязат в ЕС до 2025 г."}
{"url": "https://www.24chasa.bg/novini/article/7628779", "text": "Свързваме образованието не само със способността да четем и пишем, но и как да оползотворяваме тези умения по най-добрия начин, да ни помагат да трупаме и развиваме качествата си все по-напред във всяка сфера на житейския си път. Също така се научаваме, че можем сами да ръководим своята посока в живота, без да разчитаме на другите да ни казват това. Доброто образование помага на цели държави да растат икономически, а поколенията да просперират. За добрия и изпълнен с надежди живот образованието е ключов елемент при всеки човек, започвайки от най-крехка възраст. Затова нека обсъдим какво представлява образованието и колко важно е всъщност. Какво е образованието? В най-общ план ние изучаваме различни предмети, за да придобием знания и разбирания, които да прилагаме в ежедневието си. Но не става въпрос само за теоретични познания, а как да ги прилагаме и на практика. Да установим връзката между събраната информация и настоящата ситуация. Да разберем как работи светът около нас, как да съхраняваме полезното и да създаваме нови отношения и връзки за бъдещето. За да спечели уважение сред обществото, човек трябва да бъде образован. Това е неговата застраховка за по-изгодна позиция в динамичната среда на все по-глобализиращия се свят в 21 век. Защо образованието е важно за децата? Децата са бъдещето на света. Те са тухлите, които градят всеки един народ със своите натрупани знания и образование. В това си качество, те трябва да са добре подготвени и мотивирани да се справят с важни казуси. Защото днешните деца са утрешните лидери. Образованието започва още от ранна възраст, за да даде възможност на детето да се развие добре психически, физически, както и да добие социална осъзнатост. При оптимални резултати децата добиват достатъчно опит и увереност да се сблъскат лице в лице с външния свят, без да се страхуват да пробват нещо ново. Предимствата на качественото образование са толкова много, че са изписани цели томове по въпроса. Родителят носи отговорността детето да получи правилното образование на правилната възраст, като също така положи необходимите старания да разбере и неговите интереси, за да ги включи в плановете. Необходим е внимателен и съобразителен подход, защото детската възраст е несигурен етап, в който трябва максимално да се стремим да избегнем лошите примери, както и да не караме детето да ни върши нещо с видимо нежелание. Как да подобрим образованието на децата си? Освен глобализиран, светът става и все по-дигитален. От първостепенна важност е контролираното запознаване на детето с технологичната индустрия и как да използва всеки инструмент или устройство в своя полза, без да допуска сериозни грешки в публичното пространство или да се увлича в безцелна експлоатация и загуба на време. Както в дигиталния, така и в реалния свят, веднага се сблъскваме с една много съществена необходимост – децата трябва да знаят и да могат да боравят свободно с английски език. За щастие в днешно време се създават все повече и по-качествени школи и зелени училища, които разполагат със съвременна техника и модернизирани методи на преподаване, за да допълнят пропуските или пък да развият знанията от училище в по-висока и завършена степен. Пример за подобно място е международният  , който разполага с отлична база и преподаватели с роден английски език, и се провежда всяка година в Банско за деца между 5 и 14-годишна възраст. Едно от предимствата на лагера е добре замисленото съчетание между 4-часовите интерактивни обучения всяка сутрин и следобедните активности в планината като конна езда, пейнтбол, колоездене, пикници, преходи и т.н. Важно е да се отбележи, че комуникацията в лагера протича изцяло на английски език. Както и да решите да подобрите знанията на своето дете, в никакъв случай няма да сбъркате, ако започнете с усвояването на английски език. Изборът, как това да се осъществи най-добре за Вашето дете, е във Вас.", "date": "2019.08.29", "title": "Дайте бъдеще на децата си"}
{"url": "https://www.24chasa.bg/novini/article/7629069", "text": "Заради засилен трафик по българо-турската граница се е образувало струпване на коли на граничния пункт “Малко Търново” от турска страна. Причината са пътуващи към Германия турски работници. От МВР препоръчват да се ползват по-малките гранични пунктове с Турция.                                                                                                                                                                                                                                                                                                                                ", "date": "2019.08.29", "title": "Струпване на коли на ГКПП “Малко Търново” от турска страна"}
{"url": "https://www.24chasa.bg/novini/article/7629074", "text": "Регистрацията на партиите за местните избори ще започне на 2 септември от 9.00 часа и ще продължи до 11 септември. Това заяви на пресконференция говорителят на ЦИК Александър Андреев, предаде  . „Посочени са условията за регистрация, представяне на заявление, заедно с приложените документи, както и броят на подписите, които подкрепят партията”, обясни говорителят на ЦИК. „Кандидатът за кмет или общински съветник трябва да има постоянен или настоящ адрес в България и в конкретната община”, добави още Андреев. По думите му кандидатите трябва да са заявили своята уседналост 6 месеца преди изборите - 26 април 2019 г. „С измененията в Закона за партиите беше изменен и Законът за финансиране на партиите. Допуска се финансирането на партии от юридически лица, еднолични търговци, както и граждани на ЕС. Гражданите на Съюза имат право да кандидатират за кмет или общински съветник”, коментира още Андреев. Секции в чужбина за местните избори няма да се разкриват. Това заяви на първия редовен брифинг на ЦИК за местните избори Таня Цанева. “Получаваме запитване към ЦИК от гражданите дали ще могат да гласуват, когато са в чужбина в деня на изборите. Секции в чужбина за местните избори няма да се разкриват. Това е новото”, обясни Цанева. Тя коментира, че избирателната комисия има запитване и дали ще се предоставят медийни пакети. “Медийни пакети не се предоставят на изборите за местна власт, което не освобождава доставчиците на медийни услуги в 40 дневен срок преди изборния ден да си подадат тарифите и условията за доставчици”, добави още Таня Цанева.", "date": "2019.08.29", "title": "ЦИК: Регистрацията на партиите за местните избори ще започне на 2 септември (Обновена)"}
{"url": "https://www.24chasa.bg/novini/article/7629080", "text": "Смок, дълъг метър и половина, изненада неприятно служители в офиса на шуменска фирма на бул.\"Мадара\", съобщава полицията в града, цитиран от  На мястото веднага се отзовал екип от службата за пожарна безопасност, обучен за справяне с влечуги. Змията била уловена и пусната на безопасно място в природата.", "date": "2019.08.29", "title": "Смок, дълъг метър и половина, \"отиде на работа\" в шуменски офис"}
{"url": "https://www.24chasa.bg/novini/article/7629089", "text": "Столичният инспекторат състави акт за извършено административно нарушение на  , които са места за обществено ползване. Това съобщава на сайта си Столичния инспекторат. Нарушението е по чл. 71, т. 23 от Наредбата за управление на отпадъците и поддържане и опазване на чистотата на територията на Столична община, приета от Столичен общински съвет. Наказанието е глоба в размер до 5000 лв. за физически лица. На фирмата, собственик на товарния автомобил ще бъде изпратена покана за съставяне на акт за установяване на административно нарушение. Столичната община и фирмите изпълнители по дейност \"Чистота\" са извършили обработка на уличните платна за почистване на разлива, замърсената площ е измита с подходящи препарати.", "date": "2019.08.29", "title": "Съставиха акт на шофьора на цистерната, разлял масло на платната край Сточна гара в София"}
{"url": "https://www.24chasa.bg/novini/article/7629091", "text": "Украинският президент Владимир Зеленски ще предложи на парламента да одобри на поста министър-председател Алексей Гончарюк, 35-годишен адвокат, който работи за неговата администрация, предава АФП, като се позовава на свои източници. Зеленски определи Гончарюк като свой избор на среща с депутати от неговата партия, заяви Андрий Герус, депутат, който е представител на президента в кабинета на министрите, предава \" \"", "date": "2019.08.29", "title": "Зеленски ще предложи адвоката Алексей Гончарюк за премиер на Украйна"}
{"url": "https://www.24chasa.bg/novini/article/7627908", "text": "След както излежа половината от 13-годишната си присъда за убийство на връстник, 28-годишният Деян Димитров на два пъти получава отказ да бъде освободен предсрочно. На 23 август Бургаският окръжен съд отхвърли жалбата на Деян, а преди време това направил и съдът в Ловеч. Димитров пробвал да поиска предсрочно освобождаване, докато бил в затворническата болница в Ловеч, разкриха източници на “24 часа”. Следващата стъпка на младия затворник ще е да обжалва решението на Бургаския окръжен съд пред апелативни магистрати. Ако и тогава не стане, От февруари 2017 г. всеки лишен от свобода получи правото да иска предсрочно освобождаване или промяна на режима, правейки си самооценка, без да е нужно да бъде предлаган за това от затворническата администрация. “Промените в закона наложиха всяка подобна молба да бъде разглеждана в съда дори когато не е спазено формалното право за предсрочно освобождаване - изтърпяване на половината от наказанието, ако осъденият не е рецидивист, и две трети, ако е с предишни присъди”, коментира шефът на бургаския затвор Бранимир Мангъров. През осемте години зад решетките Димитров гради образа на затворника бунтар, който заведе няколко дела за лошите условия в затвора и ги спечели, изправи се срещу порядките и успя да наложи собствена визия - Деян обаче реже косата си, която обичайно носи на опашка, когато баба му се разболява от рак. Дарява я на онкоболни жени, разказва пред наш репортер майка му Зорница Биячева. Тя е най-голямата опора на сина си, който по стечение на обстоятелствата на 20 години се превръща в убиец. Неувереният младеж се оказва част от любовен триъгълник заедно с двама връстници - любимата му Гергана и студента Георги Василев. Във фаталната нощ на 3 август 2011 г. след скандал между двамата съперници за сърцето на брюнетката Деян намушква два пъти с нож Георги. Момчето умира няколко часа по-късно в бургаската болница. Кръвопролитието става на ул. “Гладстон” на метри от къщата на бабата на Деян, в която той често нощува. По това време Деян очаква Гергана, с която предварително са се разбрали да се видят. Драмата се развива пред погледа на продавачка в хипермаркет, която се прибирала с колежка. Заради проблем с колата спират на метри от къщата. Жената вижда как след краткото стълкновение през портата на къщата Деян излиза на улицата и нанася удар с нож на Георги, докато са един срещу друг. След това Пред криминалиста подсъдимият разкрил, че този път усетил влизането на ножа надълбоко. Полицаите, пристигнали на местопроизшествието, са удивени от поведението на извършителя. Описват го като невероятно спокоен, човек, който явно не е асимилирал какво е извършил. След като пробожда Георги, 20-годишният убиец се връща в къщата, оставя окървавения нож на кухненския плот, където го намира и полицията. Сам се обажда на “Бърза помощ” и МВР. Според съдебномедицинската експертиза при едната прободна рана острието е проникнало в гръдната кухина на жертвата, но не е засегнало важен орган. Другият удар обаче е на Георги. След трагедията три семейства са съкрушени. Гергана разказва, че първоначално обичала Деян, но с времето той станал прекалено ревнив. С Георги пък се познавали от 16-годишни, и двамата били приети за студенти в София - тя българска филология, той в УНСС, и това ги сближило. Георги се отнасял много мило с Гергана и тя решила, че това е мъжът за нея. Според майката на Деян обаче Гергана му налагала психоатаки месеци наред, като го заплашвала, че Георги ще го убие. “Говорела му е, че другото момче има опасни приятели, беше го наплашила. Предполагам, че същите неща е говорила и на другото момче. Оказа се, че Казала му: “Ти не разбра ли къде отивам? Не правиш нищо за нас”. Има телефонни разпечатки на тези разговори”, разказва Зорница. Според нея синът ѝ не помнел нищо от убийството, което бил извършил в състояние на афект. “Деян не е убиец по душа. Винаги е съжалявал, не за себе си, а за другите, от последствията от една недоосмислена и импулсивна реакция, която не помни. Дори искаше да се подложи на регресия, за да разбере какво точно е станало”, защитава сина си Зорница. Тя обаче признава, че По време на съдебния процес пък Гергана разказва едно от общите им екстремни преживявания. “Спря колата на кръстопът и угаси всички светлини, всеки момент върху нас можеше да връхлети някой. Можеше да умрем”. Осем години след трагедията Деян Димитров се изправи пред съда и заяви, че иска предсрочно освобождаване, но с нaй-дългия изпитaтeлeн cрoк, защото е сигурен, че няма да извърши друго престъпление. Според директора на затвора Бранимир Мангъров обаче пoвeдeниeтo му било непостоянно, което се отразило в оценката на риска при евентуална промяна на режима. “През цялото време в съда Димитров говореше за себе си, но Твърди, чe дeлaтa, кoитo e вoдил cрeщу зaтвoрничecкaтa aдминиcтрaция, ca пoвoд дa бъдe изгoтвeнo нeгaтивнo cтaнoвищe за иcкaното уcлoвнo прeдcрoчнo ocвoбoждaвaнe, но това категорично не е вярнo”, казва Мангъров. “Как да не съжалява? Напротив, Деян написа извинителни писма до родителите на Георги и до Гергана. Нещата се изопачават, представят се тенденциозно”, контрира майката Зорница. Променливото поведение на затворника, който прави и опит за самоубийство преди 2 г., поглъщайки голяма доза хапчета, както и фактът, че не е започнал да изплаща обезщетението за убийството, са сред мотивите за отказ за предсрочното освобождаване на Димитров. Междувременно затворникът успява да издаде две книги зад решетките - стихосбирката “Маскарад на сенките” и разказите “Песента на мъртвите души”, чиито представяния се организират в затвора през 2017 и 2018 г. Малцина знаят, че дядото на Деян е известният бургаският белетрист Стойчо Биячев, автор на романи и десетки криминални разкази.", "date": "2019.08.29", "title": "Два пъти отказват да пуснат предсрочно затворник, убил връстник от ревност"}
{"url": "https://www.24chasa.bg/novini/article/7629100", "text": "Делегати от 156 национални асоциации избраха за президент на Международната федерация по баскетбол (ФИБА) Хамане Нианг. Това се случи по време на 21-я Конгрес на централата, по време на който малиецът получи мандат до 2023-а година. Нианг ще наследи на поста Орасио Мураторе, след като бе избран единодушно от делегатите. Малиецът е вицепрезидент на ФИБА и президент на ФИБА Африка от 2014-а година насам, като през годините е ръководил още баскетбола в родината си и е бил спортен министър. \"Благодаря най-искрено на националните федерации, които ми гласуваха доверие днес. Приемам отговорността, която вие ми дадохте. Обещавам пълна отдаденост на ФИБА по време на мандата ми и гарантирам, че ще служа на интересите на нашия любим спорт по всички краища на планетата. Ние представляваме ръководния баскетболен орган и трябва да продължим да се грижим за развитието на нашия спорт\", заяви Нианг в обръщение към делегатите след гласуването. Инго Вайс от Германия получи нов мандат за финансов директор. Предстои Централният борд на директорите да назначи представител на Националната баскетболна лига на САЩ и Канада (НБА) и представител на играчите. Освен това, Централният борд може да си сътрудничи с допълнителни членове (с пълни права за гласуване), в зависимост от визията, уменията и специалните им експертизи.", "date": "2019.08.29", "title": "Африканец е новият президент на ФИБА"}
{"url": "https://www.24chasa.bg/novini/article/7629110", "text": "Петима души бяха ранени днес при катастрофа на автобус от градския транспорт в Истанбул, съобщи турската телевизия НТВ. Инцидентът е станал на булевард Баглар в квартал Газиосманпаша. Автобусът се блъснал в две коли, след което шофьорът е загубил контрол над управлението и рейсът се е врязал в сграда, предава БТА. Петима души, сред които водачът на автобуса, са били ранени при катастрофата. Пострадалите са хоспитализирани. На мястото на инцидента пристигнаха линейки, полиция и пожарни екипи. Булевард Баглар е бил затворен за движение.", "date": "2019.08.29", "title": "Петима са ранени при автобусна катастрофа в Истанбул"}
{"url": "https://www.24chasa.bg/novini/article/7629109", "text": "Доналд Тръмп трябва да се заеме с възстановяването на моралното водачество на САЩ, за да станат те отново империя на доброто, заяви бившият полски синдикален лидер и бивш президент на Полша Лех Валенса три дни преди посещението на американския президент, предаде Франс прес, цитирана от БТА. Тръмп е очакван във Варшава в неделя за отбелязването на 80-годишнината от избухването на Втората световна война, започнала на 1 септември 1939 г. с нападение на нацистка Германия над Полша. \"Президенте Тръмп, приканвам ви да върнете на САЩ позицията на световен водач\", казва 75-годишният Валенса в публикувано днес интервю за в. \"Жечпосполита\". Лех Валенса е първият лидер на синдиката \"Солидарност\" и носител на Нобеловата награда за мир. \"Светът се нуждае от водачеството на САЩ. Нуждае се от морално и политическо водачество, а не само от икономическо и военно водачество\", казва Валенса. \"Имам послание за президента Тръмп: САЩ години наред бяха империята на доброто, която водеше света. Те продължават да са пред останалите във военно и икономическо отношение, но вече не са световен лидер в морално и политическо отношение\", заявява Валенса. С думите \"империя на доброто\" бившият полски президент се позовава на израза \"империя на злото\", използван през 1983 г. насред кризата с европейските ракети от президента на САЩ Роналд Рейгън по адрес на СССР. Валенса понастоящем е в хладни отношения с управляващите полски консерватори и посочи, че няма да участва в церемониите в неделя във Варшава. Тръмп ще е на практика единственият световен лидер, който ще участва в церемониите и ще произнесе реч на тях. Преди него речи ще изнесат президентите на Полша и Германия. Руският президент Владимир Путин не е сред поканените. Полското президентство обяви, че на церемониите се очакват около 40 делегации, като около половината ще са водени от държавните глави.", "date": "2019.08.29", "title": "Валенса призова Тръмп отново да направи САЩ империя на доброто"}
{"url": "https://www.24chasa.bg/novini/article/7629111", "text": "Неправителствената организация „Репортери без граници“ призова френските правосъдни власти да отхвърлят европейска заповед за разследване, насочена срещу Атанас Чобанов, български журналист, който живее във Франция, предаде БНР.  В публикувано днес съобщение на сайта на организацията се казва, че тя се опасява, че тази заповед може да заплаши конфиденциалността на журналистически източници. Редактор на българския разследващ сайт „Бивол“, Чобанов научил на 2 август, че е обект на заповед за разследване, която прокуратурата в София е изпратила до колегите си във Франция. „Репортери без граници“ посочва, че подкрепя искането на адвокатите на Чобанов до френската прокуратура и френското външно министерство да не се съобразяват със заповедта. „Българската прокуратура се опитва да злоупотреби с европейския механизъм за сътрудничество, за да сплаши известен разследващ журналист“, заяви Пол Копан, ръководител на правния отдел на организацията и допълни: „Притеснени сме, че това искане може да доведе до нарушаване на конфиденциалността на източници и до нарушаване на правото на свобода на словото на Атанас Чобанов. Поради тези причини искаме френските правосъдни власти да не се съобразяват с тази заповед“. Според френския наказателен кодекс съдия може да откаже да сътрудничи по европейска заповед за разследване от друга страна член на ЕС, ако има сериозни основания да се смята, че тази заповед е несъвместима с европейското законодателство за правата на човека. С европейска заповед за разследване българската прокуратура поиска на 1 август от френските власти да бъде разпитан главният редактор на сайта „Биволъ“ Атанас Чобанов във връзка за разследването за кибератаката срещу приходната агенция. Тогава Чобанов заяви пред БНР, че сам ще потърси разследващите и отрече да има каквато и да връзка с разследваната заради кибератаката срещу Националната агенция за приходите „ТАД Груп“. „Смятам, че прокуратурата се опитва да пришие „Биволъ“ към някакво дело, по което могат да поискат със СРС-та и с други методи да разберат по какви теми ние работим“, каза Чобанов.", "date": "2019.08.29", "title": "„Репортери без граници“: Париж да отхвърли българската заповед за разследване на Атанас Чобанов"}
{"url": "https://www.24chasa.bg/novini/article/7629119", "text": "Украинският министър-председател Володимир Гройсман обяви, че подава оставка заедно със своето правителство пред новоизбрания парламент, предаде ТАСС. \"В съответствие с конституцията аз като министър-председател и правителството предаваме пълномощията си пред Върховната рада\", каза Гройсман. Той определи като \"трудни\" трите години на премиерския пост, благодари на украинците и колегите си за сътрудничеството и пожела успех на следващия министър-председател, предава БТА. Председателят на парламента Дмитро Разумков обясни, че пълномощията на старото правителство се прекратяват, след като бъдат избрани членовете на новото правителство. Президентът Володимир Зеленски внесе в парламента кандидатурата на Олексий Хончарук за министър-председател, каза президентският представител във Върховната рада Руслан Стефанчук. Очаква се Хончарук да бъде утвърден на поста днес след оставката на предишното правителство, което по закон автоматично предава своите пълномощия със започването на работата на новоизбрания парламент. Парламентарната група на партията \"Слуга на народа\" предложи за генерален прокурор заместник-началника на президентската канцелария Руслан Рябошапка, заяви депутатът Никита Потураев. \"Както се очакваше, Олексий Хончарук - премиер, Руслан Рябошапка - генерален прокурор, Иван Баканов - ръководител на Службата за сигурност на Украйна, Оксана Маркарова - министър на финансите, Володимир Бородянски - министър на бъдещото обединено министерство за младежката политика, културата и спорта\", каза депутатът от \"Слуга на народа\". Давид Арахамия, който беше избран за председател на парламентарната група на \"Слуга на народа\", заяви, че партията на Зеленски няма да сключва никакви коалиционни споразумения с други политически сили във Върховната рада. \"Партията \"Слуга на народа\" ще изпълнява своята програма. Ние имаме програма и не ни е нужно коалиционно споразумение\", каза той. По думите му партията, която спечели мнозинство във Върховната рада на изборите през юли, ще разчита само на своята парламентарна група, тъй като и без това \"Слуга на народа\" \"носи стопроцентова отговорност за всички решения\". Зеленски предложи досегашният вътрешен министър Арсен Аваков да остане на поста, каза депутатката от \"Слуга на народа\" Роксолана Пидласа. Парламентарната група на \"Слуга на народа\" предложи за министър на отбраната нещатния президентски съветник Андрий Загороднюк, заяви депутатът от партията Бохдан Яременко.", "date": "2019.08.29", "title": "Премиерът на Украйна подаде оставка заедно с правителство"}
{"url": "https://www.24chasa.bg/novini/article/7629127", "text": "В четвъртък и петък министрите на външните работи на страните-членки на Европейския съюз провеждат неформална среща в Хелзинким където ще обсъдят теми, като хибридните заплахи, Близкия Изток, Иран, както и регионалното сътрудничество в Западните Балкани, предава скопското електронно издание „Локално“. Министрите от ЕС и техните колеги от Западните Балкани (Северна Македония, Сърбия, Албания, Босна и Херцеговина, Косово и Черна гора) в петък ще разгледат ситуацията в региона, която се усложнява от 100-процентовите мита на Косово върху сръбските стоки, както и невъзможността за формиране на правителство в Босна и Херцеговина десет месеца след изборите, предава  . Сбирката на външните министри започва в четвъртък с обяд с министрите на отбраната на страните-членки на ЕС, на който главна тема ще бъдат хибридните заплахи и повишаването на устойчивостта срещу тях. След това външните министри ще разгледат по-подробно ситуацията в Близкия изток и ядрената сделка с Иран. Върховният представител на ЕС по въпросите на външната политика и сигурността Федерика Могерини би могла да „използва възможността“ тази вечер или утре да постави „най-важните въпроси“ на дневен ред в момента, като ситуацията в Хонконг или пожарите в Амазонка.", "date": "2019.08.29", "title": "„Локално“: Западните Балкани ще са тема на срещата на външните министри от ЕС в Хелзинки"}
{"url": "https://www.24chasa.bg/novini/article/7629116", "text": "Във вторник срещу сряда, около 01,30 ч., до полицията във Варна постъпва сигнал, че на ул. „Родопи\" мъж уврежда паркирани коли. На мястото е задържан извършителя на деянието – В. Р., на 28 г., от Варна. Това съобщиха от полицията. Установено е, че 4 леки автомобила са със счупени странични огледала и надрана боя. Лицето е задържано за срок до 24 ч., образувано е досъдебно производство, материалите по случая са докладвани на прокурор при РП – Варна и на лицето е повдигнато обвинение. След отпадане на основанието за задържане е освободен.", "date": "2019.08.29", "title": "Мъж надра боята на паркирани коли във Варна и им счупи огледалата"}
{"url": "https://www.24chasa.bg/novini/article/7629124", "text": "Специалисти от Масачузетския технологичен институт в САЩ са създали миниатюрен свръхгъвкав робот, наподобяващ змия и способен да пълзи през човешкия мозък, пише в. \"Дейли стар\", позовавайки се на публикация в сп. \"Сайънс роботикс\". Изследователите се надяват, че магнетизираният робот с големина под един милиметър ще улесни диагностиката и лечението на тромби и аневризми и ще извършва други дребни процедури в мозъка, предаде БТА.  Създателите на миниатюрния робот са демонстрирали способността да се придвижва в модел на човешки мозък, сериозно засегнат от аневризми. Роботите, вдъхновени от змии, не са новост. За разлика от предишни модели, които разчитат на хидравлика, при новата разработка са използвани гъвкави магнитни материали, известни като феромагнитни домени. Тъй като не се налага да се разширява и свива, докато се движи, миниатюрният робот лесно може да си проправя път през тесните и крехки структури на вените в мозъка. Роботът е покрит със слой слизест хидрогел, който му позволява да се придвижва с възможно най-малко триене, без да засяда, обясняват изследователите. Именно заради триенето предишни модели роботи, изработени от други материали, сред които гума, често се сблъскват с подобни проблеми при придвижване през ограничени пространства. След изпитанието с модел на човешки мозък предстои роботът да бъде тестват върху животни, след което и върху хора.", "date": "2019.08.29", "title": "Робот-змия пълзи през човешкия мозък и открива аневризми и тромби"}
{"url": "https://www.24chasa.bg/novini/article/7629130", "text": "Сливенски общински съветници инициираха подписка за промяна в НПК и отпадане на намаленото наказание при самопризнания за извършено убийство. Първи подписа си положи кметът на село Сотиря Димчо Георгиев, който напомни че убиецът на 7-годишната Кристин Георгиева, извергът Мартин Трифонов може да излезе от затвора предрочно при сега съществуващите законови възможности, съобщи  \"Все още всички сме под влияние на станалото и дълго ще ни държи. Имам една молба към всички колеги в община Сливен – всеки да инициира подписка сред гражданите за промяна на закона и отпадане на намаляването с една трета на присъдата при самопризнания за особено тежки престъпления.Идеята е да го предложим на депутатите, когато започнат работа, и тази подписка да се внесе до деня, когато ще се разглежда делото на престъпника и той да си получи заслуженото наказание. Има вратичка, можем да натиснем сега. Виждате какво става в България. Моментът е подходящ. Трябва всички да се обединим и да направим нещо, за да не си скубем после косите. Моля всички колеги да помогнат и не пожелавам нещо подобно да се случва в нито едно населено място\"., каза преди началото на редовното заседание на местния парламент кметът на Сотиря. 7-годишната Кристин Георгиева почина на 15 август след като бе пребита и изнасилена под мост в селото от живеещия с майка си в близката вилна зона 21 – годишен Мартин. Младият мъж бе задържан след продължило часове наред преследване и претърсване на региона.Той падна в ръцете на полицаите след като беше прострелян, а мярката за неотклонение \"задържане под стража\" бе наложена от съдебен състав, която заседава в една от стаите на МБАЛ \"Д-р Иван Селимински\".", "date": "2019.08.29", "title": "Кметът на Сотиря и сливенски общинари скочиха срещу съкратеното производство"}
{"url": "https://www.24chasa.bg/novini/article/7629180", "text": "Министър-председателят Бойко Борисов посрещна новоизбрания председател на Европейската комисия Урсула фон дер Лайен, която пристига на посещение в България. Двамата предстои да проведат работна среща в Министерския съвет, на която ще обсъдят различни теми от европейския дневен ред и от световната политика. Визитата е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред ЕП. През юли тази година Европейският парламент избра Урсула фон дер Лайен за бъдещ председател на Европейската комисия. Тя е първата жена, избрана за председател на Комисията. През последните 12 години на членство на нашата страна в Европейския съюз е установено силно доверие и отличното сътрудничество между България и Европейската комисия. Конструктивното взаимодействие с всички европейски институции допринесе страната ни да проведе успешно първото си председателство на Съвета на ЕС. \"Чест и удоволствие е, че съм тук в София. България е важен член на ЕС. Благодаря ви за подкрепата. Както знаете през последните седмици и днес разговарям с кандидатите за сформиране на ЕК. Тук съм, за да слушам внимателно Борисов. С голям интерес ще изслушам приоритетите ви. В Европа може да успеем само ако обединим усилията си. Отдавам огромно значение на приноса на Източноевропейските държави членки. Предизвикателствата са огромни - дигитализацията, географските промени. Сигурността е важна. За миграцията ние сме 100% зад България и ако искаме устойчива идея, трябва да сме наясно - ние разчитаме на България за действия и информация. Ако искаме да изградим бъдещето си - важно е да се инвестира в цифровизацията, в образованието, в научна дейност. В България виждам колко големи са инвестициите в университети и училища и виждам, че икономиката има растеж - има най-висок ръст на БВП за всички времена. Имате такива прекрасни постижения в заетостта, знам че имате бюджетен излишък. Виждам една страна, която е готова за бъдещи инвестиции\", каза Урсула фон дер Лайен. \"Важно е Европа да дава възможност на младите. Очаквам да работим в добро сътрудничество, Бойко и с Мария Габриел\", добави тя. \"Много мозъци, много хора от всички бившия източен блок заминават да работят на запад и сега Европа трябва да вложи много пари за развитието им\", каза премиерът на България. Той похвали Урсула фон дер Лайен, че \"много хубаво е схванала\" приоритетите на българското правителство.", "date": "2019.08.29", "title": "Урсула фон дер Лайен за България: Виждам една страна, която е готова за инвестиции (Видео)"}
{"url": "https://www.24chasa.bg/novini/article/7628595", "text": "Знамето на Световните игри за професионални умения (WorldSkills) беше предадено на Шанхай по време на церемонията по закриването на 45-то издание на шампионата в Казан този вторник, предава  Отборът на Китай, с общо 16 златни медала, се класира на първото място в ранглистата. Тази година в мероприятието се включиха участници от 63 държави и региона. Наричан още Олимпиада по професионални умения, шампионатът WorldSkills е глобално мероприятие, насочено към професионалисти до 25 г възраст. Мотото на следващите игри в Шанхай ще бъде „Овладей умения, промени света\". На тазгодишното мероприятие в Казан взеха участие повече от 1300 състезатели, съревноваващи се в 56 дисциплини.", "date": "2019.08.29", "title": "Шанхай ще бъде домакин на следващия Световен шампионат за професионални умения „WorldSkills\""}
{"url": "https://www.24chasa.bg/novini/article/7629183", "text": "България поиска да бъде включена в проект на регламент на Европейската комисия за предоставяне възможност на определени държави-членки на Европейския съюз (ЕС) да изплатят завишен размер авансови плащания по схеми за директни плащания и някои мерки за развитие на селските райони за 2019 г., съобщиха от пресцентъра на земеделското министерство. Проектът се разработва въз на основата на искания от страна на държави-членки, при които има тежки климатични условия, засягащи земеделската дейност. Идеята е авансови плащания да могат да се правят след 16 октомври в годината на заявяване. Те ще бъдат само по схеми за подкрепа, по които Разплащателната агенция е приключила всички проверки. Това се обсъди на заседание на Смесения комитет по директни плащания и РСР към Европейската комисия, проведено в Брюксел на 28 август, като държавите-членки на ЕС единодушно подкрепиха проекта. След гласуване, в рамките на Смесения комитет по директни плащания и РСР, проектът на регламент трябва да премине вътрешните процедури по одобрение в ЕК и ще влезе в сила след публикуване в Официален вестник на ЕК.", "date": "2019.08.29", "title": "Включихме се в проект на ЕК за по-високи авансови плащания по схеми за директни плащания"}
{"url": "https://www.24chasa.bg/novini/article/7629220", "text": "Общественият транспорт в Истанбул утре ще бъде безплатен по случай официалния празник – Деня на победата, съобщава   Средствата за покриване на разходите за транспорта ще бъдат осигурени от бюджета на Истанбулската голяма община. Денят на победата в Труция е и професионален празник на турската армия. На тази дата през 1922 г. турската армия, предвождана от Мустафа Кемал Ататюрк, извоюва решаваща победа срещу гръцките войски при Думлупънар – една от последните и решителни битки в турската война за независимост.", "date": "2019.08.29", "title": "Общественият транспорт в Истанбул утре е безплатен по случай Деня на победата"}
{"url": "https://www.24chasa.bg/novini/article/7629385", "text": "Гърция иска да изготви заедно с Германия голяма инвестиционна програма, съсредоточена по-специално върху мерки за климата, заяви днес гръцкият министър-председател Кириакос Мицотакис по време на посещение в Берлин, предадoха Ройтерс и БТА.. \"Искаме заедно с канцлера (на Германия) да представим амбициозна програма за опазване на климата през следващите няколко години\", каза Мицотакис на пресконференция с германския канцлер Ангела Меркел. По думите му това ще включва и инвестиции в електрическата мобилност. В отговор на друг въпрос Мицотакис засегна и темата за репарациите, които Атина претендира Германия да й изплати заради окупацията през 1941-44 г. Според гръцкия премиер уреждането на този въпрос може да заздрави отношенията между двете страни. Мицотакис определи темата като \"чувствителна\" за гърците и изрази надежда, че \"тази глава може да бъде затворена някой ден\". Гърция изпрати дипломатическа нота на Германия по-рано тази година, в която я подтиква да обсъди претенциите на Атина за военни репарации. \"Очакваме положителен отговор и аз съм уверен, че едно окончателно уреждане на този въпрос ще бъде изключително полезно за по-нататъшното заздравяване на отношенията между нашите два народа\", каза той.", "date": "2019.08.29", "title": "Гърция обмисля голяма инвестиционна програма с Германия за климата"}
{"url": "https://www.24chasa.bg/novini/article/7629386", "text": "За първи път след катастрофата с мотора си младият режисьор Бедрос Халваджиян се обърна към своите близките чрез социалните мрежи. Синът на Маги и Кремена Халваджиян е катастрофирал и в профила си във фейсбук разказа за кошмарните дни около инцидента. „1 секунда. 1 секунда невнимание, която може да промени живота ти. 1 секунда, която води до катастрофа, тежка фрактура, дълга операция, 7 дни лежане в болница и кой знае още колко месеци възстановяване. 1 секунда, а след нея времето спира. Лежиш безпомощно на пътя и умираш от болка и страх под жестоките лъчи на жаркото слънце. Колите те подминават и шофьорите закриват очите си, за да не те гледат. В следващата безкрайна секунда виждаш невъобразимата уплаха в очите на жена си, тичаща към теб. След още едно мигване и майка ти е там. Лежиш и чакаш спасение, под формата на подскачаща, раздрънкана линейка. Някак успяват да те вдигнат и пренесат в нея, но пътя до болницата е един от кошмарите, които би забравил“, пише в разтърсващото послание Бебо Халваджиян. За него „безкрайната вечер“ на топлия 20 август се „лее бавно“. Той споделя, че помни как го местят от кабинет в кабинет, а по коридорите вижда роднините и приятелите си, обезпокоени за здравето му в очакване на операция. „За нея няма да навлизам в детайли, няма да са красиви. А след нея… Започват дните на безумни мъки и болки и дискомфорта на хоспитализацията. Ежедневието ми се свежда до това да успея да се изправя до седнало положение в леглото за поне 2 минути без главата ми да се пръсне от световъртеж и след това да извикам сестрата за обезболяващо. Толкова. Не можеш да свършиш най-нормални, битови неща, а ако все пак успееш, после се чувстваш сякаш си изкачил планина на един дъх. Но все пак съм устроен така, че във всяка ситуация да търся плюсове и красота“, пише Бебо Халваджиян от болницата. В статуса си той благодари на хората, които са били до него в зловещия момент – двама мотористи, спрели веднага след удара и били неотлъчно до него, докато линейката го прибира. „Също така момчетата, който слязоха от колите си, звъннаха на 112 и вдигнаха цял автомобил, за да ме освободят. Милите дами, които ми даваха вода и стискаха ръката ми за кураж. Благодаря на всички, които помагаха и идваха да ме видят и да се погрижат за мен през тази седмица в болницата. Благодаря на страхотния доктор Милко Илиев и целият му екип за невероятната операция и всички пирони, с които ме дари! Благодаря на всички сестри, санитари и рехабилитатори за внимателните грижи. Най-много благодаря на семейството си, че беше до мен във всяка една минута. А на Allexandra Amorr, която за пореден път ми доказа силата на любовта ни, ще имам да се отблагодарявам цял живот. Благодаря ви. Обичам ви. Пазете се, защото е нужна само 1 секунда“, пише още младият режисьор.", "date": "2019.08.29", "title": "Синът на Маги Халваджиян катастрофира: 1 сек. невнимание променя живота ти"}
{"url": "https://www.24chasa.bg/novini/article/7629406", "text": "Започнаха дейностите по ремонта и удължаване на ресурса на самолетите Су-25, съобщиха от пресцентъра на министерството на отбраната.  Първият от общо осем самолета Су-25 с регистрационен знак 002 замина вчера, 28 август, за ремонт в „558-и авиоремонтен завод“ в град Барановичи, Беларус. Там на машината ще бъде извършен основен ремонт, увеличаване на ресурса и преоборудване. Су-25 беше разглобен на основни части и натоварен на самолет Ил-76. Транспортирането до авиоремонтния завод беше извършено успешно.", "date": "2019.08.29", "title": "Ето как първият Су-25 замина за ремонт в Беларус (Снимки)"}
{"url": "https://www.24chasa.bg/novini/article/7629438", "text": "Главният преговарящ на Европейския съюз за Брекзит Мишел Барние каза днес, че общността ще защитава своите граждани, фирми и мира в Ирландия при всички обстоятелства, предаде Ройтерс. \"Министър-председателят Борис Джонсън казва, че Великобритания ще напусне ЕС на 31 октомври. При всички обстоятелства ЕС ще продължи да защитава интересите на своите граждани и компании, както и условията за мира и стабилността на остров Ирландия. Това е наш дълг и наша отговорност\", заяви Барние в Туитър. Министрите на външните работи и на отбраната от ЕС призоваха Великобритания да избере подредено излизане от общността, а някои открито изразиха тревога, че решението на британския премиер да прекрати работата на парламента увеличава опасността от хаотичен Брекзит, предава БТА. \"Все още се надяваме, че ще бъде възможно да избегнем Брекзит без сделка и с нетърпение очакваме предложения от британското правителство, които са съвместими със споразумението за напускане\", каза холандският външен министър Стеф Блок. \"Никой няма интерес да се стигне до Брекзит без сделка\", заяви той. Британският преговарящ за Брекзит Дейвид Фрост беше вчера в Брюксел за разговори с Европейската комисия. Блок обаче каза, че двете страни не са успели да преодолеят разногласията. Повечето министри на срещата в Хелзинки избегнаха да коментират прекратяването на работата на британския парламент, като заявиха, че това е вътрешен въпрос. Австрийският външен министър Александер Шаленберг обаче каза, след като беше попитан дали това решение увеличава вероятността за твърд Брекзит: \"Страхувам се, че да. Топката е в полето на Великобритания . . . Ние правим това, което е възможно, за да осигурим подредено излизане на Великобритания\", заяви той. \"Когато другата страна казва, че това не е възможно, тя трябва да каже какви са алтернативите, а именно по същество\", добави Шаленберг. \"ЕС е единен по споразумението, сега Великобритания трябва да вземе решение за това\", каза малтийският външен министър Кармело Абела. Британският министър на отбраната Бен Уолъс каза по повод на прекратяването на работата на парламента, че \"това се случва всяка година\". Джонсън насрочи за 14 октомври речта на кралица Елизабет Втора, с която официално се открива новата сесия на парламента и в която се представят приоритетите и законодателният дневен ред на правителството. Парламентът обикновено прекратява работа за няколко дни преди речта на кралицата, но решението предизвика възмущение заради избрания момент и заради продължителността на спирането. Според противниците на Джонсън това е опит да се ограничи възможността на парламента да попречи на плановете на премиера за Брекзит броени седмици преди датата на излизане на Великобритания от ЕС. \"Да подкрепим Брекзит със сделка е ключов въпрос, защото в противен случай ще се сблъскаме с множество отрицателни последици за нашите икономики и движението през нашите граници\", каза финландският външен министър Пека Хаависто, чиято страна е ротационен председател на ЕС. \"Надяваме се, че начинът, по който ще се осъществи този развод, няма да направи невъзможно да имаме добро сътрудничество след това\", заяви унгарският външен министър Петер Сиярто.", "date": "2019.08.29", "title": "Мишел Барние: ЕС ще защитава гражданите си и фирмите при всякакъв Брекзит"}
{"url": "https://www.24chasa.bg/novini/article/7629448", "text": "20-годишният син на шефа на пловдивския НАП Венелин Найденов - Ивайло, е бил арестуван преди час, след като ударената от него пешеходка е издъхнала в болница.  . След това той е избягал от местопроизшествието, но по-късно е установен. \"Тъй като пенсионерката тогава беше още жива, а той не беше употребил алкохол и наркотици, тогава не го арестувахме. Сега обаче със смъртта на пловдивчанката ситуацията е променена\", обясниха от полицията. Синът на данъчния началник е бил задържан в квартал \"Тракия\", научи \"24 часа\". Образувано е досъдебно производство в Окръжната прокуратура. Оттам трябва да преценят дали да поискат постоянна мярка за неотклонение на младия водач.", "date": "2019.08.29", "title": "Арестуваха сина на шефа на НАП-Пловдив, блъсна жена на \"зебра\" и избяга, тя издъхна"}
{"url": "https://www.24chasa.bg/novini/article/7629107", "text": "Веселин Христов е на 34 години. Пенсионер е по болест с 87% инвалидност. Когато е съвсем малък, майка му го хвърля от покрива на къщата им във Велики Преслав. Това предопределя живота му, започва гоненица с времето по прехвърляне от един социален дом в друг - живял е в социално-педагогически интернат в село Лик, Врачанско, в дома за деца с увреждания в град Роман, в дом за деца, лишени от родителски грижи, в Шумен. В момента живее със 146 лева пенсия и 52 лева като месечна добавка, отпускана за транспортни разходи. Идва в София с влака, благодарение на удостворението, което му позволява да пътува безплатно и остава в столицата. Първоначално е отишъл в Център за временно настаняване в \"Захарна фабрика\". В момента живее по улиците на София. Има и хора, които му помагат, но повечето го обиждат. Открадват му телефона. През последните години са му правили операция на очите - в Пловдив и Плевен. Има сестра, с която обаче не поддържа често връзка, тъй като тя има 5 деца и се грижи за семейството си. Веселин се придвижва с патерици, обърна се към \"24 часа\" с молба за помощ - необходими са му 680 лева за две частични протези, които ще улеснят придвижването му. Освен от пари се нуждае и от дрехи, храна и козметика. Ако искате да помогнете, можете да се свържете с нас на onlinevgb@gmail.bg. Мъжът изрази благодарността си към президента Румен Радев, който с указ през 2017 година му опрощава невнесените здравни осигуровки за периода от януари 2010 до юли 2016 г.", "date": "2019.08.29", "title": "Майката на Веселин го хвърля от покрива, когато е дете. Сега той моли за помощ"}
{"url": "https://www.24chasa.bg/novini/article/7629487", "text": "Шофьор на автобус от градския транспорт в Малага е станал свидетел и впоследствие жертва на изключително агресивно поведение от страна на шест млади момичета, които се качили в превозното средство на една от спирките, разказва  Малко след качването си момичетата започнали да се смеят и да обиждат пътниците, след което им налетели и на бой. В този момент шофьорът спрял автобуса и препоръчал на пътниците да се преместят в предната част, а после помолил момичетата да се укротят. Те обаче не му обърнали внимание и продължили да се държат агресивно и арогантно, а една от тях демонстративно запалила цигара. Когато мъжът взел цигарата от ръцете ѝ и я загасил с предупреждението, че тук не се пуши, момичетата внезапно му връхлетяли, като започнали да го хапят, драскат и бият. Тогава двама от пътниците са му оказали помощ, отделяйки го от настървената група. По-късно шофьорът е подал оплакване в местното управление. Нападателките са били идентифицирани, но все още няма официална информация да са задържани. Инцидентът се е случил през вечерта на миналия четвъртък, а за момичетата се твърди, че най-вероятно били туристки, съобщи \"La Vanguardia\".", "date": "2019.08.29", "title": "6 момичета нахлуха в автобус, набиха пътниците, ухапаха шофьора и избягаха"}
{"url": "https://www.24chasa.bg/novini/article/7629495", "text": "Германският канцлер Ангела Меркел смята, че прилагането на ангажиментите на Гърция като част от рамката за засилено наблюдение ще бъде по-лесно, съобщава електронното издание на в. \"Катимерини\". \"Климатът се подобри. Разговаряхме за икономическата политика на премиера, който ми я представи, разговаряхме и за двустранните отношения, които могат да бъдат допълнително подобрени\", каза Меркел на пресконференция с гръцкия премиер Кириакос Мицотакис в Берлин, предава БТА. \"Вярвам, че ангажиментите на Гърция сега ще бъдат по-лесни, тъй като 50 процента от икономиката е психология\", добави тя. Двете страни обсъдиха също миграцията, като Меркел отбеляза, че както Гърция, така и Германия смятат, че споразумението между Турция и ЕС трябва да бъдат прилагано. От своя страна Мицотакис заяви, че иска да промени контекста на гръцко-германските отношения, отбелязвайки, че двете страни работят по план за \"зелено\" развитие, който ще бъде представен през декември. Запитан за увеличените мигрантски потоци през изминалите месеци, премиерът каза, че Гърция ще направи всичко възможно да ускори връщането в Турция на мигрантите, които не получат убежище, и да подобри условията на живот на бежанците, които остават в страната. Той изтъкна също, че е нечестно страните, където мигрантите пристигат първо, да понасят най-тежкия товар. Меркел се съгласи с тази забележка, като посочи, че ЕС все още е далеч от устойчиво решение на проблема. Мицотакис отбеляза също, че Меркел знае мнението му за Преспанското споразумение, договорено между предишното правителство на партия СИРИЗА и Скопие. Според сегашния гръцки министър-председател в документа има \"сериозни недостатъци\", които обаче може да бъдат поправени чрез политиката на ЕС към Балканите. По отношение на целта за голям бюджетен излишък, която Гърция трябва да изпълни като част от ангажиментите си след приключването на последната спасителна програма, Мицотакис посочи, че тя е \"особено висока\", но че правителството иска първо да получи \"политическо доверие\", а после ще обсъжда този въпрос с кредиторите.", "date": "2019.08.29", "title": "Икономика и миграция - акценти на разговора между Меркел и Мицотакис в Берлин"}
{"url": "https://www.24chasa.bg/novini/article/7629513", "text": "Горски пожар се разрази днес край северозападния турски град Чанаккале. Пламъците са стигнали близо до държавната болница в окръжния град, съобщи турската телевизия НТВ. Пожарът е започнал към 15 ч. в гориста местност близо до село Калабаклъ. Заради силния вятър пламъците бързо са се разпространили в различни посоки и са стигнали почти до двора на болницата \"Мехмет Акиф Ерсой\", предава БТА. В района са изпратени много огнеборци и пожарни коли, както и три хеликоптера за гасене на пожари. Засега не е известна причината за пожара. В района е пристигнал валията на Чанаккале Орхан Тавлъ.", "date": "2019.08.29", "title": "Пожар бушува край турския град Чанаккале"}
{"url": "https://www.24chasa.bg/novini/article/7629505", "text": "Националната агенция за приходите (НАП) в качеството й на администратор на лични данни, не е приложила подходящи технически и организационни мерки. Заради това е осъществен неоторизиран достъп, неразрешено разкриване и разпространение на следните няколко категории лични данни на физически лица, съобщиха от Комисията за защита на лични данни (КЗЛД). С Решение от 23.08.2019 г. КЗЛД е издала разпореждания на НАП за предприемане на подходящи технически и организационни мерки в контекста на действащото законодателство за защита на личните данни. Срокът за изпълнение на разпорежданията е шестмесечен, считано от датата на получаването им, уточниха от комисията. На основание чл. 87, ал. 3 от Закона за защита на личните данни председателят на КЗЛД Венцислав Караджов на 28.08.2019 г. издаде Наказателно постановление на НАП за нарушение на чл. 32, з 1, буква \"б\" от Регламент (ЕС) 2016/679. Постановлението е заради осъществен неоторизиран достъп, неразрешено разкриване и разпространение на личните данни на физически лица от информационните бази данни, поддържани от агенцията. Размерът на наложената санкция е 5 100 000 лева, посочиха от КЗЛД. С издаването на наказателното постановление се ангажира административно-наказателната отговорност на НАП, в качеството й на администратор на лични данни, за допуснат неправомерен достъп и разпространение на лични данни. Фактът, че тези данни са изтекли в публичното пространство, не означава автоматично, че с тях е извършена злоупотреба, доколкото злоупотребата предполага извършването на допълнителни действия, представляващи сами по себе си отделни престъпления, пише в съобщението.", "date": "2019.08.29", "title": "Комисия: НАП не е приложила подходящи мерки за защитата на лични данни"}
{"url": "https://www.24chasa.bg/novini/article/7629502", "text": "Служебно куче, спасило тогавашния президент Барак Обама от нападение в Белия дом, спечели награда от британска благотворителна ветеринарна организация, съобщиха Асошиейтед прес и БТА. Хърикейн (Ураган) - бивше куче на тайните служби, спечели Ордена за заслуги на организацията Народен диспансер за болни животни. Белгийската овчарка - малиноа забелязала нарушител, прескочил градата на Белия дом през 2014 г. Той удрял и ритал кучето, но то успяло да го повали и да го задържи, докато дойде охраната. Президентът Обама тогава е бил в Белия дом. Водачът на кучето Маршал Мирарчи го нарече \"легенда\". При нападението Хърикейн е бил ранен и това е една от причините да бъде пенсиониран през 2016 г.", "date": "2019.08.29", "title": "Служебно куче, спасило Обама от нападение в Белия дом, спечели британска награда"}
{"url": "https://www.24chasa.bg/novini/article/7629519", "text": "Хърватия и България ще координират заедно приоритетите и работата на двете председателства, които ще поемат от Нова година. Това се договориха вицепремиерът и министър на външните работи Екатерина Захариева и хърватският министър на външните работи и на европейските въпроси Гордан Гърлич-Радман. Двамата се срещнаха в Хелзинки, където участват в неформалната среща на външните министри от ЕС. Това съобщиха от пресцентъра на Министерството на външните работи. От 1 януари до 31 юни 2020 г. Хърватия ще бъде председател на Съвета на ЕС, а през цялата следваща година България и Република Северна Македония ще поемат съвместното председателство на Берлинския процес. “Ще се радвам да ви посрещна в София през октомври - каза министър Захариева. - Двата ни екипа още преди това трябва да се координират и по приоритетите, и по инициативите по време на двете председателства, посветени на Западните Балкани. Имаме да организираме два големи съмита за една година - първо през май 2020 г. срещата на върха на ЕС в Хърватия, а през юли - лидерската среща на Берлинския процес в България”, каза министър Захариева. “Хърватия подкрепя Кристалина Георгиева за поста изпълнителен директор на Международния валутен фонд. Благодаря за подкрепата от страна на България за моята предшественичка Мария Пейчинович-Бурич, която бе избрана за генерален секретар на Съвета на Европа”, каза министър Гърлич-Радман. Той заяви, че двете ни страни имат отлични отношения. Част от разговорът между двамата министри премина на български език, тъй като Гордан Грлич-Радман владее езика ни от своя мандат в София като дипломат в хърватското посолство в периода 1994-1996 година.", "date": "2019.08.29", "title": "Хърватия подкрепя Кристалина Георгиева за поста изпълнителен директор на МВФ"}
{"url": "https://www.24chasa.bg/novini/article/7629632", "text": "Полският премиер Матеуш Моравецки свиква кризисен екип, след като отпадните води на столицата Варшава започнаха да изтичат директно в р. Висла, съобщи днес началникът на премиерския кабинет Михал Дворчик, цитиран от ДПА. Отпадните води се насочват към Висла с темп от около 3 куб. м/сек. поради авария на два тръбопровода, отвеждащи отпадните води към пречиствателна станция от другата страна на реката, предаде БТА. Кметът на Варшава Рафал Тшасковски заяви, че е твърде рано да се установи причината за проблема и колко ще отнеме отстраняването му, но това няма да стане в следващите дни. Заместник-ръководителят на полската държавна служба по водите Йоанна Копчинска е определила случая като голяма катастрофа според осведомителната агенция ПАП. По оценки на държавната водна служба замърсената вода се очаква да стигне до следващия голям град по поречието на реката - Плоцк, около 84 часа след изпускането си във Варшава. Градските и общинските водни служби бяха подложени на сериозни критики от правителството, което ги обвини в лошо справяне със ситуацията. Варшавските градски власти обаче разпространиха прессъобщение, в което заявиха, че водата в града е безопасна и не представлява заплаха за жителите. Кметът обвини управляващата партия, че всява паника, вместо да помогне да бъде намерено решение на ситуацията.", "date": "2019.08.29", "title": "Авария на тръбопроводи за отпадни води във Варшава замърси река Висла"}
{"url": "https://www.24chasa.bg/novini/article/7629642", "text": "Сръбският президент Александър Вучич критикува днес изявление на Европейската комисия, която заяви, че Сърбия като кандидат за членство в ЕС ще трябва да прекрати всички двустранни споразумения за свободна търговия преди да стане член на блока, предаде ТАСС, цитирана от БТА. А каза ли говорителят на ЕК кога ще встъпим в ЕС? Не уточни ли? Когато уточни това, елате да ми зададете този въпрос, заяви Вучич в отговор на въпрос на журналистка, помолила президента да коментира изявлението на ЕК за зоната за свободна търговия с Евразийския икономически съюз. Европейската комисия обяви днес, че Сърбия ще трябва да разтрогне евентуално търговско споразумение с Евразийския икономически съюз, когато се присъедини към Европейския съюз. На 26 август кабинетът на президента на Сърбия Александър Вучич обяви, че споразумението между Сърбия и Евразийския икономически съюз се очаква да бъде подписано на 25 октомври.", "date": "2019.08.29", "title": "Вучич критикува Еврокомисията заради спогодбата с Евразийския икономически съюз"}
{"url": "https://www.24chasa.bg/novini/article/7629647", "text": "Земетресение с магнитуд 6,2 по скалата на Рихтер е регистрирано на територията на САЩ, щата Орегон в Тихия океан, съобщиха от Европейския сеизмологичен център, цитирани от  Земният трус е усетен в 8.08 ч. местно време с епицентър на 287 км западно от Бандън, на 708 км югозападно от Ванкувър, Канада, с дълбочина 10 км. Засега няма данни за пострадали и материални щети.", "date": "2019.08.29", "title": "Силно земетресение разтърси крайбрежието на САЩ при Орегон"}
{"url": "https://www.24chasa.bg/novini/article/7629652", "text": "Пакистанската армия обяви, че са извършила \"успешен\" опит с балистична ракета, съобщи ТРТ. Говорителят на армията генерал-майор Асиф Гафур сподели в своя акаунт в Twitter, че вчера вечерта са провели успешно изпитание на балистична ракета земя-земя от типа \"Газневи\". Той отбеляза, че ракетата е предназначена да носи различни бойни глави до 290 километра, предаде  В социалната медия също така бяха споделени снимки от изпитанието на ракетата. Това е третото изпитание на пакистанска балистична ракета от началото на годината. Пакистан проведе през януари изпитание на тактическа балистична ракета, а през май обяви, че е тествал успешно ракета, която може да носи и ядрена, и конвенционална бойна глава до 1500 километра.", "date": "2019.08.29", "title": "Пакистан тества успешно балистична ракета (Видео)"}
{"url": "https://www.24chasa.bg/novini/article/7629662", "text": "Олексий Хончарук, който е на 35 години, ще стане най-младият премиер на Украйна, отбелязва Франс прес. Той е бивш адвокат и привърженик на икономическите реформи в либерален дух. Хончарук не е много известен и е със скромен тримесечен опит във властта, предаде БТА. Избирането му за премиер е в съзвучие с влизането на голям брой нови лица във властта в Украйна след изборната победа през април на президента Володимир Зеленски, който обеща \"да разбие системата\". Определяният за работохолик Хончарук бе назначен в края на май за заместник-ръководител на президентската администрация, отговарящ за икономическите въпроси. Той придружаваше президента Зеленски на срещи, посветени на икономиката, припомня Франс прес. Хончарук четири години бе ръководител на финансиран от Европейския съюз изследователски център, имащ за цел подобряване на ситуацията в Украйна. Като премиер младият юрист ще се сблъска с огромните проблеми на бившата съветска република, сред които са корупцията, бедността и конфликтът с проруските сепаратисти в Източна Украйна, който отне живота на около 13 000 души. Хончарук е смятан за привърженик на икономическия либерализъм. Той подкрепя сътрудничеството с Международния валутен фонд и отмяната на мораториума за продажба на украински земеделски земи, към които проявяват голям интерес западни инвеститори и кредитори. Хончарук има подкрепата както на парламента, така и на президента Зеленски, посочва Франс прес.", "date": "2019.08.29", "title": "Кой е новият украински премиер Олексий Хончарук"}
{"url": "https://www.24chasa.bg/novini/article/7629678", "text": "Към момента пожарът край сливенските села Еленово, Сокол и Радево е локализиран. Това каза на брифинг директорът на Главната дирекция „Пожарна безопасност и защита на населението“ главен комисар Николай Николов. Той изказа благодарност към екипите и поясни, че се доизгасяват отделни огнища. В борбата с огнената стихия само днес са участвали 8 пожарни екипа, 20 служители на горското стопанство, верижна техника. Вчера помощ на наземните екипи бе оказана и от хеликоптер на ВВС, съобщиха от пресцентъра на МВР. Стихията е засегнала площ от около 1500 дка борова и широколистна гора и лесонепригодни площи, както и 700 дка обработваеми полски масиви. „Изключително сложен пожар, за чието овладаяване бяха положени огромни усилия. Имаше критичен момент, вчера, когато огънят бе спрян на метри от къщите в село Сокол. Благодарение на бързата реакция на екипите, работата на доброволците и доброто взаимодействие с местната власт не е допуснато разрастване на огъня и нанасянето на допълнителни материални щети“, заяви комисар Николов. Той допълни, че допълнително от вчера в селата Радево, Еленово, Полско Пъдарево, Сокол и Омарчево са отправени полицейски служители със задача да наблюдават и съобщят при усложняване на обстановката и при необходимост да окажат съдействие за евакуиране на населението. До 16 часа днес в ГД „Пожарна безопасност и защита на населението“ са получени над 100 сигнала за произшествия, от които 80 са пожарите, извършени са и 18 аварийно-спасителни дейности. Към момента екипи на пожарната участват в локализирането и ликвидирането на 40 произшествия. Обстановката се следи с повишено внимание, като ГДПБЗН има готовност да реагира на всеки подаден сигнал. По данни на НИМХ не се очаква промяна в метеорологичната обстановка и индексът за пожароопасност остава висок. За утрешния ден на територията на 15 области той е най-високата, червена степен – а именно във Велико Търново, Враца, Плевен, Ловеч, Габрово, Русе, Добрич, София, Софийска, Перник, Кюстендил,Пазарджик, Пловдив, Благоевград и Хасково.", "date": "2019.08.29", "title": "Гл. комисар Николов: Около 1500 дка гори са засегнати от пожара край Нова Загора"}
{"url": "https://www.24chasa.bg/novini/article/7629689", "text": "Икономиката на Турция вероятно се е свила през второто тримесечие, което ще е трети поред тримесечен спад при опит да се преодолеят последиците от рецесията, а за цялата 2019 година се очаква нулев растеж на фона на забавяне на търсенето и инвестициите. Това сочи публикувано днес допитване на Ройтерс. Агенцията е анкетирала 18 икономисти, според чиято средна оценка турската икономика се е свила с 2 процента на годишна основа през второто тримесечие. За годината е прогнозиран растеж от нула процента, тъй като миналогодишната валутна криза продължава да оказва натиск на водещия нововъзникващ пазар, предаде БТА. Икономиката на Турция, която е най-голямата в Близкия изток, бе постигнала рекордния растеж от над 5 процента. Миналата година обаче дипломатически спор със САЩ и валутна криза, заличила над 30 процента от стойността на турската лира, доведоха до свиване от 3 процента през четвъртото тримесечие, припомня Ройтерс. През първото тримесечие на тази година бе отчетен спад от 2,6 процента на годишна основа и възстановяване на растежа на тримесечна основа. През второто тримесечие отново има някакъв шанс за растеж на тримесечна основа, твърдят икономистите.", "date": "2019.08.29", "title": "Специалисти очакват свиване на турската икономика и нулев растеж за годината"}
{"url": "https://www.24chasa.bg/novini/article/7629702", "text": "От 14 ч. в петък до 10 ч. в неделя в участъка от АМ „Струма“ в района на Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в неделя до 14 ч. в петък, когато трафикът за столицата е по-интензивен, ще има две ленти за София и една за Кулата. С въвеждането на реверсивното движение ще се улесни пътуването в пиковите дни и часове, съобщават от пресцентъра на АПИ. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София.", "date": "2019.08.29", "title": "Пускат 2 ленти от \"Струма\" край Дупница по посока на интензивния трафик през уикенда"}
