{"url": "https://www.24chasa.bg/novini/article/7472747", "text": "„Състоянието на коалицията, вътрешните взаимоотношения се определят единствено от хората в партията, а не от изборите и опозицията или от желанието на някой, който иска партията ни да се разпадне”. Това заяви лидерът и водач на евролистата на НФСБ Валери Симеонов след края на изборния ден.", "date": "2019.05.26", "title": "Валери Симеонов: Състоянието на коалицията ни не зависи от изборите"}
{"url": "https://www.24chasa.bg/novini/article/7472676", "text": "Къде е Сергей Станишев? И колко гласа успя да вземе? Това бяха двата въпроса, които най-често в неделя си задаваха един на друг социалистите. При 57% преференции президентът на ПЕС най-вероятно е приближил плътно своята бивша приятелка и водач на евролистата на БСП Елена Йончева. В понеделник ще е ясно точно колко гласа е привлякъл бившият председател на БСП, когото настоящата лидерка изобщо не желаеше в листата. 57% процента преференции обаче за много от известните лица в партията означават официално разделяне на БСП на две. Според един от авторитетите на “Позитано” Корнелия За втори път е загубила спечелени избори, каквато беше ситуацията с последните парламентарни през 2017 г. Тогава на прага им социолозите даваха “кантар” и дори лек превес на червените, а в изборната нощ едни близо 6% изоставане от ГЕРБ поляха БСП със студен душ (27,93% срещу 33,54%). Лидерката на БСП окончателно е разцепила партията на две, след като разчерта опасни разделителни линии в последните 2-3 години. Според червени активисти от Пловдив, Стара Загора и Варна предизборната кампания на БСП буквално се е сринала в последните две седмици, и то след активното появяване в телевизионни студия на лидерката Нинова. “Агресивността, разчистването на лични сметки не успя да консолидира двете ядра на партията и изплаши периферията”, е анализът на един от областните лидери на БСП. Има разочарование и от представянето на вече евродепутатката Елена Йончева, която или влизала в обяснителен режим, или атакувала персонално Борисов. Тя не успяла да обясни нито съществуването на офшорната си фирма с Цветан Василев, нито е задала някакви европейски теми. В БСП не спират да коментират предизборния клип, в който нямало нито едно лице, което да е член на соцпартията. Рекламирали се само кандидат-депутатите от гражданската квота. си партия”, подозира човек от пловдивското соцръководство. “Скриването” на Станишев от медиите пък, както и директното блокиране на неговите срещи в страната на практика оставили БСП без европейските теми. Левите в Европа говорели по време на своята кампания за социални промени, тук левите говорели за къщи, деца и любовници. БСП така не успяла да каже ясно къде ще бъде в Европейския парламент - ляво, в дясно, в центъра или някъде другаде. Основният упрек на опозицията в БСП обаче е, че Корнелия Нинова и Елена Йончева водили лични битки, вместо да спечелят голямата война с ГЕРБ.", "date": "2019.05.26", "title": "Соцелитът: Корнелия загуби за втори път спечелени избори и окончателно разцепи БСП"}
{"url": "https://www.24chasa.bg/novini/article/7472715", "text": "Премиерът Бойко Борисов няма да даде тази вечер никакво изявление пред медиите. Ще даде пресконференция с екипа си най-вероятно във вторник, след като си направи анализ на целия резултат от евровота, в това число на въпросите, които си задачат всички - какви ще са последствията за определени хора, научи „24 часа“. От обиколките му из страната премиерът се е убедил, че хората на него са му простили, понеже за много от нещата той не е знаел. В скорошно интервю за БНТ той обясни, че 26 май е ден за прошка. Борисов ще продължи обаче в следващите два дни с анализа на обстоятелствата около вота, за да прецени най-точно дали хората са простили на всички ръководни кадри на ГЕРБ. След собствените си обстойни анализи кой, защо, причини и следствия, Бойко Борисов ще излезе и с решение дали ще прави чистка в партията. Според хора, които са близо до Бойко Борисов, той си дава сметка, че лично е изтеглил кампанията - с един джип и с един телефон, през който качваше снимки в личния си фейсбук профил.", "date": "2019.05.26", "title": "Първо в „24 часа“: Борисов ще говори чак във вторник, вкл. и за партията си"}
{"url": "https://www.24chasa.bg/novini/article/7472690", "text": "Соцлидерката Корнелия Нинова не пожела да застане пред медиите, за да коментира първоначалните данни за резултатите от евроизборите. Вместо това тя изпрати шефа на предизборния щаб Георги Свиленски, който направи кратко изявление и отказа да отговоря на репортерски въпроси. Резултатите от екзитполовете са много разнопосочни и няма да ги коментираме преди да приключи паралелното преброяване, което БСП си прави, заяви Свиленски в изявление, което направи пред червената централа току-що.  Утре Изпълнителното бюро на партията ще анализира данните от своето паралелно преброяване и след това ще даде пресконференция. Ниската избирателна активност ни притеснява, каза Свиленски и поздрави всички, които \"не се поддадоха гласът им да бъде купен, не се уплашиха и дадоха гласа си за БСП\".", "date": "2019.05.26", "title": "Нинова се скри, БСП не коментира първите резултати"}
{"url": "https://www.24chasa.bg/novini/article/7472719", "text": "Мустафа Карадайъ ще се оттегли от мястото си в Европарламента. Това каза пред  Хамид Хамид от ДПС. „След като излязат окончателните резултати, ръководството на ДПС внимателно ще ги анализира и след като вземе мнението на Делян Пеевски ще реши дали да отиде евродепутат в ЕП”, каза още той. „Партията положи максимални усилия, проведе доста мощна и позитивна кампания с послания към младите. Младежките ни структури работеха изключително добре, така че няма как да не сме доволни”, посочи Хамид. Генералният проблем на всички партии е защо избирателят не гласува, заяви Халид Хамид.", "date": "2019.05.26", "title": "Хамид Хамид: Мустафа Карадайъ ще се оттегли от мястото си в Европарламента"}
{"url": "https://www.24chasa.bg/novini/article/7472752", "text": "\"Този резултат дава по-голяма сила и самочувствие на ВМРО. Хората, които ни подкрепиха, избраха да не разпиляват гласовете си. Ние представляваме българския патриотизъм и родолюбие\", това коментира пред   водачът на листата на ВМРО Ангел Джамбазки след обявяването на първите резултати. \"Не бих казал, че ми е мъчно за някои колеги. Нашите партньори избраха да се явят сами и резултатът е показателен”, каза още той. Според него българското родолюбие трябва да обединява, а не да разделя. „Все още броим резултати. Надяваме се на два мандата”, поясни Джамбазки.", "date": "2019.05.26", "title": "Ангел Джамбазки: Надяваме се на два мандата"}
{"url": "https://www.24chasa.bg/novini/article/7472602", "text": "Данните от екзитпола на социологическата агенция \"Тренд\"към 19 ч.  дават на ГЕРБ 7% преднина пред БСП. Ето конкретните прогнозни резултати: ГЕРБ - 30,5 % БСП -23,5 % ДПС -14 % ВМРО -7,5 % Демократична България - 6,5 % \"Воля\" -3,7 % Десислава Иванчева - 1,6 % Възраждане -1,6 % Коалиция за България -1,5 % Атака -1,2 % Патриоти за Валери Симеонов -1,2 % Други - 7% При това положение ГЕРБ ще има 7 евродепутати, БСП - 5, ДПС - 3, ВМРО и Демократична България - по един. Не е ясно как са гласували българите в чужбина и доколко резултатите от там ще повлияят.", "date": "2019.05.26", "title": "\"Тренд\": ГЕРБ води със 7% пред БСП, евродепутатите се разпределят 7-5-3-1-1"}
{"url": "https://www.24chasa.bg/novini/article/7472607", "text": "Гръцката опозиционна консервативна партия \"Нова демокрация\" води пред управляващата левица СИРИЗА на днешните избори за Европейски парламент, според съвместен екзитпол на пет телевизии, цитиран от Ройтерс. Според екзитпола Нова демокрация получава 32-36 процента от гласовете спрямо 25-29 процента за СИРИЗА, която дойде на власт през 2015 г, припомни БТА. Редовните парламентарни избори се очаква да се състоят през есента на тази година, но премиерът Алексис Ципрас заяви, че резултатът от евровота може да доведе до предсрочни избори. Социалистическото Движение за промяна получава 7-9 процента, според екзитпола, а крайнодясната Златна зора и Комунистическата партия се очаква да получат между 5 и 7 процента, отбелязва АП.", "date": "2019.05.26", "title": "Екзитпол: \"Нова демокрация\" води пред СИРИЗА"}
{"url": "https://www.24chasa.bg/novini/article/7472475", "text": "32,7% е вотът за ГЕРБ и партньорите им на днешните европейски избори, като БСП остават на второ място с 23,2%. Това показват окончателните данни от екзитпола на „Алфа Рисърч”, предаде Разликата с първите прогнозни данни е минимална, като така се изпълниха прогнозите на социолозите, че последните минути от изборния ден няма да доведат до изненада. ДПС са трети с 13,6% от гласовете, а освен тях в ЕП отиват и представители на ВМРО (7%) и „Демократична България” (5,9%). Към момента не се класира коалицията около „Воля” на Веселин Марешки, макар именно сред нейния електорат да са най-много хората, които са решили в последния момент за кого ще гласуват. „Атака” и „Патриоти за Валери Симеонов” вземат по 1,7% от националистическия вот, а отстраненият кмет на „Младост” Десислава Иванчева взема 1,2% от вота. Управляващите ще имат 7 евродепутати, а левицата – 5. ДПС ще е с трима, ВМРО и „Демократична България” – с по един. Дясното обединение с първи в листата Радан Кънев е участникът в евроизборите с най-голям процент гласували, които са решили да пренаредят листата. Общо от всички гласували 42% са се възползвали от преференцията. Активността остава на рекордно ниски нива – 28,8%. 31 на сто от запитаните са на мнение, че сегашната структура на управлението трябва да се запази, 32 на сто смятат, че са нужни персонални промени, а само 22% от запитаните искат предсрочни избори.", "date": "2019.05.26", "title": "\"Алфа рисърч\": 32,7% за ГЕРБ , БСП - 23,2%, ДПС - 13,6%, ВМРО - 7%"}
{"url": "https://www.24chasa.bg/novini/article/7472614", "text": "Обстановка на територията на страната е спокойна, съобщиха от пресцентъра на МВР. Поради интензивен трафик на ГКПП - Капитан Андреево има около 3 км натрупване на изход за товарни автомобили. Трафикът през останалите ГКПП на границите на страната е с нормална интензивност на пътникопотока. В процеса по осигуряване на пожарната безопасност на обектите, свързани с подготовката и произвеждането на изборите, са получени два сигнала за произшествия на територията на Пловдив и Бургас - повреди в електрическата система при две избирателни секции. Изборният процес не е прекъсван, повредите са отстранени. От 14.00 до 18.00 часа днес, звената за български документи за самоличност са издали 120 удостоверения. От 21 май до днес общо издадените удостоверения са 751.", "date": "2019.05.26", "title": "МВР: Спокойно протече изборният ден"}
{"url": "https://www.24chasa.bg/novini/article/7472544", "text": "Европейският парламент публикува първи резултати от евроизборите в страните от Европейския съюз. Най-много гласове в   е получила Групата на Европейската народна партия (Християндемократи). Тя ще изпрати 7 депутати в европарламента. След тях са Групата на Прогресивния алианс на социалистите и демократите в Европейския парламент - с 5 депутати. ЕНС - Група „Европа на нациите и свободите“ - 3-ма. Зелените/ECA - Група на Зелените/Европейски свободен алианс - 2-ма. ALDE&R - Група на Алианса на либералите и демократите за Европа + Renaissance + USR PLUS - 1 депутат. ЕНП - Група на Европейската народна партия (Християндемократи) - 28 Зелените/ECA - Група на Зелените/Европейски свободен алианс - 23 S&D - Група на Прогресивния алианс на социалистите и демократите в Европейския парламент - 16 ЕСПД - Група „Европа на свободата и пряката демокрация“ - 10 ALDE&R - Група на Алианса на либералите и демократите за Европа + Renaissance + USR PLUS - 8 ЕОЛ/СЗЛ - Конфедеративна група на Европейската обединена левица - Северна зелена левица - 5 Други членове - Новоизбрани членове, които не принадлежат към политическа група на Парламента с изтичащ мандат - 3 ALDE&R - Група на Алианса на либералите и демократите за Европа + Renaissance + USR PLUS - 6 S&D - Група на Прогресивния алианс на социалистите и демократите в Европейския парламент - 5 ЕКР - Европейски консерватори и реформисти - 5 ЕНП - Група на Европейската народна партия (Християндемократи) - 4 Зелените/ECA - Група на Зелените/Европейски свободен алианс - 3 ЕНС - Група „Европа на нациите и свободите“ - 1 Други членове - Новоизбрани членове, които не принадлежат към политическа група на Парламента с изтичащ мандат - 1 Други членове - Новоизбрани членове, които не принадлежат към политическа група на Парламента с изтичащ мандат - 1 ЕНП - Група на Европейската народна партия (Християндемократи) - 4 ЕОЛ/СЗЛ - Конфедеративна група на Европейската обединена левица - Северна зелена левица - 4 Зелените/ECA - Група на Зелените/Европейски свободен алианс - 2 ALDE&R - Група на Алианса на либералите и демократите за Европа + Renaissance + USR PLUS - 1  S&D - Група на Прогресивния алианс на социалистите и демократите в Европейския парламент - 4 ЕНП - Група на Европейската народна партия (Християндемократи) - 2 S&D - Група на Прогресивния алианс на социалистите и демократите в Европейския парламент - 2 ЕОЛ/СЗЛ - Конфедеративна група на Европейската обединена левица - Северна зелена левица - 2 ЕНП - Група на Европейската народна партия (Християндемократи) - 2", "date": "2019.05.26", "title": "Първи резултати на евроизборите в страните от ЕС (Обновена + графики)"}
{"url": "https://www.24chasa.bg/novini/article/7472646", "text": "Този резултат реабилитира здравия разум и Бойко Борисов, коментира пред журналисти пред централата на ГЕРБ финансовият министър Владислав Горанов. Той не вижда скоро перспектива Борисов да се оттегли и смята, че той може още дълго да управлява. Борисов е фактор, който всеки обича да подценява и точно в момента, в който някой го подцени, Борисов се появява, обясни Владислав Горанов. По думите му тепърва Цветан Цветанов и Борисов ще определят кой къде ще бъде, но според него Цветанов е постъпил разумно, като е направил крачка назад. Владислав Горанов смята, че ГЕРБ не може с лека ръка да зачеркне Цветан Цветанов. Със сигурност той е бегач на дълги разстояния, със сигурност тези избори ги спечели Борисов, коментира финансовият министър. За него резултатът до момента от вота е положителен. Кампанията на БСП не беше насочена да дава отговори, а целеше да дискредитира целия политически модел, хората очакват резултати за себе си, а не негативна кампания - така Владислав Горанов коментира разликата между ГЕРБ и левицата. По думите му БСП в кампанията си са отдалечили хората от политиката и така са намалили собствения си резултат. За ГЕРБ има много изводи от този вот, но те са се поучили от грешките си. Горанов смята, че добрият резултат ГЕРБ дължи на позитивната кампания. Грешките, които направихме със сигурност ерозираха партията, добави още той.", "date": "2019.05.26", "title": "Горанов: Кампанията на БСП целеше да дискредитира политическия модел"}
{"url": "https://www.24chasa.bg/novini/article/7472659", "text": "Двама души загинаха при самолетна катастрофа с малък двуместен самолет край Ихтиман. Машината е изгубила височина и се е разбила, малко след като е излетяла. Загиналите Иван Костадинов и Вяра Лозанова са били опитни пилоти, според техни приятели. Регистрираната в Италия машина е имала летателен план от РВД. Самолетът излетял от Черньово и е трябвало да стигне до летищната площадка в село Драганово, но - за съжаление - се е разбил няколко минути, след като е потеглил. Изгубил е рязко височина, пада близо до точката на излитане и при сблъсъка се самозапалва. В този момент Бисер е с животните на паша. Според експертите най-вероятната причина за инцидента е пилотска грешка, посочва  „Времето днеска беше много хубаво. Не съм удебен, че времето е повлияло на този полет. Може би грешка в техника или технология на пилотиране.”, смята Христо Христов от Специализирано звено за разследване на авиационни събития. От министерството на транспорта определиха самолета като „експериментален\". Близък приятел на загиналите Иван Костадинов и Вяра Лозаноова обясни, че машината е разработка на НАСА, а двамата били опитни в авиацията. „Той е един от хората, които дават сърцето си за леката авиация и използва всяка свободна минута да отиде на летището и да полети. Всеки миг откъснат от бизнеса го прекарваше на летището със самолета”, разказва Антон Георгиев, член на УС на Авиационно сдругение „Криле\" . По случая работят експертите на Министерството на транспорта и Националната следствена служба. Разследването продължава.", "date": "2019.05.26", "title": "Разбилият се самолет край Ихтиман бил разработка на НАСА"}
{"url": "https://www.24chasa.bg/novini/article/7472664", "text": "На изборите за европейски парламент се очертава една ясна тенденция – консерваторите губят мандати, популистите и леви партии печелят места. Все още е рано да се каже обаче коя партийна формация печели изборите – в някои страни като Италия изборните секции затварят едва в 23 часа. Въпреки това според прогнозните резултати вече е ясно, че две трети от местата в новия европейски парламент ще отидат при проевропейски партии. Първите резултати дойдоха към 17 часа централноевропейско време от Австрия. В 18 часа бяха съобщени резултатите от Германия, Холандия, Ирландия, Кипър, Латвия, Гърция и Малта. В 19 към тях се прибавиха България, Хърватия, Словения. В 20 часа се очакваха първите данни от Франция, Дания и Испания. В 21 часа резултатите си подадоха Португалия, Полша, Швеция и Румъния. Едва тогава можеше да се направи и първа прогноза как ще изглежда новият Европарламент. В Италия последно изборните секции затвориха в 23 часа. Германия: Тежък удар за социалдемократите, зелените в скок Германските социалдемократи понесоха тежък удар на изборите за Европейски парламент. Сериозен срив има и при християндемократите. И двете партии отбелязват сериозна загуба на електорат в сравнение с предишните евроизбори. Първа сила все пак остава ХДС на Ангела Меркел в коалиция с ХСС от Бавария – по прогнозни първи резултати консерваторите печелят 28% от гласовете. Социалдемократите взимат едва 15,5%, което вероятно ще доведе до оставката на лидерката им Андреа Налес. Зелените взеха цели 22%, което е огромен скок за тях, в предишни години те не надхвърляха 10%. Либералната Свободно-демократическа партия взима 5,5%. По-добър в сравнение с миналите евроизбори, но по-лош в сравнение с парламентарните е резултатът на крайнодясната „Алтернатива за Германия“ – 10,5%. Левицата взима 5,5%. Още седем малки партии влизат в ЕП от Германия. Най-сериозно сред тях се откроява сатиричната „Партията“ с 2,6%. Австрия – ясна победа за канцлера Курц Въпреки скандалът от последната минута, който поредизвика вот на недоверие в Австрия, консервативната Народна партия на канцлера Себастиан Курц успя да спечели евроизборите. Според първите резултати тя взима 34,5% от гласовете, което е увеличение със 7,5% от миналите избори. На второ място са социалдемократите с 23,5% - тяхната загуба е 0,5 на сто, а популистката Партия на свободата падна до 17,5%, губейки 2,2% в сравнение с вота преди 5 години. Причина за това е най-вече скандалното видео, в което лидерът им и вицеканцлер Хайнц-Кристиан Щрахе предлага корупционни сделки на представяща се за роднина на руски олигарх жена. Австрийските зелени взимат 13,5%, либералната Неос запазва същият резултат като през 2014 – 8%. Холандия изненада със социалдемократите Холандците гласуваха още в четвъртък и изненадващо най-силна партия е социалдемократическата на Франс Тимерманс – 18,4%. Това дава сериозни шансове на Тимерманс за поста шеф на Еврокомисията, за който той е кандидат. Либералите на премиера Марк Руте са втори с 14%, толкова взимат и християн-консерваторите. Крайните популисти от Форум за демокрация ще получат само 3 места в Европарламента. Кипър – фотофиниш за консерватори и левица Консервативното Демократично общо движение и лявата AKEL според първите прогнози вероятно имат почти равен резултат и водят. И двете имаха 29% от гласовете в екзитпола. Ако този резултат се запази, те ще пратят по двама депутата в Страсбург. За другите две места, които има Кипър, се борят две малки центристки партии и дясно-екстремистката ELAM. Гърция – консерваторите водят Консервативната Неа Демократия печели евровота според първите резултати. Тя взима 32 на сто от гласовете. Премиерът Алексис Ципрас пък за първи път от 2014 година губи – неговата лява „Сириза“ има 27% от гласовете. За третото място се борят крайнодясната „Златна зора“ и социалистическата KINAL – и двете по първи резулатти имат по 7%. Комунистите от KKE печелят 6%. Италия и Фанция – треперене до последната секунда. Салвини и Льо Пен с превес Най-интересните резултати Италия и Франция ще дойдат и най-късно. В Италия се очаква голямата победа да вземе „Лига“-та на вътрешния министър Салвини. 30% й даваха анализаторите. Възможно е заради този огромен скок на привърженици – на миналите евроизбори партията му взе малко над 6,5%, Салвини да развали коалицията с „Пет звезди“ и да поиска нови избори. Във Франция активността на тези европейски избори е много по-висока, отколкото в предишни години. До 17 часа бюлетините си бяха пуснали 43,29% от избирателите. През 2014 към този час гласувалите бяха 35,07%. Според последните проучвания партията на Марин льо Пен, крайнодесният „Национален сбор“, взима 24,5%. А проевропейската „Република, напред“, на президента Макрон – 23%. Тези европейски избори са и големият реванш на Марин льо Пен. Тя успя да излезе напред, като промени стратегията си и се отказа от излизането на Франция от ЕС. Вместо това обеща промяна на Европа отвътре. Висока активност почти навсякъде Тези европейски избори са и с много висока активност. В повечето членки до урните отидоха значително повече хора, отколкото при предишни евровотове. В Германия до 14 часа бяха гласували малко над 29%, което е с почти 5% повече от 2014. В Испания избирателите се увеличиха дори с 10% , във Франция с поне 5%. В Словакия 20 на сто от избирателите гласуваха за европарламент, което е най-високата активност на европейски избори в страната досега. И в съседна Румъния повече хора са се разходили до изборните си секции. Само 6 часа след отварянето им 19,75% бяха гласували. През 2014 до този час румънските гласове бяха едва 12,4%. Тази активност се тълкуваше и като лоша прогноза за управляващата социал-либерална коалиция. Очакваше се тя да бъде наказана от избирателите. Най-много са гласувалите в Малта – 72%.", "date": "2019.05.26", "title": "Две трети от местата в Европаламента отиват при проевропейски партии?"}
{"url": "https://www.24chasa.bg/novini/article/7472662", "text": "Германецът Манфред Вебер трябва да стане следващият председател на Европейската комисия, ако Европейската народна партия се окаже най-голямата група в новия Европейски парламент. Това заяви водачката на германския Християндемократически съюз /ХДС/ Анегрет Крамп-Каренбауер, цитирана от Ройтерс, предаде БТА. \"Ако, както очаквам, изборната вечер потвърди, че ЕНП е най-силното партийно семейство в Европа, става ясно, че Манфред Вебер трябва да оглави Европейската комисия\", каза Крамп-Каренбауер пред поддръжници от ХДС след обявяването на прогнозните резултати тази вечер.", "date": "2019.05.26", "title": "Крамп-Каренбауер: Вебер трябва да стане следващият председател на ЕК"}
{"url": "https://www.24chasa.bg/novini/article/7472666", "text": "Подготвяме се за много тежка политическа работа в близките часове, дни, месеци, години. При подобни резултати нищо няма да знаем със сигурност до утре сутрин, но това, че в България има алтернатива и е тя не се нарича БСП е вече напълно ясно. Това каза пред БНТ Радан Кънев, водач на листата на „Демократична България – Обединение“ за ЕП. Европа ще разчита на партии и на личности – това е демокрацията, акцентира той.", "date": "2019.05.26", "title": "Радан Кънев: В България има алтернатива и тя не се нарича БСП"}
{"url": "https://www.24chasa.bg/novini/article/7472543", "text": "Слабо земетресение е регистрирано на около 30 км от столицата в 8.10 часа. Това съобщи за   дежурният сеизмолог от Националния институт по геофизика, геодезия и география (НИГГГ) към Българската академия на науките (БАН). Магнитудът на земетресението е 2.2 по скалата на Рихтер. Няма данни трусът да е бил усетен.", "date": "2019.05.26", "title": "Земетресение на 30 км от София"}
{"url": "https://www.24chasa.bg/novini/article/7472550", "text": "Великобритания трябва да е готова да напусне Европейския съюз без сделка на 31 октомври. Това заяви днес бившият министър по въпросите на Брекзит Доминик Рааб, цитиран от Ройтерс. Рааб е един от кандидатите за приемник на Тереза Мей на премиерския пост във Великобритания. \"Ако не си в готовност да прекратиш преговорите, не привличаш вниманието на насрещната страна. Ако направиш това, можеш да си наистина убедителен в Брюксел\", каза Рааб пред Би Би Си. Рааб изтъкна, че предпочита Великобритания да напусне ЕС без сделка, но също и че не желае да отлага планираното излизане на 31 октомври. Той изрази и мнение, че Великобритания ще бъде юридически задължена да плати само около 14 милиарда лири (18 милиарда долара) от сегашната цена от 39 милиарда лири за Брекзит, ако Великобритания напусне Европейския съюз без сделка, допълни БТА. Британският финансов министър Филип Хамънд заяви днес, че ще бъде много трудно за приемника на премиера Тереза Мей да заобиколи волята на парламента и да направи Брекзит без сделка, предаде Ройтерс. Част от кандидатите за премиерския пост заявиха, че Великобритания трябва да напусне ЕС на 31 октомври със или без сделка. Британският парламент няколко пъти гласува против Брекзит без сделка. Филип Хамънд е скептичен към вероятността Великобритания да се насочи към Брекзит без споразумение. Според финансовия министър парламентът сериозно ще се противопостави на подобна стратегия. \"Би било много трудно премиер, който води политика за излизане без сделка, да съхрани доверието на Камарата на общините\", каза Хамънд пред Би Би Си.", "date": "2019.05.26", "title": "Рааб: Великобритания да е готова да напусне ЕС без сделка на 31 октомври"}
{"url": "https://www.24chasa.bg/novini/article/7472567", "text": "103 жалби и сигнали до 18 ч. са постъпили в ЦИК. Голяма част от тях са от избиратели, които не се намират в списъците. Това коментира пред   говорителят на ЦИК Александър Андреев. В тези случаи се дават директни указания, коментира той. Андреев каза още, че проблемите с машинното гласуване няма да се отразят на изборните резултати, защото тези гласове ще бъдат отчетени чрез хартиените разпечатки. Където не могат да бъдат отстранени проблемите, ще може да се гласува с хартиена бюлетина. Относно сигналите за променени адреси на секции, в които хората традиционно са гласували, Андреев каза, че кметовете са тези, които определят местата за гласуване. По думите му чрез страницата на ГД ГРАО всеки може да се провери къде се намира секцията, в която трябва да гласува.", "date": "2019.05.26", "title": "103 жалби и сигнали в ЦИК до 18 часа"}
{"url": "https://www.24chasa.bg/novini/article/7472575", "text": "След като ЦИК наложи забрана на честния начин, по който публикувахме прогнозите на експертите на \"24 часа\" за резултатите от гласуването и ни заплашват конфискационни глоби, ние се подчинихме. Но досега не са санкционирани сайтовете, които се правят на маймуни и съобщават фактите лицемерно. Очевидно лицемерието е законно и затова сега ви предлагаме скоростта, с която се движат следните автомобили Син - 30,5  км/ч Червен -23,5 км/ч Лилав -14 км/ч Черно-червен -7,5 км/ч Тъмносиньо-зелен - 6,5 км/ч Фармацевтичен -3,7 км/ч Розов -1,5 км/ч Автомобилът на арестантката от Младост -1,6 км/ч Колата на ВИТИЗ -1,2 км/ч Толбухинската лада -1,6 км/ч Заглушеният ауспух -1,2 км/ч", "date": "2019.05.26", "title": "Към 19 ч. синята кола се движи с 30,5 км/ч, червената - с 23,5 км/ч"}
{"url": "https://www.24chasa.bg/novini/article/7472584", "text": "Радостното е, че, за разлика от предишни години, нямаме тежки киберинциденти. Това каза пред журналисти на влизане в централата на ГЕРБ вицепремиерът Томислав Дончев, цитиран от БТА. Той отказа предварителни коментари за изборния ден с мотива, че ще коментира резултати, а не прогнози. Слънчев ден, поредица от почивни дни - така си обяснява Дончев неособено голямата избирателна активност до момента. Той благодари на всички българи, отишли до урните, и на изборната администрация. Вицепремиерът посочи, че има сигнали за нарушения, но те не са нещо, което е в състояние да подмени резултата.", "date": "2019.05.26", "title": "Дончев: За разлика от предишни години, нямаме тежки киберинциденти"}
{"url": "https://www.24chasa.bg/novini/article/7472595", "text": "30,5% са получили ГЕРБ на евроизборите днес, 25,4% - БСП. Това показват данни на от екзитпол на \"Галъп\", цитирани от Нова телевизия.  5 партии ще отидат в Европарламента. ДПС са трети с 12,8%. ВМРО четвърти - с 8% Демократична България пети - с 6,5%. Според разпределението ГЕРБ получава шест места в Европарламента, БСП - 5, ДПС -3, ВМРО -2 и ДБ - 1, съобщи \"Галъп\" за  . 3,8% е получила партия ВОЛЯ. \"Коалиция за България\" - 2%, НФСБ и \"Атака\" - по съответно 1,7%, за партията на Десилава Иванчева са гласували 1,2%, други - 7,2%/ Според \"Тренд\" разликата за първите две партии е още по-голяма - ГЕРБ са събрали 30,5%, а БСП 23,5%.                                                                                                                                                                                                                                                                                                                       ", "date": "2019.05.26", "title": "\"Галъп\": 30,5% за ГЕРБ, 25,4% за БСП"}
{"url": "https://www.24chasa.bg/novini/article/7472674", "text": "Стефан Тафров от „Демократична България“ коментира пред   пръвите прогнозни резултати. Според него резултатът на неговата партия категорично ще се подобри, защото по традиция в чужбина те се представят добре. Със сигурност имат един мандат. Доказахме, че сме реалната алтернатива на партиите на статуквото, заяви той.", "date": "2019.05.26", "title": "Стефан Тафров: Доказахме, че сме реалната алтернатива"}
{"url": "https://www.24chasa.bg/novini/article/7472671", "text": "С достатъчен брой бюлетини приключиха работата си избирателните секции, разкрити за български граждани, в Неа Мудания и Никити в курортния район на Халкидики, Гърция. В Неа Мудания останаха 100 бюлетини, а в Никити – 60, съобщиха от Министерството на вътрешните работи. По-рано с решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой бюлетини към избирателната секция в Неа Мудания. Причината бе огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в Халкидики. Голям беше интересът на гласуващите и в Никити. Българските граждани в Гърция гласуваха в изборите за членове за Европейски парламент от Република България в общо 13 избирателни секции.", "date": "2019.05.26", "title": "Секциите за българи в Неа Мудания и Никити приключи с достатъчен брой бюлетини"}
{"url": "https://www.24chasa.bg/novini/article/7472683", "text": "Данните от екзитпола на социологическата агенция \"Тренд\"към 20 ч.  дават на ГЕРБ 6,9% преднина пред БСП. Ето конкретните резултати: ГЕРБ - 30,4 % БСП -23,5 % ДПС -14,1 % ВМРО -7,5 % Демократична България - 6,6 % \"Воля\" -3,6 % Десислава Иванчева - 1,6 % Възраждане -1,6 % Коалиция за България -1,5 % Атака -1,2 % Патриоти за Валери Симеонов -1,2 % Други - 6,9% При това положение ГЕРБ ще има 7 евродепутати, БСП - 5, ДПС - 3, ВМРО и Демократична България - по един.", "date": "2019.05.26", "title": "\"Тренд\" към 20 ч.: ГЕРБ - 30,4%, БСП - 23,5%"}
{"url": "https://www.24chasa.bg/novini/article/7472679", "text": "Прокуратурата е образувала до момента 18 досъдебни производства за нарушения в изборния ден, съобщиха от обвинението. Разследват се престъпления против политическите права в районните прокуратури в Монтана, Тетевен, Кюстендил и Берковица. По досъдебните производства са привлечени към наказателна отговорност три лица в Елена, Търговище и Тетевен, като спрямо обвиняемия в Тетевен е постановено задържането му до 72 часа. Прокурорските преписки по сигнали за извършени престъпления са общо 237, като от тях по 172 е постановен отказ за образуване на наказателно производство, а по 65 продължава извършването на проверката.", "date": "2019.05.26", "title": "18 досъдебни производства образувани във връзка с евровота"}
{"url": "https://www.24chasa.bg/novini/article/7472688", "text": "За 24 часа Ивет Лалова записа втора победа днес българката се наложи на 200 метра на европейската клубна купа в Кастейон, Испания, съобщиха от официалната страница на лекоатлетката във фейсбук. Лалова постигне време от 23.10 секунди при пълно безветрие и изпревари Киара Джерарди (Атлетика Студентеска-Италия) - 23.55 секунди, и Ида Катрин Карстофт (Спарта–Дания) - 23.57 секунди. Снощи Лалова финишира на четвърти пост за щафетата на ЕНКА на 4х100 метра. Отборът стана трети с 45.38 секунди. Иначе на 200 м Лалова този сезон вече има 22.55 секунди, с които си осигури участие на петата си Олимпиада, покривайки норматив за Игрите в Токио 2020.", "date": "2019.05.26", "title": "Ивет Лалова №1 и на 200 метра в Кастейон"}
{"url": "https://www.24chasa.bg/novini/article/7472694", "text": "Избирателната активност до 17,30 часа в област Монтана е 31,83 на сто. Гласували са 40 084 избиратели. Най-висока е избирателната активност в община Георги Дамяново, където бюлетини са пуснали 50,13 на сто от избирателите. В община Чипровци правото си на глас са упражнили 49,07 на сто от избирателите, в община Брусарци – 46,78 на сто, в община Бойчиновци – 44,32 на сто, в община Вършец – 38 на сто. Най-ниска избирателна активност е отчетена в община Монтана – 26,79 на сто, в община Берковица избирателната активност е 27,66 на сто , а в община Лом – 29,35 на сто.", "date": "2019.05.26", "title": "Избирателната активност до 17,30 часа в област Монтана е 31,83%"}
{"url": "https://www.24chasa.bg/novini/article/7472521", "text": "Вяра Лозанова, която е една от двете жертви на  е механик в авиобаза Крумово. Колегите й са потресени от трагедията. \"Има син на 15 г. Разведена е от много време. Всички я харесваха, защото беше много контактен човек\", заяви пред \"24 часа\" офицер от поделението. По думите му Вяра е от 10 г. в авиобазата. Била изпълнителна, справела се добре със задълженията си. Неведнъж е поощрявана с награди от началниците си. Баща й е бил във Военновъздушни сили, а майка й също е служител на авиобаза Крумово. Заради красотата си Вяра неведнъж е влизала в ролята на снежанка по Коледа, когато в поделението се организирал празник за децата, разказаха нейни колеги.", "date": "2019.05.26", "title": "Загиналата в падналия самолет край Ихтиман Вяра Лозанова оставя дете на 15 г."}
{"url": "https://www.24chasa.bg/novini/article/7472511", "text": "Управляващата десноцентристка партия \"Ново единство\" спечели най-много гласове на вчерашните избори за Европейски парламент в Латвия, предаде ТАСС, като се позова на латвийската информационна агенция ЛЕТА, цитирана от БТА. Според ЛЕТА е извършено преброяване на 90 процента от бюлетините. \"Ново единство\" печели над 26 процента от гласовете. На второ място е отстояващата интересите на рускоезичното население на Латвия социалдемократическа партия \"Съгласие\" с около 18 процента от гласовете. След \"Съгласие\" се нареждат дясната партия \"Всичко за Латвия! - Отечество и свобода\" с над 16 процента от гласовете, \"За развитие/За!\" с над 12 процента от гласовете, непредставената в парламента партия \"Руски съюз на Латвия\" с над шест процента и центристкият опозиционен Съюз \"Зелени и фермери\" с над пет процента от гласовете. Това са политическите сили, преодолели съществуващата в латвийското изборно законодателство бариера от пет процента, които имат шанс да излъчат представители в Европейския парламент. Най-малко двама от латвийските евродепутати ще бъдат излъчени от \"Ново единство\" и \"Съгласие\", по един от \"За развитие/За!\" и \"Руски съюз на Латвия\". Неясна до този момент остава съдбата само на едно от местата, което ще бъде заето от представител на Съюза \"Зелени и фермери\" или на \"Ново единство\". Общият брой на евродепутатите от Латвия е осем. Избирателната активност на изборите за Европейски парламент бе над 33 процента (повече от 473 000 от имащите право на глас).", "date": "2019.05.26", "title": "Партията \"Ново единство\" спечели най-много гласове на изборите в Латвия"}
{"url": "https://www.24chasa.bg/novini/article/7472520", "text": "Централната избирателна комисия (ЦИК) е санкционирала 4 социологически агенции заради предварително разгласяване на данни за вота, съобщи за   Таня Цанева от комисията. „Що се отнася до жалбите и сигналите, до момента от началото на изборния ден в ЦИК са постъпили общо 86 жалби и сигнали\", съобщи говорителят на комисията Таня Цанева. Тя акцентира върху огласяването на изборните резултати от социологическите агенции. „Много сигнали, които не влияят на изборния процес, като изключим тези, които са по член 205. По 205 са огласяване на изборните резултати от социологически агенции по повод на изборите. ЦИК санкционира четири агенции, като даде указания незабавно да бъде премахната тази информация“, каза Таня Цанева.", "date": "2019.05.26", "title": "ЦИК санкционира 4 социологически агенции"}
{"url": "https://www.24chasa.bg/novini/article/7472522", "text": "Германските социалдемократи понесоха тежък удар на изборите за Европейски парламент. Сериозен срив има и при християндемократите. И двете партии отбелязват сериозна загуба на електорат в сравнение с предишните евроизбори. Първа сила все пак остава ХДС на Ангела Меркел в коалиция с ХСС от Бавария – по прогнозни първи резултати консерваторите печелят 28% от гласовете. Социалдемократите взимат едва 15,5%, което вероятно ще доведе до оставката на лидерката им Андреа Налес. Зелените взеха цели 22%, което е огромен скок за тях, в предишни години те не надхвърляха 10%. Либералната Свободно-демократическа партия взима 5,5%. По-добър в сравнение с миналите евроизбори, но по-лош в сравнение с парламентарните е резултатът на крайнодясната „Алтернатива за Германия“ – 10,5%. Левицата взима 5,5%. Още седем малки партии влизат в ЕП от Германия. Най-сериозно сред тях се откроява сатиричната „Партията“ с 2,6%.", "date": "2019.05.26", "title": "Германия: Тежък удар за социалдемократите, зелените в скок"}
{"url": "https://www.24chasa.bg/novini/article/7472396", "text": "ГЕРБ-Видин сезира РИК-Видин за грубо нарушение на изборното законодателство от страна на член на СИК №101 в село Кутово, община Видин. Членът на Комисията от квотата на БСП Иванка Георгиева агитира избирателите, желаещи да упражнят правото си на глас, да гласуват с номер 18 в бюлетината. В жалбата до РИК областният координатор на ГЕРБ-Видин Владимир Тошев посочва, че членовете на СИК при изпълнение на своите функции са длъжностни лица по смисъла на Наказателния кодекс. Те не могат да провеждат предизборна агитация. „Обръщаме се към Вас за извършване на незабавна проверка и преустановяване на незаконосъобразните действия на горецитираното лице”, се казва в жалбата, подадена от ГЕРБ-Видин.", "date": "2019.05.26", "title": "ГЕРБ-Видин подаде жалба за агитация в изборно помещение от член на СИК от БСП"}
{"url": "https://www.24chasa.bg/novini/article/7472401", "text": "Какво е да си евродепутат в евро и привилегии 8757,70 евро на месец  е основната заплата на един член на Европейския парламент. Отделно от това, за всеки ден, в който представителите ни присъстват в пленарна зала или в комисиите, получават още по 320 евро, съобщи  . Всеки евродепутат има и бюджет за офис разходи – 4513 евро на месец за телефони, помещения и компютърна техника, например. Европарламентът покрива 2/3 от медицинските разходи на членовете си. Освен това им се полага и допълнителна пенсия от 3,5% от заплатата за всяка година като депутати. При сегашното ниво на заплатите, депутат, който изкара целия си мандат, след навършване на 63 години ще получава около 1500 евро всеки месец към основната си пенсия. И последно – евроизбраниците имат възможност и за разходи за сътрудници за близо 25 000 евро. От заплатата (8757 евро) и дневните (320 евро на ден) депутатът в Европарламента може да си докара над 10 000 евро на месец чист доход. С подписа му се разпределят още около 30 000 евро месечно – пари за офиси и за сътрудници. „От една страна става въпрос за сътрудници, които са в Брюксел, като за тях се предоставя между 19 и 20 000 евро. Всеки член на парламента получава плащане, мисля около 80 000 евро на година, които целят да обезпечат функционирането на офис в държавата, в която е избран. Скандали различни, относно как се изразходват тези средства вече е имало и то не свързани с България, а с други държави-членки. Да бъдат назначавани лели, стринки, зетове, има”, каза Христо Христев. Във Франция евродепутати от няколко партии са разследвани са разследвани за злоупотреба с парите за сътрудници и офиси. Уличени са, че използват парите на европейския парламент, за да поддържат партийни офиси у дома. „През 2014г. започна разследване от страна на европарламента. Тя беше инициирана от ОЛАФ, европейският орган за борба със злоупотребите. Той сигнализира случаи с френския Национален фронт и голям брой асистенти, които може би не вършат работа с пряка връзка с работата на евродепутатите. Още повече, че въпросните асистенти фигурират в йерархията на партията Национален фронт. Те си бяха партийни кадри”, обясни Седрик Перен, социолог, специалист по европейска администрация. Съмнение, че чрез парите за офиси депутатите финансират партиите, от които са избрани, има почти във всички страни-членки. А преди няколко години Европарламентът изрично забрани 20-те хиляди евро за сътрудници да се дават на роднини. Практиката показва, че разследването на евентуални злоупотреби с парите за офиси и сътрудници се разследва от местните власти. Засега у нас такива разследвания няма.", "date": "2019.05.26", "title": "Колко получава един евродепутат?"}
{"url": "https://www.24chasa.bg/novini/article/7472416", "text": "Общо 84 са жалбите и сигналите, постъпили в Централната избирателна комисия в изборния ден до момента, информира говорителят на ЦИК Таня Цанева, цитиран от БТА. Сигналите не влияят на изборния процес, като изключим тези, които са по член 205 от ИК, а именно огласяване на изборните резултати от социологически агенции, по повод изборите, посочи тя. ЦИК е взела решение да санкционира 4 агенции, като е дала указания тази информация да бъде незабавно премахната. Сигналите са свързани основно с нарушения в работата на секционните избирателни комисии, за това, че много избиратели желаят да гласуват машинно. Има сигнал от секция в Германия, за това, че се е водила предизборна агитация, но като цяло ЦИК не е могла да даде указания, тъй като агитацията се е водила извън сградата, в която се намира СИК. Проблемите с машинното гласуване са в две направления - в част от секциите гласуването с машини не е могло да стартира, поради проблем с машините, а в други е започнало, но е преустановено заради дефект с машините. Разписките от машините, с които е било извършено гласуване, ще бъдат броени ръчно и те ще бъдат приобщени към общия протокол, каза Таня Цанева. Проблемите с неявяването на членове на СИК в началото на изборния ден от определени политически сили са своевременно отстранени, като на техните места са назначени нови от резервите. От ЦИК припомниха, че изборният ден приключва в 20.00 часа, но ако има струпване на избиратели пред СИК, то той може да бъде удължен. Приключил е изборният ден в Камбера, Австралия, каза още говорителят на ЦИК. За избирателната активност в страната в Комисията няма нови данни, към 13.00 часа тя бе 15, 47 на сто. Очаква се новите данни да бъдат обявени след 18.00 часа.", "date": "2019.05.26", "title": "ЦИК: 84 са нарушенията в изборния ден до момента"}
{"url": "https://www.24chasa.bg/novini/article/7472422", "text": "Над 2000 души участваха в протест в Хонконг на 30-ата годишнина от продемократичните протести на пекинския площад \"Тянанмън\", които приключиха с кръвопролития, предаде Асошиейтед прес. Участниците в шествието излязоха на улиците с жълти чадъри с надпис: \"Подкрепете свободата, противопоставяйте се на злите закони\". Някои от тях носеха черни ковчези, а други - табели с числата 6 и 4. Те са препратка към 4 юни 1989 г., когато лидери на Китайската комунистическа партия нареждат на армията да прочисти площад \"Тянанмън\" от протестиращите, сред които водеща група са студентите. Стотици, а може би хиляди невъоръжени протестиращи и случайни свидетели са убити на 3 юни и в утрото на 4 юни в резултат на предприетите от въоръжените сили действия. Всякакви акции, отбелязващи това събитие, са стриктно забранени в континентален Китай и всички припомнящи за него или просто обсъждащи го са наказвани от властите. олуавтономната територия Хонконг обаче отбелязва всяка година събитието, като отдава почит на загиналите и на духа на протестите. Тази година шествието имаше и допълнително значение като форма на съпротива срещу закон за екстрадиция, за който се смята, че подкопава независимостта на хонконгската съдебна система. Промените в закона улесняват екстрадицията на заподозрени в Китай, където според критици те могат да бъдат съдени по неясни обвинения, свързани с националната сигурност и не им е гарантиран справедлив процес.", "date": "2019.05.26", "title": "Хиляди отбелязоха 30 години от протестите на площад \"Тянанмън\""}
{"url": "https://www.24chasa.bg/novini/article/7472430", "text": "Мечка с две малки мечета обикаля дори през деня край смолянското село Могилица. Хората се страхуват, защото е мечетата са палави и майка им може да тръгне да ги защитава. Мечките буквално вече влизат в селото. Днес е снимана над Могилица, а в събота е видяна в махала Исьовци. Жена от махалата е видяла мечето на една череша. Мечката с две малки мечета се появила първо край Могилица на 7 и 8 май т.г. на 20 метра от къщата на семейство Узунови в селото. \"Миналата година беше слизала в двора на детската градина. Явно е родила същата мечка малки мечета и сега е опасна. Дали сме сигнал в РИОСВ и на горските да вземат мерки. Предупреждаваме и жителите да внимават, да не я плащат, защото може да ги защити, а мечките са много пъргави\", заяви кметът на селото Милко Кисьов.", "date": "2019.05.26", "title": "Мечка с две малки мечета влизат в родопско село"}
{"url": "https://www.24chasa.bg/novini/article/7472425", "text": "Към 17.30 часа избирателната активност във Варненска област е 26,5 процента, съобщи председателят на РИК в крайморския град Велин Жеков. До урните са отишли 105 806 души, предаде БТА. В четири секционни комисии машините са блокирали, допълни Жеков и припомни, че общият брой СИК в региона, в които може да се гласува по този начин, е 173.", "date": "2019.05.26", "title": "Към 17.30 часа избирателната активност във Варненско е 26,5 на сто"}
{"url": "https://www.24chasa.bg/novini/article/7472429", "text": "Избирателната активност в Силистренско към 17.30 часа е 30.39 на сто, съобщиха от Районната избирателна комисия /РИК/ в Силистра. В пет от седемте общини на Силистренска област активността е надхвърлила 30 на сто; най-висока е в Алфатар - 39.47 на сто. Под 30 на сто е избирателната активност в Силистра и Тутракан - съответно 26.6 и 28.07 на сто. Право на глас в района имат 108 845 души. Получени са 130 400 бюлетини. Открити са 225 избирателни секции, от които четири са подвижни. В тях работят 1830 души. Петдесет и пет машини за гласуване са получени в Силистренско. Около 260 полицейски служители се грижат за охраната и опазването на обществения ред в изборния ден. Според председателя на РИК Теодора Тодорова изборният ден засега протича нормално.", "date": "2019.05.26", "title": "Избирателната активност в Силистренско към 17.30 часа е 30.39%"}
{"url": "https://www.24chasa.bg/novini/article/7472439", "text": "Избирателната активност в Пловдив - град /16 МИР/ към 17.30 часа е 22,16 процента, това съобщи за БТА говорителят на 16 РИК Гергана Костадинова. До момента правото си на глас в Пловдив са упражнили 66 566 жители на града. До 17.30 часа най-много избиратели 17 369 са упражнили правото си на глас в пловдивския район \"Централен\" или 26.89 процента, а най-малко гласоподаватели са отишли до урните в пловдивския район \"Източен\"- 15,77 на сто или 7 160 жители. От 16-та РИК са се произнесли по два несъществени сигнала, които не опорочават изборният процес и са дадени указания на членовете на СИК да спазват методическите указания при работата си, посочи Костадинова.", "date": "2019.05.26", "title": "Избирателната активност в Пловдив град към 17:30 часа е 22,16%"}
{"url": "https://www.24chasa.bg/novini/article/7472440", "text": "В Добричка област 42 195 граждани, или 25.55 на сто от имащите право на глас са пуснали бюлетина за българските представители в новия Европейски парламент, съобщават от областната управа обобщените данни към 17.30 часа. Това съобщи БТА. В областния град избирателната активност е под средната за региона - 23.26 на сто. Най-много гласоподаватели са дали вота си в общините Крушари - 33.71 на сто, Тервел - 33.30 на сто, Добричка - 30.87 на сто. Най-ниска е активността в Каварна - 21.67 на сто, Балчик - 24.77 на сто, и Шабла - 24.81 на сто. В община Генерал Тошево са гласували 26.85 на сто от избирателите, посочват от областната управа.", "date": "2019.05.26", "title": "25.55 на сто от имащите право на вот\nса гласували в Добричко"}
{"url": "https://www.24chasa.bg/novini/article/7472433", "text": "28,5% е избирателната активност към 18:00 часа 24,9% е била избирателната активност на евроизборите в страната към 17:00 часа, съобщи Нова телевизия, позовавайки се на данни на агенция \"Тренд\". 58,3% решили за кого ще гласуват преди предизборната кампания на партиите, 18,1% са взели решение, след като е започнала, а 9,5%  - днес. 48,6% са се възползвали от възможността за преференциално гласуване, 43,6% не са, 7,9% не знаят. Според избирателите в тези избори най-важни са проблемите на България - това посочват 75%, 15,6% на първо място поставят проблемите на Европа, а 9,4% не могат да преценят. 52,2% смятат, че независимо от трудностите ЕС е успешен и перспективен съюз. 28,5 са на мнение, че ЕС се е превърнал напоследък в неуспешен и безперспективен съюз. 19,3% не могат да преценят. Избирателната активност е по-ниска в сравнение с предишните европейски избори. „Не е шокиращо по-ниска, но е по-ниска, поне към този час. На предните избори финиширахме с около 2,2 милиона действителни гласа. Твърде е възможно да осъмнем утре с резултати на ЦИК, които да са под 2 милиона действителни гласа, което много ни доближава до това изборите през 2019 г. за европейски парламент да бъдат най-ниската избирателна активност в модерната история на България”, коментира Димитър Ганев от \"Тренд\". Според Димитър Ганев тя е по-ниска в сравнение с тази на предишния евровот Към 17 часа избирателната активност, която измерваме ние от „Тренд”, е 24,9%. Това обяви в предаването „Плюс-Минус. Коментарът след новините” Димитър Ганев от „Тренд”. По думите му избирателната активност е по-ниска в сравнение с предишните европейски избори. „Не е шокиращо по-ниска, но е по-ниска, поне към този час. На предните избори финиширахме с около 2,2 милиона действителни гласа. Твърде е възможно да осъмнем утре с резултати на ЦИК, които да са под 2 милиона действителни гласа, което много ни доближава до това изборите през 2019 г. за европейски парламент да бъдат най-ниската избирателна активност в модерната история на България”, обясни Ганев. Според него факторите за това са няколко. „Първо бих откроил факта, че няма нови политически субекти на сцената. Основните партии, върху които е концентрирано нашето внимание са партии, които са се явявали и през 2017 г. на последните парламентарни избори. Когато нов субект се появи на сцената, той традиционно изкарва негласуващи и ги мотивира да отидат да упражнят правото си на глас”, обясни Ганев. Освен това Ганев отбеляза още, че има 3 почивни дни, както и, че традиционно европейските избори привличат най-малък интерес от всички видове избори. „Скандалите през последните 2 години несъмнено дистанцираха хората от политическия елит”, коментира още той.", "date": "2019.05.26", "title": "\"Тренд\": 28,5% е избирателната активност в страната към 18:00 часа (Обновена)"}
{"url": "https://www.24chasa.bg/novini/article/7472449", "text": "В област Търговище към 17,30 часа са гласували 35 822 души. Изборният ден протича нормално. В Районната избирателна комисия има регистрирани незначителни сигнали и жалби, съобщи за БТА секретарят на комисията Дияна Игнатова. В най-голямата община - Търговище избирателната активност е 32,51 на сто. Гласували са 17 274 от всички 53 130 имащи право на глас. В селата своя вот са дали 7755 избиратели, което е 42,49 на сто от всички, включени в избирателните списъци в селата. В града активността е 27,29 процента или 9519 души. В подвижната избирателна урна са гласували 23 от всички 24 души, заявили желание за това. В болницата в Търговище са гласували 22 души. Първоначално обявеният брой бе 21, но през деня има един новоприет пациент, който е пожелал да упражни правото си на глас в лечебното заведение. В Попово са гласували 5 301 души от имащите право на глас 25 742. В Антоново - 2 307 души от 5 204 с право на глас. В омуртажка обща своя вот са дали 8 486 души от 21 131, а в Опака - 2 343 от 5 612.", "date": "2019.05.26", "title": "35 822 души гласували към 17:30 ч. в област Търговище"}
{"url": "https://www.24chasa.bg/novini/article/7472453", "text": "Медицинските специалисти в Центъра за спешна медицинска помощ /ЦСМП/ в София ще работят утре с оранжеви лентички, на които пише \"Идвам да помогна\". Това съобщиха от Центъра. Инициативата е по повод 27 май-Световен ден на спешната помощ. Чрез \"Идвам да помогна\" медиците ще напомнят за същността на усилията си да запазят човешкия живот и апелират за превенция на агресията срещу колегите си, предаде БТА. Лекарите, които не са на работа, в 10.30 ч., под воя на сирени на линейки, ще поднесат венец пред Докторския паметник в столицата, а след това ще запазят минута мълчание в памет на загиналите лекари по време на изпълнение на служебния си дълг. На 27 май 1994 г. в белгийския град Льовен група медици създават \"Клубът Льовен\" и въвеждат специалността \"Спешна медицина\" в Европа. България е една от първите пет страни на стария континент, която въвежда специалността през същата година. На този ден международната общественост изразява своята признателност, почит и уважение към спешните медици, които се отзовават на най-тежките инциденти и човешки трагедии, като често пъти с риск за собствения си живот, спасяват животите на пострадалите.", "date": "2019.05.26", "title": "Медици работят утре с оранжеви лентички с надпис \"Идвам да помогна\""}
{"url": "https://www.24chasa.bg/novini/article/7472451", "text": "Прогнозата, базираща се на анкети, направени в днешния ден от Австрийското обществено радио и телевизия ОРФ, Австрийската осведомителна агенция АПА и частната телевизия АТФ, сочи ясна победа за Австрийската народна партия /АНП/, която получава 34,5 процента от гласовете и е ясен победител, със 7,5 процента повече гласове от миналите избори за Европейски парламент, съобщи БТА. Австрийската социалдемократическа партия губи половин процент в сравнение с миналите избори и с 23,5 процента се нарежда на второ място. Аферата от Ибиса се отразява с 2,2 процента минус на Австрийската партия на свободата, която получава 17,5 процента от гласовете. Партията на зелените печели прогнозни 13,5 процента и губи един процент, НЕОС запазват своите осем процента от гласовете на далите своя вот австрийци. Според първи коментари АПС губи по-малко от очакваното. Ако прогнозата се запази, от 18-те парламентарни кресла, с които разполага Австрия в Европейския парламент, АНП ще получи девет /плюс два/, АСДП запазва своите пет мандата, АПС губи един мандат и ще разполага с три мандата, Зелените ще загубят един депутат и ще разполагат с два мандата, НЕОС ще има както досега един парламентарист в Европа. Резултатите след преброяване на гласовете ще станат известни в 23 ч. тази вечер.", "date": "2019.05.26", "title": "Австрийската народна партия на канцлера \nКурц е победител на изборите"}
{"url": "https://www.24chasa.bg/novini/article/7472457", "text": "Крайнодясната партия \"Вламс беланг\" в Белгия засега печели първо или второ място в днешните избори за федерални и европейски депутати, както и за местна власт. Това показват първите резултати за Фландрия, цитирани от местни медии. Според тези данни крайната десница подобрява резултата си от предишните избори с около 20 на сто, а умерените консерватори от Нов фламандски алианс, водачи в последното десетилетие, губят над 10 процента. Първото място в северните провинции на Белгия днес си оспорват крайната десница и партията Открити фламандски либерали и демократи, пише БТА. Данните сочат продължение на възхода на комунистите и природозащитниците, както и силни загуби на партиите във Фландрия, обвързани с властта в последните десетина години. Картината във Валония е различна и там традиционно печелят социалистите, следвани от Реформаторското движение на премиера в оставка Шарл Мишел.", "date": "2019.05.26", "title": "Крайната десница в Белгия в силен възход за сметка на умерените националисти"}
{"url": "https://www.24chasa.bg/novini/article/7472461", "text": "Избирателната активност в област Кърджали към 17,30 часа е достигнала 34,99 процента, каза председателят на Районната избирателна комисия Петър Захариев, цитиран от БТА. Той уточни, че до урните са отишли 52 352 души от 149 602 имащи това право. Запазва се тенденцията процентно най-висока да е активността в община Черноочене - 48,11 на сто или 4 050 гласували там и най-ниска в община Кърджали - 27,67 на сто с 18 097 гласували. По думите на председателя на РИК, изборният ден в 9-ти кърджалийски избирателен район протича спокойно, без драстични нарушения. Има подадена втора за деня жалба, в която представител на асоциация \"Прозрачност без граници\" е сигнализирал за член на секционна избирателна комисия с изписан номер на гърба на телефона си. След проверка, не е установено подобно нарушение.", "date": "2019.05.26", "title": "Близо 35 на сто е избирателната активност в област Кърджали към 17.30 часа"}
{"url": "https://www.24chasa.bg/novini/article/7472465", "text": "В Пазарджишка област до 17,30 часа правото си на глас са упражнили 56 729 избиратели, което е 23,37 на сто от общия брой, съобщават от районната избирателна комисия, цитирани от БТА. Близо 51 процента е достигнала избирателната активност в община Сърница, следвана от община Батак - 45,06. В община Пазарджик до урните са отишли най-малко избиратели - 19 235, което формира 18,62 процента избирателна активност. От комисията посочват, че до момента няма сигнали за сериозни нарушения на изборния процес.", "date": "2019.05.26", "title": "В Пазарджишка област избирателната активност към 17,30 часа е 23,37%"}
{"url": "https://www.24chasa.bg/novini/article/7472141", "text": "Кандидатът за евродепутат Ивелина Василева даде своя глас за представители в Европейския парламент. Тя упражни правото си на вот в секция № 220 на Английската езикова гимназия \"Гео Милев“ – град Бургас, чийто възпитаник е била. Василева избра ековота и гласува машинно, тя бе придружена от майка си Христина, съобщиха от ГЕРБ. „Гласувах за бургаско присъствие в Европейския парламент, за развитието на Черноморския регион, за екокаузата и за това децата ни да растат в чиста и здравословна среда. Всеки глас има значение, важно е днес да се гласува, защото това са избори за Европа, за България, за Бургас“, сподели кандидатът за евродепутат.", "date": "2019.05.26", "title": "Ивелина Василева: Гласувах децата ни да растат в чиста и здравословна среда"}
{"url": "https://www.24chasa.bg/novini/article/7472146", "text": "Момче, поразено от токов удар, е изпратено за лечение в най-големия център за лечение на изгаряния на Балканите – болница „Пирогов“ в София, която разполага със специално отделение за детски изгаряния. Това съобщи Министреството на здравеопазването на Северна Македония, предаде “Макфакс“. Момчето е пострадало вчера от волтова дъга на жп гара Трубарево в района на Скопие, допълва  . Министерството на здравеопазването съобщава, че е осигурено санитарно превозно средство, което трябва да извози пациента. „Изказваме голяма благодарност на колегите от София, които веднага осигуриха място за по-нататъшно лечение на детето и му пожелаваме побързо възстановяване. Министерството на здравеопазването на Република Северна Македония и Министерството на здравеопазването на Република България подписаха Меморандум за сътрудничество през януари 2019 година. Страната ни има отлично сътрудничество с болниците в България“, заявиха от министерство на здравеопазването на Република Северна Македония.", "date": "2019.05.26", "title": "В \"Пирогов\" лекуват дете от Македония, пострадало от токов удар"}
{"url": "https://www.24chasa.bg/novini/article/7472147", "text": "Падналият край Ихтиман самолет марка \"Мистрал\" е бил вписан в италианския регистър. Това каза за \"24 часа\" шефът на разследващото звено към министерството на транспорта Христо Христов. От падналата свръхлека машина е останало парче от крилото, целият е изгорял. Дали е паднал в свредел, все още не може да каже. Имало свидетел, но все още не е разпитан. В самолета са били мъж и жена, знае се че мъжът е притежавал любителски книжка за управление на самолет. Христов не може и да каже дали машината е експериментална, тъй като тепърва предстои и кореспонденция с италианските авиационни власти. В момента разследващите оглеждат останките и правят разследване. Очаквайте подробности.", "date": "2019.05.26", "title": "Падналият край Ихтиман самолет е в италианския регистър, свидетел видял падането"}
{"url": "https://www.24chasa.bg/novini/article/7472150", "text": "Премиерът Бойко Борисов пристигна да гласува в столичното 78-о училище в Банкя, което е завършил. На двора го посрещна свещеник с четвъртото си дете. Бойко Борисов гласува в Банкя в 15:25 часа.  „Ние сме Европа и Европа трябва да е такава, каквато на нас ни харесва - сигурна, просперираща и с високи доходи”, заяви премиерът Бойко Борисов, след като гласува. „Спряхме тировете, за да могат хората да се приберат да гласуват. Ще видите какво става на границата днес. Това е едно потвърждение за доходите”, заяви още премиерът в коментар за избирателната активност. „Първо гласувах в църквата”, заяви още премиерът. \"Честността е най-важното нещо\", коментира той по повод предварителните резултати на агенциите. \"Аз ще гледам резултатите след 8 часа вечерта\", добави Борисов. Очаквайте подробности.                                                                         ", "date": "2019.05.26", "title": "Борисов дойде да гласува, посрещна го свещеник с бебето си (Видео)"}
{"url": "https://www.24chasa.bg/novini/article/7472187", "text": "71 жалби и сигнали са постъпили до момента в ЦИК. 11 от тях са за нарушения на предизборната кампания, други 11 са за проблеми с машинното гласуване и 45 касаят организацията на изборите и упражняване на избирателни права, съобщи говорителят на ЦИК Александър Андреев. Сред оплакванията е и за член на секционна комисия, който съобщил лични данни на избирател при гласуването. В 10 секции е преустановено гласуването с машини заради проблеми с устройствата. Става дума за по една секция във Видин, Кърджали, Кюстендил, Перник, София - област и Шумен и по 2 секции в Сливен и в 24-а РИК в София. “Причините са различни - има случаи, в които машините не могат да стартират, проблем при отпечатването на разписката, заради което устройството блокира и в две съседни секции в София машините са били разменени. Там ще има ръчно преброяване на разписките от машинното гласуване. Става дума за проблеми с под 1% от устройствата”, уточни Андреев. Относно оплакванията на граждани, че адресите на секциите им, в които години наред са гласували, са били сменени Андреев уточни, че промените са направени от общините.", "date": "2019.05.26", "title": "71 жалби са постъпили в ЦИК"}
{"url": "https://www.24chasa.bg/novini/article/7472207", "text": "\"Ние сме Европа. Сигурна, просперираща, високи доходи, справедливост, свобода\". Това каза премиерът и лидер на ГЕРБ Бойко Борисов. \"Не ми разваляйте настроението с президента. Той беше активен през цялата кампания, така че аз го приемам като политически лидер за тази кампания. И всяко мое изказване ще бъде в тяхна полза - най-много да ме глобят за агитация, така че не ми цитирайте човек, който през цялото време на тази кампания работи за БСП. Който и да е той\", отвърна Борисов на въпрос на \"24 часа\" как тълкува думите на държавния глава Румен Радев от днес, че е нужна промяна.", "date": "2019.05.26", "title": "Борисов: Президентът беше активен в тази кампания, работи за БСП (Снимки)"}
{"url": "https://www.24chasa.bg/novini/article/7472210", "text": "Катастрофа блокира движението по Аспарухов мост във Варна, в посока към центъра на града. Единият от автомобилите бил с абитуриенти. Пострадали хора няма, в една от ударените коли е имало бебе, което е добре, но е било откарано в болница за преглед. Инцидентът стана около 15.10 часа приблизително в средата на моста. Блъснали са се мерцедес и пежо, най-вероятно при опит за изпреварване. Колите не са много ударени, но инцидентът предизвика огромно задръстване от кв. \"Аспарухово\" към центъра на Варна. Изясняват се причините и обстоятелствата, довели до катастрофата, обясниха от полицията.", "date": "2019.05.26", "title": "Катастрофа с абитуриенти блокира Аспарухов мост (Обновена)"}
{"url": "https://www.24chasa.bg/novini/article/7472232", "text": "Работна група изследователи от Международната комисия по стратиграфия гласува с мнозинство на гласовете за признаване настъпването на антропоцена - нова геоложка епоха, свързана с човешката дейност, съобщи \"Сайънс алърт\". Решението ще бъде официално оповестено през следващите две години. По мнението на учените, човечеството е оставило много следи от дейността си, които се съхраняват милиони години. Сред тези следи е увеличеното ниво на радионуклидите. Още през 2016 г. комисията започна да разглежда предложение да се признае краят на холоцена - епохата от четвъртичния период. Приключването й в средата на 20-и век е свързано с началото на ядрените изпитания, пише БТА. Сега работната група трябва да съгласува ясна граница между холоцена и антропоцена. За целта учените трябва да открият нужния маркер, като например рязка промяна в количеството на изотопите или увеличаване на процентното съотношение между дадени молекули в скалите. Задачата на учените може да се усложни заради решението холоценът да се раздели на три части в съответствие с климатичните промени, които са повлияли върху миграциите на прадедите на съвременния човек.", "date": "2019.05.26", "title": "Учени: Настъпва нова епоха в историята на Земята"}
{"url": "https://www.24chasa.bg/novini/article/7472242", "text": "Вера Василева Лозанова - кадрови военнослужещ от вертолетната авиобаза в Крумово е жената, загинала при падането на самолет край Ихтиман, научи \"24 часа\". Припомняме, че  .  Засега самоличността на загиналия мъж не е потвърдена.  Окръжна прокуратура София разследва инцидента.", "date": "2019.05.26", "title": "Загиналата в падналия самолет край Ихтиман е военна от авиобазата в Крумово"}
{"url": "https://www.24chasa.bg/novini/article/7472244", "text": "\"Това е лицемерие, и много пъти съм го казвал.\" Така отговори премиерът и лидер на ГЕРБ Бойко Борисов на въпрос подкрепя ли отпадането на забраната за огласяване на междинните резултати от екзитпола преди края на изборния ден. \"Нещо повече - не само, че трябва да ги публикуват, а трябва всяка една агенция, която е лъгала през този месец, след като излязат резултатите, медиите, ако са любезни, да пишат: \"Никога непозналата резултатите агенция еди-коя си\" или \"Даващата един месец лъжливи надежди, или преднина на еди-кой\". Трябва да има справедливост\", препоръча Борисов. И се възмути: \"Не може да се лъже така безогледно от тях, да вземат огромни пари оттук-оттам, за да внушават нещо по време на кампанията.\" Честността е най-важното нещо. Хубаво е да си има - който иска, заключи Борисов. И увери: \"Аз не ги гледам агенциите и днес съм забранил който и да е да ми казва какви са резултатите. Като мине довечера 8 часа, като преброят резултатите, и утре е ден.\" Борисов даде да се разбере, че ще анализира лично как се е представила ГЕРБ на тези избори: \"Първо трябва да се види какво и къде по градовете, по селата, възрастовите граници, за да си направят партиите изводи и да си продължат реформите в партиите.\" \"Иначе, с лъжа, измама и с клевети и злоба, злъч - това плаши хората и надали някъде носи успех\", категоричен е лидерът на ГЕРБ.", "date": "2019.05.26", "title": "Борисов за забраната да се огласява екзитполът: Лицемерие"}
{"url": "https://www.24chasa.bg/novini/article/7472236", "text": "Пияна членка на СИК в дупнишкото село Баланово е била отстранена от комисията в неделя преди обяд. Председателят и други членове установили, че колежката им е подпийнала и се държи странно. Подали сигнал в РИК и полицията. Пристигналите униформени тествали жената с дрегер, който отчел 1,05 промила алкохол. Жената е изведена от секцията, а мястото й останало непопълнено, защото смени се правят до 9 ч.", "date": "2019.05.26", "title": "Отстраниха почерпена членка на СИК в дупнишко село"}
{"url": "https://www.24chasa.bg/novini/article/7472202", "text": "Централната избирателна комисия издаде решение, с което ни нарежда незабавно да премахнем от интернет страницата 24 часа.bg публикуваните данни и да преустановим публикуването на данни за резултатите от гласуването в деня на изборите за членове на Европейския парламент от Република България на 26 май 2019 г. Тъй като сме хора, които спазват законите винаги, се подчинихме на указанията на ЦИК.  Скъпи читатели, 24 часа публикува прогнози на експерти за гласуването - най-важната новина на деня. ЦИК обаче ни налага цензура, смятайки въпросните прогнози за резултати от допитвания до общественото мнение. Ще последва и акт на ръководителите на дружеството издател. В решението на ЦИК пише, че то е взето по жалба на Тихомир Турлаков, постъпила по имейл. Интересното е, че по-рано през деня от \"Позитано\" 20 пуснаха прессъобщение, че БСП е подала жалба срещу нас за публикуване на въпросните данни. Социалистите не бяха се жалвали от близки до тях сайтове като \"Епицентър\" например, които публикуват изгодни за БСП класации.  ЦИК изглежда решава в угода на БСП, защото до този момент е санкционирала само неудобни за столетницата сайтове. И се крие зад жалбата на Тихомир Турлаков (който всъщност май работи за червената телевизия - б.р.), за да не си признае, че изпълнява указанията на столетницата. В изборния ден \"24 часа\" се допита до известни хора дали трябва да отпадне забраната за публикуване на междинни данни от гласуването. Почти всички, без президента Радев са \"за\". Лицемерие нарече тази забрана премиерът Бойко Борисов. \"Нещо повече - не само, че трябва да ги публикуват (резултатите от екзит половете - б.р.), а трябва всяка една агенция, която е лъгала през този месец, след като излязат резултатите, медиите, ако са любезни, да пишат: \"Никога непозналата резултатите агенция еди-коя си\" или \"Даващата един месец лъжливи надежди, или преднина на еди-кой\". Трябва да има справедливост\" \"За\" са и 70 на сто от читателите на \"24 часа\" според анкетата, публикувана на сайта ни.", "date": "2019.05.26", "title": "ЦИК наложи цензура на \"24 часа\""}
{"url": "https://www.24chasa.bg/novini/article/7472316", "text": "\"Категорично съм против всякакви забрани за съобщаване на междинни резултати от медиите. Това по никакъв начин не влияе на изборите. А и в повечето развити демокрации се разрешава. Нали се стремим точно към тях\", заяви министърът на младежта и спорта Красен Кралев. \"Гласувах за европейското развитие на България. Гласувах за формацията, чието политическо семейство в ЕС единствено заяви, че мястото на България е в Шенген и в Еврозоната. Гласувах за силна България в Обединена Европа. Надявам се да продължим успешно напред и да изпълним мечтите на нашите деца, децата на България. Да живеят в една стабилна и спокойна държава, с развита пазарна икономика, с развито гражданско общество - държава, каквато градим всеки ден\", допълни той.", "date": "2019.05.26", "title": "Красен Кралев: Категорично съм против забраните за съобщаване на междинни резултати"}
{"url": "https://www.24chasa.bg/novini/article/7472318", "text": "30-годишен мъж е транспортиран в болница с прободни рани по тялото, в тежко състояние. Изясняват се обстоятелствата около криминалния инцидент, станал в Ботевград, съобщиха от МВР. Около 15.30 часа на 24 май на тел. 112 бил подаден сигнал за мъж в безпомощно състояние в дома му в Ботевград. На място незабавно били изпратени екипи на полицията и спешна помощ.   На местопроизшествието е извършен оглед. Образувано е досъдебно производство под наблюдението на Софийска окръжна прокуратура. Процесуално-следствените действия за изясняване на всички факти и обстоятелства по случая продължават.", "date": "2019.05.26", "title": "Мъж с прободни рани бере душа в болница в Ботевград"}
{"url": "https://www.24chasa.bg/novini/article/7472320", "text": "Технически неуредици съпътстват днешните избори в Белгия за европейски и федерални депутати, както и за местна власт, съобщават медиите в страната. На няколко места сутринта секциите отвориха със закъснение, а впоследствие бе съобщено за близо 500 случая на технически недостатъци при електронното гласуване. Секциите, където гласуването бе само с хартиени бюлетини, затвориха в 15 ч. българско време, а останалите се очаква да приключат работа в 17 часа. Във Валония се гласуваше само с бюлетини, в Брюксел - само с машини, а във Фландрия - и по двата начина, предава БТА. Белгийски и френски жълти жилетки се събраха днес в Брюксел по призив в социалните мрежи и от разпространяваните видеозаписи се виждат стотици участници в неразрешения протест. Полицията се е намесила с водни оръдия срещу демонстрантите, след като жълтите жилетки са започнали да чупят обществено имущество в центъра на столицата. На някои от знамената, носени на протеста, се забелязва знакът на анархистите.", "date": "2019.05.26", "title": "Неуредици и протест на жълти жилетки на изборите в Белгия"}
{"url": "https://www.24chasa.bg/novini/article/7472321", "text": "След като ЦИК наложи забрана на честния начин, по който публикувахме прогнозите на експертите на \"24 часа\" за резултатите от гласуването и ни заплашват конфискационни глоби, ние се подчинихме. Но досега не са санкционирани сайтовете, които се правят на маймуни и съобщават фактите лицемерно. Очевидно лицемерието е законно и затова сега ви предлагаме скоростта, с която се движат следните автомобили Син-30,1 км/ч Червен-24,1 км/ч Лилав-13,6 км/ч Черно-червен-7,2 км/ч Тъмносиньо-зелен -6 км/ч Фармацевтичен -3,3 км/ч Розов-1,5 км/ч Автомобилът на арестантката от Младост -1,3 км/ч Колата на ВИТИЗ -1,2 км/ч Толбухинската лада-1,1 км/ч Заглушеният ауспух-1,1 км/ч Колите без волан -2,6 км/ч", "date": "2019.05.26", "title": "Последно и законно! Към 16 ч. синята кола се движи с 30,1 км/ч, червената - с 24,1 км/ч"}
{"url": "https://www.24chasa.bg/novini/article/7471860", "text": "Мъж и жена са загинали при инцидент с малък самолет край Ихтиман. Сигналът за случилото е подаден около 11.30 часа, научи  На мястото са изпратени две линейки. Спешните медици са установили, че телата на жертвите са обгорели. Очаквайте подробности!                                                                                                                                                                                                                                                                                                                       ", "date": "2019.05.26", "title": "Малък самолет падна край Ихтиман, има загинали"}
{"url": "https://www.24chasa.bg/novini/article/7471874", "text": "\"Гласувах за силна България в Обединена Европа, за уважавана България – такава, каквато е тя начело с премиера Бойко Борисов, за България, задаваща приоритети в европейския дневен ред.\" Това каза пред журналисти българският еврокомисар и водач на листата на ГЕРБ и СДС Мария Габриел, след като даде своя вот в пенсионерския клуб в родния си град Хаджидимово. \"Гласувах и за Европа, която ще се грижи и за най-малкото училище в най-отдалеченото място и за Европа, която носи полза в ежедневието\", допълни първата при ГЕРБ. И си пожела българите да сме обединени и в диалог и позитивен дух да направим своя принос към тази Европа.", "date": "2019.05.26", "title": "Мария Габриел: Гласувах за уважавана България"}
{"url": "https://www.24chasa.bg/novini/article/7471875", "text": "Подкрепям публикуването на екзитполовете в изборния ден. Говоря от лично мое лице, защото гражданите трябва да бъдат информирани. Това обяви председателят на Народното събрание Цвета Караянчева. Тя гласува малко след 12 часа на обяд в секция 135 в кърджалийското училище \"П. Р. Славейков\". \"Гласувах за обединена и силна Европа. Европа на здравия разум, а не на популизма и крайно левите и десни течения. Гласувах за силния глас на България в Европа да се зачита както досега, за да могат българските граждани да бъдат спокойни, че в Европа има място и за тях\", заяви след като пусна бюлетината Караянчева.", "date": "2019.05.26", "title": "Цвета Караянчева подкрепя публикуването на екзитполове в изборния ден"}
{"url": "https://www.24chasa.bg/novini/article/7471877", "text": "Едно от най-интересните гласувания се очертава в Италия. Над 46 милиона италианци гласуват на евроизборите, определяни като тест за популярността на евроскептичните и националистически сили не само в страната, но и в цяла Европа. Предварителните проучвания показват, че вицепремиерът и антиемигрант Матео Салвини и неговата съуправляваща партия \"Лига\" ще спечелят изборите с убедителна преднина, предаде  Прогнозите сочат, че вътрешният министър Матео Салвини и неговата партия \"Лига\" ще спечелят 31%. На второ място се очертава да се нареди популисткото движение \"Пет звезди\" на вицепремиера Луиджи ди Майо. Икономиката и миграцията са двете основни причини, които през последното десетилетие тласкат все повече италианци извън страната им. \"Това, на което ставаме свидетели сега в Италия, е наистина безпрецедентно. В случая с \"Лига\" на Матео Салвини - тя може да се окаже една от най-големите групи в ЕП като цяло. Посланието е ясно: доста италианци вече твърдо вярват, че Италия трябва незабавно да се откъсне от преобладаващата икономическа политика на Еврозоната. Те се страхуват от масовата миграция, както и от масовата емиграция на млади италианци от Италия. Те мислят, че ЕС и единната валута в частност не са решение на този проблем, а всъщност именно ЕС е проблемът в много отношения. И това сериозно, огромно развитие за страна като Италия, която традиционно е имала най-високите нива на одобрение за европейската интеграция\", казва Марко Сонсини, политически анализатор. В 23 ч се очакват първите резултати от вота, а за българските ни сънародници в Италия са разкрити шест изборни секции.", "date": "2019.05.26", "title": "Националистическата партия \"Лига\" се очаква да победи на вота в Италия"}
{"url": "https://www.24chasa.bg/novini/article/7471891", "text": "В общините Борован и Криводол на Врачанска област гласуват най-активно на изборите за европейски парламент, съобщи говорителят на РИК във Враца Красимир Колев. Той допълни, че по последни данни имащите право на глас във Врачанско са се увеличи и от 141 126 в предварителните списъци вече са 161 336 души в момента на предаването на протоколите на СИК. До 10.30 часа са гласували 15 106 човека, което прави 9.39% средна избирателна активност. По общини: Борован – 21.59 Бяла Слатина – 12.02; Враца – 6.09%, Криводол – 18.19 процента; Козлодуй – 8.67 на сто; Мездра – 9.93%; Мизия – 10.53%; Оряхово – 9.80 на сто; Роман – 11.53%; Хайредин – 14.91%. Обстановката в региона е сравнително спокойна. Подадени са два сигнала за проблеми с машинното гласуване в секции, които са във Враца, но проверката на РИК е показала, че притесненията са неоснователни.", "date": "2019.05.26", "title": "Във Врачанско най-активно гласуват в Борован и Криводол"}
{"url": "https://www.24chasa.bg/novini/article/7471911", "text": "\"Гласувах за европейското развитие на България и на Варна, за европейското бъдеще на нашите деца\", заяви кметът на морската столица, след като упражни своя вот на евроизборите в секцията в комплекс \"Златни пясъци\". „Нека не бъдем безразлични и пасивни, а да гласуваме, защото решаваме бъдещето на Европа за следващите пет години. Нека тя бъде обединена, силна, демократична. Варна и България да имат свои достойни представители в Европейския парламент”, каза още Портних. Ниска е активността до момента във Варна. Няма подадени сигнали за нарушения, технически екипи са отстранявали проблем в една от секциите, в които може да се гласува електронно.", "date": "2019.05.26", "title": "Иван Портних: Гласувах за европейското развитие на Варна"}
{"url": "https://www.24chasa.bg/novini/article/7471914", "text": "Гласувах за промяната. Гласувах справедливостта да възтържествува сега. Дадох своя глас за социална и обединена Европа. Това каза лидерът на БСП – София Калоян Паргов след като даде своя вот в 61 ОУ във Връбница, съобщиха от партията. „Бъдещето – и на Европа и на България, днес е в ръцете на хората. Днес е денят, в който те решават. Ето защо е важно да бъдат активни. Трябва да сме отговорни към утрешния ден, заради нас самите, заради деца и родители ни. Наша гражданска отговорност и задължение е упражним правото си на глас“, убеден е лидерът на столичните социалисти.", "date": "2019.05.26", "title": "Калоян Паргов: Гласувах за промяната"}
{"url": "https://www.24chasa.bg/novini/article/7471913", "text": "В 11:32 е получен сигнал за възникнал инцидент с малък експериментален самолет, пилотиран от мъж, съобщиха от Министерство на транспорта, информационните технологии и съобщенията. Самолетът, в който е пътувала и жена, е излетял от летателна площадка Чернево (до Ихтиман) за Драганово. По първоначални данни след набрана височина, самолетът изпада в свредел, пада и се самозапалва. Двамата на борда са загинали. На място са пожарни и полицейски екипи, на там пътува и звеното за разследване на авиационни събития към Министерството на транспорта, което ще извърши и първоначален оглед.", "date": "2019.05.26", "title": "Самолетът в Ихтиман изпаднал в свредел, разбил се и се самозапалил"}
{"url": "https://www.24chasa.bg/novini/article/7471921", "text": "Учени от университета на Аризона откриха процеси на Марс, които нямат свои аналози на Земята, съобщи Сайънс алърт, цитиран от БТА.  Сред тези процеси е относителното бързото преместване на пясъчни дюни в условия на разредена атмосфера. Специалистите проследили промените в 54 дюнни полета, обхващащи 495 дюни с височина от 2 до 120 метра. За целта били изследвани снимки, направени с камерата HIRISE на космическия апарат \"Марс рикънисънс орбитър\" за 2-5 марсиански години. Оказало се, че средната скорост на миграция на дюни с формата на полумесец е половин метър годишно, т.е. около 50 пъти по-бавна е в сравнение с най-бързо мигриращите дюни на Земята. Преместването било най-бързо в Големия Сирт, планинската верига Hellespontus Montes и полярните пясъчни масиви Олимпия и Abalos Undae. Тези райони се отличават с резки топографски граници и температурни градиенти. Върху придвижаването на дюни на Земята влияят съвсем други фактори - подпочвените води и растителността го забавят. Друга по-рядко срещаща се марсианска особеност са пясъчните равнини с високо албедо. Те отразяват много слънчева светлина, нагряват въздуха и създават конвекционни потоци, които преместват пясъка.", "date": "2019.05.26", "title": "Учени откриха уникален феномен на Марс"}
{"url": "https://www.24chasa.bg/novini/article/7471931", "text": "Жалба за незаконна агитация в бургаското село Равнец са подали от ГЕРБ в районната избирателна комисия в Бургас, съобщиха от партията. Сигналът е срещу представител на друга политическа сила, който извозвал с автомобил избиратели до секцията в местното училище. Надяваме се от РИК да направят проверка, за да се изясни ситуацията, коментираха от ГЕРБ.  Всеки момент се очаква да бъдат официално съобщени резултатите за изборната активност в областта към 13 часа. ", "date": "2019.05.26", "title": "ГЕРБ с жалба за незаконна агитация в бургаското село Равнец"}
{"url": "https://www.24chasa.bg/novini/article/7471935", "text": "„Първо искам да призова българите да гласуват. Гласувайте, защото ние всички се интересуваме от политика, но днес е денят, в който можем да повлияем върху развитието на политиката в България и в ЕС. Защото ситуацията у нас е пряко свързана с това, което ще се случи на Стария континент. Гласувайте за това Европа да бъде единна, солидарна, без скорости, без страни първа и втора категория. За Европа, която най-вече е социална, защото това е най-големият дефицит в ЕС през последните 10, да не кажа и 20 години. Промяната към социална Европа е възможна! Това се видя през последните няколко дни и на изборите в Холандия. Така че има шанс за промяна.“ С тези думи президентът на ПЕС и кандидат за евродепутат от „БСП за България“ призова сънародниците ни да упражнят правото си на глас. Той гласува в 43 секция в Национално музикално училище \"Любомир Пипков\", съобщиха от офиса му.  „Много хора в България не харесват статуквото – и в страната ни, и в ЕС. То трябва да бъде променено, така че всеки човек, неговите доходи, качеството на живота му, бъдещето на децата му да бъде осигурено и да бъде в центъра на внимание на европейската политика. Има такава възможност – Европейският социален стълб от една декларация да стане план за действие с инвестиции в реалната икономика, със създаване на работни места, със социална защита на работещите хора. Има такава възможност с Европейския младежки план, така че младите хора да видят цялостна концепция за тяхното бъдеще.“, отговори на въпроси на медиите лидерът на европейската левица как вижда промяната. „Има такава възможност и за България. През последните седмици видях изключително много мъка, отчаяние, безверие. Опитвах се да убедя хората, че една промяна към социална България, промяна в политиката на доходите е първи приоритет. Това е ключът към икономическия успех на България. Защото най-големият проблем днес е бягството, да не кажа евакуацията, на твърде много млади хора от страната, а това блокира всякакво развитие, инвестиции, пречи да бъдем просперираща и успешна страна.“, коментира наблюденията си от кампанията Станишев. Президентът на ПЕС заяви, че „тези избори ще бъдат от изключително значение за ЕС. Доминирането на Европейската народна партия, на десницата над европейските институции в последните повече от 20 години наложи политиката на рестрикции, най-вече на орязване на разходите за социалната държава. Роди се огромното недоволство и недоверие сред европейските граждани. Тази политика трябва да бъде променена и за това се борят европейските социалисти. Ще бъдем силно политическо семейство след изборите – не само в ЕП с най-голямата група в лявоцентристкото пространство, но и с амбиции да формираме ново, превропейско, прогресивно лявоцентристко мнозинство. Ще влияем със силна група и в Европейския съвет, където ще имаме 9 министър-председатели. Ще имаме обща стратегия, която, сигурен съм, може да промени Европа и да върне социалната политика в сърцевината на европейските усилия, от което има огромна нужда.“", "date": "2019.05.26", "title": "Станишев: Промяната към социална Европа е възможна, има шанс за промяна"}
{"url": "https://www.24chasa.bg/novini/article/7471826", "text": "Жалба срещу онлайн изданието на \"24 часа\" внесе БСП в ЦИК. От \"Позитано\" 20 оспорват оповестяването на сайта \"на социологически проучвания с посочване на изборен резултат в проценти\" за участващите в евровота партии и искат изданието да бъде глобено от ЦИК и информациите да бъдат премахнати от сайта. \"24 часа\" обаче не публикува проучвания, а прогнози, които очевидно не се харесват на социалистическата партия. Преди време \"24 часа\" поиска да отпадне забраната за оповестяване на междинни резултати от екзитполовете в деня на вота. Подобен текст мина първоначално в Изборния кодекс, но след това депутатите го отхвърлиха и забраната остана. \"24 часа\" спазва законите на България и затова публикува прогнози, а не данни от екзитпол. Сайтът \"Епицентър\", финансиран от БСП и Корнелия Нинова лицемерно публикува резултати, скрити зад \"Еврорали \"Новите 17\", показвайки средната скорост на участниците към определен час. От \"Позитано\" 20 обаче не възразяват срещу това.  Според някои експерти в класацията на \"Епицентър\", представяйки резултатите като рали, се прави директна предизборна агитация за БСП - в тяхната евролиста е автомобилният състезател Крум Дончев - протеже на Нинова.", "date": "2019.05.26", "title": "БСП не хареса прогнозите на \"24 часа\", иска ЦИК да ги премахне"}
{"url": "https://www.24chasa.bg/novini/article/7471946", "text": "Бившият министър на икономиката Румен Овчаров гласува на Халкидики  в Никити, видя човек на \"24 часа\". В Никити се гласува в гимназия, която се намира близо до стадиона. В Атина има 3 секции, на остров Крит – 4, в Солун – в генералното ни консулство, и в още няколко малки населени места. Даниел Неделчев е председател на избирателната комисия в Никити. По думите му немалко българи са упражнили правото си на глас в първите часове след отварянето на секцията, съобщава Би Ти Ви. Българи, които са на почивка в Гърция, могат да гласуват в тази секция само срещу представяне на лична карта. Днес в Гърция се провеждат освен избори за Европейски парламент също и избори за местна власт. Заради това днес тол такси по пътищата не се събират.", "date": "2019.05.26", "title": "Румен Овчаров от БСП гласува на Халкидики"}
{"url": "https://www.24chasa.bg/novini/article/7471944", "text": "В близко бъдеще Косово и Албания ще живеят заедно без граници, заяви вчера косовският президент Хашим Тачи, цитиран от Танюг и БТА.  Той добави, че южните сръбски общини с предимно албанско население Прешево, Буяновац и Медведжа ще се присъединят към Косово. Президентът подчерта, че албанците несправедливо са разделени между държавите и сега трябва да се обединят \"по своя воля\". Той каза още, че е дошло време да се действа мъдро за премахване на границите, които според него са несправедливо наложени. \"В близко бъдеще ние ще живеем заедно в общата държава на Косово и Албания. Бъдете сигурни, че е много лесно да се осъществи тази мечта\", каза косовският президент.. Тачи направи тези изявления по време на церемония в албанския град Крума, на която бе удостоен с титлата почетен гражданин.", "date": "2019.05.26", "title": "Хашим Тачи: Косово и Албания ще живеят \nзаедно, без граници"}
{"url": "https://www.24chasa.bg/novini/article/7471959", "text": "Пресцентърът на Прокуратурата на Република България предоставя следната информация за образуваните досъдебни производства и преписки за проверка по сигнали за престъпления против политическите права на гражданите, във връзка с изборите за членове на Европейски парламент: Към 11 часа днес, 26.05.2019 г., са образувани 15 досъдебни производства за престъпления против политическите права, от които 1 е прекратено поради липса на доказателства за извършено престъпление. По разследваните понастоящем 14 производства няма привлечени обвиняеми лица. Те са образувани в районните прокуратури в Бургас, Сливен /2/, Елена, Павликени, Провадия, Търговище /2/, Велинград, Казанлък, Козлодуй, Перник, Айтос и Плевен. Образувани са и 2 досъдебни производства с предмет чл. 216 НК /Стара Загора и Добрич/. Разследват се посегателства върху помещения, ползвани от политически партии, като в Добрич районната прокуратура е внесла обвинителен акт, след проведено бързо производство. Обвинението касае умишлено счупване на витринни стъкла на партиен клуб. Прокурорските преписки за проверка по сигнали за извършени престъпления против политическите права са 143. От тях по 100 е постановен отказ за образуване на наказателно производство, а по 43 продължава извършването на проверка по реда на чл. 145 ЗСВ. За сравнение, при предните избори за Европейски парламент /2014 г./, образуваните досъдебни производства са били 21, а преписките за проверки по сигнали – 535. В цялата страна продължава дежурството във всички прокуратури, както и в 11-те териториални отделения на районни прокуратури. В 12 часа днес се проведе и координационно съвещание на Националното междуведомствено звено, създадено от ПРБ, МВР и ДАНС, в което участваха главният прокурор, министърът на вътрешните работи и председателят на ДАНС.", "date": "2019.05.26", "title": "Ето сигналите за престъпления в изборния ден"}
{"url": "https://www.24chasa.bg/novini/article/7471975", "text": "Германският десноцентристки кандидат за следващ председател на Европейската комисия Манфред Вебер изрази надежда, че на завършващите днес избори за Европейски парламент гласоподавателите ще подкрепят \"Европа на стабилността\" на един обединен и амбициозен континент, предаде Асошиейтед прес. Вебер, чиято Европейска народна партия се надява да остане най-голямата група и в следващия европарламент, гласува в родната си Бавария, съобщи БТА. \"Не искам да виждам една дясна популистка Европа, която иска да унищожи идеята за заедност, а също съм против Европа в ръцете на левицата\", каза Вебер. Австрийският канцлер Себастиан Курц изрази надежда, че на тези европейски избори ще бъдат укрепени центристките партии, а не крайната левица и десница. Курц заяви във Виена, че се надява десноцентристката му Европейска народна партия да запази първото място в Европейския парламент. Вотът в Австрия е и първи тест за подкрепа преди националните избори през септември след разпадането на управляващата коалиция на Курц преди седмица в скандал с вече подалия оставка лидер на крайнодясната Австрийска партия на свободата Хайнц-Кристиан Щрахе, която участваше в кабинета. Независимо от резултата на европейските избори, утре парламентът ще гласува по внесен от опозицията вот на недоверие на правителството. Курц каза, че очаква този вот да бъде подкрепен от социалдемократите и Австрийската партията на свободата, което би означавало падане на правителството.", "date": "2019.05.26", "title": "Манфред Вебер и Себастиан Курц: ЕНП \nще остане най-многобройната в европарламента"}
{"url": "https://www.24chasa.bg/novini/article/7472001", "text": "„Изборът е право, но и отговорност. Днес гласувах за европейска България, която има правото и може да бъде сред най-добрите в Европа и носи отговорност за собственото си бъдеще. Гласувах за модерна България на дръзките, борбените и способните хора, които знаят, че общността е опора, но утрешния ден си го създаваш сам. Избирайте смело и стойте зад избора си!“. Това заяви кандидатът за евродепутат от ГЕРБ Ева Майдел след като гласува в столичното 163-о ОУ „Черноризец Храбър“.", "date": "2019.05.26", "title": "Ева Майдел: Гласувах за силна България в обединена Европа"}
{"url": "https://www.24chasa.bg/novini/article/7472000", "text": "Гласувах за силна България, за Европа без двойни стандарти. Гласувах България да има силен глас и интересите й да бъдат защитени в Европейския парламент още от първия ден на новия мандат, коментира кандидатът за член на Европейския парламент от листата на ГЕРБ и СДС Емил Радев, който упражни правото си на глас на евроизборите във Варна. В отговор на журналистическите въпроси той изтъкна, че за страната ни е изключително важно да защити договорените 4 млрд. лв. повече за новия програмен период. „Трябва да доведем до успешен край битките срещу двойните стандарти в ЕС, за приемането ни в Шенген и в Еврозоната, за свалянето на мониторинговия механизъм. Убеден съм, че с последователна и отговорна работа ще постигнем средноевропейските стандарти както по доходи, така и по конкурентоспособност, така че всеки български гражданин да се чувства пълноправен европеец”, коментира Емил Радев.", "date": "2019.05.26", "title": "Емил Радев: Гласувах България да има силен глас в Европейския парламент още от първия ден на новия мандат"}
{"url": "https://www.24chasa.bg/novini/article/7472009", "text": "Първоначално секциите с проблеми с машинното гласуване са били десет, но в три проблемите са отстранени, каза пред журналисти Таня Цанева, член и говорител на Централната избирателна комисия. Машинно гласуване има в 3000 секции във всичките 31 избирателни района в страната. Следващата информация за избирателната активност ще бъде съобщена от ЦИК в 15.00 часа и тя ще е за броя гласували към 13.00 часа, каза Цанева. Гласуването е задължително, но санкции няма, добави тя. ЦИК вече се произнесе за нарушения на чл. 205 от ИК за обявяване на социологически проучвания в изборния ден и ще постанови съответните наказания, каза още Цанева.", "date": "2019.05.26", "title": "ЦИК: Проблемите с машинното гласуване\nса били 10, в 3 секции те са отстранени"}
{"url": "https://www.24chasa.bg/novini/article/7472006", "text": "Разследващ екип от Националното следствие е изпратен на мястото на инцидента със самолет край Ихтиман. Окръжна прокуратура София разследва инцидента от днес край Ихтиман, съобщават от прокуратурата. Припомняме,  . Катастрофата край Ихтиман е шестият инцидент с малък самолет за последните няколко месеца, предаде . Преди малко повече от месец двама души загинаха при инцидент с малък самолет край Оризари. 45-годишен пилот и 18-годишен младеж, който се е обучавал. Най-вероятната причина за инцидента е повреда в крилото. Според очевидци то се е отчупило, докато машината е била във въздуха. Разследването продължава. През април северозападно от връх Солунска глава на територията на Северна Македония при инцидент загина 4-членно българското семейство. Малкият частен самолет „Чесна” се разби недалеч от Скопие при лошо време. В него пътували пилотът, съпругата му и двете му дъщери. Телата бяха открити близо 18 часа след инцидента. През юни миналата година ултралека машина падна край Казанлък. Самолетът загубил мощност и паднал от 10 метра височина върху дървета и храсти. За късмет, пилотът и детето му получиха леки травми. Малък самолет с двама души на борда се разби в покрайнините на Шумен през август 2018 г.. Пострадаха 62-годишен мъж и 27-годишният му син. За съжаление, по-късно бащата почина. Само два дни по-късно друг малък самолет се разби при кацане на летище Балчик, а пилотът загина. При кацането машината се ударила силно в пистата, преобърнала се и се запалила.", "date": "2019.05.26", "title": "Вижте къде се разби самолетът край Ихтиман"}
{"url": "https://www.24chasa.bg/novini/article/7472035", "text": "Учени от Института по геофизика в Париж откриха един от най-големите подводни вулкани. По този начин те идентифицираха източника на загадъчната сеизмична активност, която бе регистрирана през ноември 2018 г. между Мадагаскар и източния африкански бряг, съобщи \"Лайв сайънс\". Вулканът се издига на височина 0,8 км над морското дъно. Бучене на свръхниска честота бе доловено от сеизмографи в целия свят. Сеизмичните вълни обикновено се регистрират на няколко честоти. Освен това учените не откриха признаци на характерна за земетресенията сеизмична активност. При това остров Майот се премести с няколко сантиметра на югоизток. Учените обясниха феномена с раждане на подводен вулкан, разположен на 50 км от източния бряг на острова. В подкрепа на тази версия са твърденията на местни жители, че от средата на миналата година почти всеки ден имало слаби земни трусове, чийто брой достигнал 1800. През месец май 2018 г. бе регистрирано земетресение с магнитуд 5,8, което е сред най-големите в региона. Геолози изследвали данни от сеизмометри, инсталирани в морските дълбини, близо до източника на сеизмична активност. Оказало се, че под морското дъно има голяма магмена камера, която съдържа около 5 куб. км магма. Бученето е свързано с излизане на магма от камерата и в резултат настъпва пропадане на земната кора. Известно е, че за година остров Майот е потънал с 13 сантиметра.", "date": "2019.05.26", "title": "Откриха един от най-големите подводни вулкани на Земята"}
{"url": "https://www.24chasa.bg/novini/article/7472042", "text": "Гражданин на Северна Македония е арестуван тази сутрин от албанската гранична полиция на ГКПП Кяфасан на влизане в Албания, след като при проверка било установено, че е издирван от Интерпол по искане на България, предаде агенция МИА. Според албанската полиция става дума за Р.Х., търсен за \"престъпления против паричната и кредитната система\", предава БТА. Албанската полиция съобщи, че 52-годишният Р.Х. е жител на Скопие и е издирван с червена бюлетина, издадена от бюрото на Интерпол в София по искане на съда в Благоевград за престъпления, за които българският закон предвижда до 8 години затвор. Властите в Албания ще предприемат действия за екстрадиране на задържания в България.", "date": "2019.05.26", "title": "Арестуваха в Албания македонец, издирван от България"}
{"url": "https://www.24chasa.bg/novini/article/7472087", "text": "Открит е труп на възрастен мъж в двора на къщата му, съобщават от прокуратурата. Трупът е намерен около 8 часа тази сутрин в село Лозен. Установена е причината за смъртта – прострелване с огнестрелно оръжие, вероятно преработена въздушна пушка. Провеждат се разпити и с членове на семейството му за установяване на извършителя и механизма на причиняване на смъртта. Окръжна прокуратура Хасково наблюдава досъдебното производство.", "date": "2019.05.26", "title": "Мъж е застрелян с пушка самоделка в двора си в Хасковско"}
{"url": "https://www.24chasa.bg/novini/article/7472095", "text": "Избирателната активност във Варна продължава да е ниска. До 13.30 часа гласа си са дали едва 14 процента от имащите право. По данни на РИК на изборите за Европейски парламент през 2014-а година по същото време активността е била почти 20%. В изборния ден много варненци явно предпочетоха плажа пред урните. След като два дни в морската столица валяха обилни дъждове, слънцето изкара почиващите край морето. По предварителна информация на 24-и май плажовете във Варна вече трябваше да имат спасителни на постовете, но явно лошото време отложи във времето първия им работен ден. Въпреки слънцето обаче, влизането в морето бе забранено, тъй като морската вода все още е много студена. След 1 юни ще заработят пунктовете и спасителните постове на цялата ивица, която бе почистена и обработена против кърлежи в навечерието на сезона. Цяло лято крайбрежната алея ще се мие машинно, а по нея от 8 до 23 ч вече вървят две атракционни влакчета", "date": "2019.05.26", "title": "Варненци предпочитат плажа пред урните"}
{"url": "https://www.24chasa.bg/novini/article/7472096", "text": "Изборният ден продължава до 20.00 ч. тази вечер, тоест остават ни още 5 часа да гласуваме. По закон той може да бъде удължен по преценка на Централната избирателна комисия (ЦИК) с 1 час, ако в 20.00 ч. пред изборните секции все още има желаещи да гласуват. 15,47% е избирателната активност за страната на евровота към 13 ч. Правото си на глас са упражнили 992 856 избиратели. Това съобщи говорителят на ЦИК Александър Андреев. 6 355 633 е броят на избирателите според данните в избирателните списъци. Най-много са гласувалите в Перник - 22,21%. Най-малко са гласувалите в 24-а РИК в София - 11,01% и в Пловдив - 11,28%. В 23-та РИК в София активността е 15,17%, а в 25-а - 12,74%, в София област - 17,5 на сто. Избирателната активност днес е по-ниска в сравнение с предишните евроизбори през 2014 г. Тогава към 13 ч гласувалите са били 19,05%. Социолозите предвиждат избирателната активност да е 34-35 на сто.", "date": "2019.05.26", "title": "Още 5 часа остават до края на изборния ден, досега са гласували над 15%"}
{"url": "https://www.24chasa.bg/novini/article/7472119", "text": "Кабел на лампа се е запалил в изборна секция в пловдивския Електротехникум на бул. \"Пещерско шосе\", пише  . Инцидентът е станал по обяд. Веднага е сигнализирано в пожарната, откъдето моментално пристигнала противопожарна кола. Ситуацията е овладяна. В училището са гласували 550 от общо регистрирани 3925 избиратели.", "date": "2019.05.26", "title": "Пожар избухна в избирателна секция в Пловдив"}
{"url": "https://www.24chasa.bg/novini/article/7472132", "text": "Кандидатът за евродепутат от ГЕРБ и СДС Андрей Новаков даде своя глас за това България да продължи европейското си развитие. Той упражни правото си на вот, придружаван от областния координатор на ПП ГЕРБ-Благоевград и народен представител Даниела Савеклиева. „Всички хора без значение къде са избрали да прекарат почивката си, нека да направят всичко възможно да упражнят правото си на глас, тъй като сега е моментът да покажат мнението си и да го изразят по единствения легитимен начин, така че да окажат влияние върху това как България ще продължи да се развива през следващите 5 години в Европейския съюз“, посочи Андрей Новаков. Той добави още, че само една опция на гласуване, която гарантира, че България ще получи повече финансиране за селата и градовете; че ще се противопостави на несправедливи законодателни решения като Пакет „Мобилност“; че ще продължи с европейското си развитие.", "date": "2019.05.26", "title": "Андрей Новаков: Гласувах за продължаване на европейското развитие на България"}
{"url": "https://www.24chasa.bg/novini/article/7472332", "text": "В изявление, което направи след като упражни правото си на глас, гръцкият президент Прокопис Павлопулос заяви, че тези избори са шанс за гърците да покажат, че те са \"съвестни европейци\" и че подкрепят глобалната роля на Европейския съюз, предаде АНА-МПА. \"Във време, когато силите на популизма и расизма открито и директно атакуват европейската конструкция и се опитват да я сринат, във време, когато други народи, на които не им се е налагало да правят саможертви, дезертират от европейски кораб и доказват, че са пътували на него под флага на удобството, това е времето, когато ние, гърците, трябва да докажем колко съвестни европейци сме\", заяви държавният глава, предава БТА. \"Ние трябва да покажем, че сме решени да допринесем (. . .) за обединението на Европа, така че Европа да може да играе ролята, която би трябвало. Не само за нейните народи, но да играе съзидателна, глобална роля, която да бъде от полза за цялото човечество\", посочи още Павлопулос.", "date": "2019.05.26", "title": "Гръцкият президент: Трябва да покажем\nколко съвестни европейци сме"}
{"url": "https://www.24chasa.bg/novini/article/7472342", "text": "Първите данни за избирателната активност в Източна Европа показват по-висока избирателна активност, отколкото преди пет години, предадоха ДПА и БТА. В Унгария към 8 часа по Гринуич (10 ч. местно време) бяха гласували 17,2 на сто от избирателите, в сравнение с 11,5 преди пет години. Наблюдателите в Словакия предричат избирателна активност от около 20 на сто. Макар и ниска, тя е по-висока от 13-те на сто през 2014 година. Избирателната активност на евроизборите в Словакия е била най-ниската в ЕС от присъединяването й към блока през 2004 г., отбелязва ДПА. Към 9.30 ч. по Гринуич избирателната активност сред 3,8-те милиона хърватски избиратели беше 9,9 на сто. Това е с около 2 на сто повече от активността по същото време през 2014 година. В Словения избирателната активност леко се повишава - към 11 часа (9 ч. по Гринуич) е регистрирана активност от 8,9 на сто. През 2014 г. тя беше 8,3 на сто. Към 13 ч. местно време (10 ч. по Гринуич) избирателната активност в Румъния беше 19,7 на сто, сравнени с едва 12,4 на сто през 2014 година. В страната се произвежда и референдум за реформи на съдебната система. Над една трета от регистрираните избиратели са гласували в Литва към 15 ч. местно време (12 ч. по Гринуич), предаде ТАСС. Едновременно с изборите за Европейски парламент днес се произвежда и втори кръг на президентските избори.", "date": "2019.05.26", "title": "Избирателната активност в Източна Европа се увеличава в сравнение с преди 5 години"}
{"url": "https://www.24chasa.bg/novini/article/7472341", "text": " но няма опасност за живота им. Сигналът за произшествието е подаден на тел. 112 в 11,59 часа днес, в разгара на изборния ден. На него се отзоваха два противопожарни автомобила от Казанлък, които се справиха с огъня. Пожарът избухнал в сушилния цех, където при много висока температура се суши дървен материал, в затворено помешение са се възпламенили много ситни дървесни частици. По случая е образувано досъдебно производство за производствена авария, казаха от Районната прокуратура в Казанлък. Тъй като нямало замърсяване на въздуха, не се наложи допълнително измерване на състоянието на въздуха в района, съобщиха от РИОСВ в Стара Загора. Избухналят огън засегнал трима от работниците, мъже, макар че в помещението имало и други хора. Пострадали са Мехмед Сечкин, на 30 години, който е с около 20 процента изгаряния, 31-годишният Цанко Бурназов - с 18 процента изгаряния, и Стефан Гуден, на 60 години, чийто изгаряния са най-малки - между 6 и 8 процента. И тримата обгорени са били в съзнание и контактни, раните им са основно по лицата. За по-нататъшно лечение те бяха изпратени в Клиниката по изгаряния на Университетската болница \"Св. Георги\" в Пловдив. Лекари от Спешния център в Казанлък, който първи им оказаха медицинска помощ, смятат, че няма опасност за живота на хората. Пострадалият Мехмед Сечков бил от Смолянско, колегите му Цанко и Стефан са от близки села в района - Дунавци и Горно Сахране. От фирмата \"Кастамону България\", която е част от голям турски холдинг, днес не додоха никаква информация за инцидента, причините за който ще се изясняват тепърва. На портала на завода в Горно Сахране е залепена обява, че няма да приемат дървени стърготини между 22 май и 3 юни.", "date": "2019.05.26", "title": "Няма опасност за живота на работниците,\nобгорени в пожара в сушилния цех в Горно Сахране"}
{"url": "https://www.24chasa.bg/novini/article/7472352", "text": "Румънският президент Клаус Йоханис поиска от правителството да намери решение, така че румънците в чужбина да могат да гласуват, тъй като в момента има огромни опашки, на които хората чакат по 5-6 часа, за да гласуват за евроизборите и референдума за правосъдието, пише в. \"Адевърул\". \"Скъпи румънци, където и да гласувате, в който и град на света или което и село в Румъния, никой не може да попречи на вратото ви на глас! Моля ви, не губете търпение, не се отказвайте от вота си заради едно некомпетентно правителство, което ви принуждава да стоите на огромни опашки, за да упражните конституционното си право. Благодаря ви, че искате да направите Румъния по-добра! Изисквам от органите, отговарящи за организирането на изборния процес, да намерят спешни решения, така че всички румънци да могат да гласуват днес!\", написа във фейсбук Йоханис. Същевременно опозиционната Национално-либерална партия заяви, че ще внесе наказателна жалба срещу министъра на външните работи Теодор Мелешкану заради начина на организиране на вота в чужбина. Според лидера на либералите Лудовик Орбан броят на кабините за гласуване съзнателно е оставен много малък, което предизвиква огромни опашки в почти всички важни европейски градове, както се случи и през 2014 г. Той обвини правителството, че възпрепятства упражняването на правото на глас на румънците от диаспората. От своя страна опозиционният алианс Съюз за спасение на Румъния - партия ПЛЮС поиска от правителството да се събере спешно и да издаде извънредно постановление за удължаване на времето за гласуване до 23.00 часа. Лидерът на партия ПЛЮС Дачиан Чолош каза също, че алиансът иска осигуряване на допълнителен брой бюлетини. До 17.00 часа избирателната активност за евровота в Румъния е достигнала 35,07 процента. Постигнат е и 30-процентният праг, необходим за признаване на валидността на референдума за правосъдието, свикан от президента Клаус Йоханис, съобщава \"Медиафакс\".", "date": "2019.05.26", "title": "Румънският президент: Искам от органите спешни решения румънците да гласуват"}
{"url": "https://www.24chasa.bg/novini/article/7472351", "text": "Двама души загинаха в торнадо, което разруши хотел в град Ел Рино, щата Оклахома, през изминалата нощ, предаде Асошиейтед прес, цитирана от БТА. Телевизия Ей Би Си съобщи, че местните власти изясняват броя на безследно изчезналите. Спасителните операции и издирването продължават. Материални щети са нанесени и на намиращи се близо до хотела каравани и от още няколко сгради. Кметът на града Мат Уайт призова жителите да избягват района, където се е разразила стихията.", "date": "2019.05.26", "title": "Торнадо в САЩ разруши хотел и уби двама души, много са изчезнали (Видео)"}
{"url": "https://www.24chasa.bg/novini/article/7472362", "text": "Мъж от Тетевен е задържан с прокурорско постановление за 72 часа за купуване на гласове, научи \"24 часа\". Той раздавал на гласоподаватели от циганския етнос по 20 лева и картончета с указание да зачеркват номер 20 в бюлетината. Тетевенецът е привлечен като обвиняем, срещу него е образувано бързо досъдебно производство. До пет дни съдът ще се произнесе по случая.", "date": "2019.05.26", "title": "Задържаха мъж за купуване на гласове в Тетевен"}
{"url": "https://www.24chasa.bg/novini/article/7472365", "text": "Трима души бяха убити и петима ранени днес при две експлозии в непалската столица Катманду, предадоха Ройтерс и Асошиейтед прес. Според непалската полиция причината за експлозиите още не е ясна. Полицията разследва двете експлозии, станали в интервал от около час, посочва БТА. Заподозряна за експлозиите е отцепила се преди време от управляващата комунистическа партия групировка, чиито членове са протестирали срещу арестите на техни поддръжници от властите. Първата експлозия била в северната част на Катманду. В нея са загинали двама души и са ранени четирима. Вторият взрив избухнал в къща с центъра на града. Убит е един човек. Полицията предполага, че мъжете в къщата са били свързани с поставената извън закона групировка, която е известна със своите прояви на насилие. На мястото на втората експлозия полицията е намерила брошури на въпросната групировка. Двата района са отцепени от полицията, а ранените са откарани в болница. Силите за сигурност са поставени в пълна готовност, полицаи са разположени на ключови места в Катманду.", "date": "2019.05.26", "title": "Две експлозии в Катманду - трима са убити, а петима ранени (Снимки + видео)"}
{"url": "https://www.24chasa.bg/novini/article/7472360", "text": "След като ЦИК наложи забрана на честния начин, по който публикувахме прогнозите на експертите на \"24 часа\" за резултатите от гласуването и ни заплашват конфискационни глоби, ние се подчинихме. Но досега не са санкционирани сайтовете, които се правят на маймуни и съобщават фактите лицемерно. Очевидно лицемерието е законно и затова сега ви предлагаме скоростта, с която се движат следните автомобили Син - 29,6  км/ч Червен -23,5 км/ч Лилав -13,8 км/ч Черно-червен -7,2 км/ч Тъмносиньо-зелен - 6,1 км/ч Фармацевтичен -3,3 км/ч Розов -1,5 км/ч Автомобилът на арестантката от Младост -1,5 км/ч Колата на ВИТИЗ -1,2 км/ч Толбухинската лада -1,5 км/ч Заглушеният ауспух -1,1 км/ч Младежката - 1,3 км/ч Колите без волан -2,9 км/ч", "date": "2019.05.26", "title": "Към 17 ч. синята кола се движи с 29,6 км/ч, червената - с 23,5 км/ч"}
{"url": "https://www.24chasa.bg/novini/article/7472377", "text": "Вулканът Агунг на индонезийския остров Бали изригна. Лава и скална маса се издигнаха на височина от 3 километра, съобщава „Рашъ тудей“. Поне дузина селища в подножието на планината са засипани с дебела пелена от пепел. Към момента обаче няма данни за жертви и пострадали. Няма още евакуация в района. Хората обаче бяха посъветвани да стоят на разстояние от вулкана заради опасните токсични газове, които съпътстват изригването, допълва  . Полетите от и до популярния сред туристите от цял свят остров бяха спрени в петък вечерта заради опасната за двигателите на самолетите вулканична пепел. Пътниците, който прекараха нощта на международното летище, успяха да си тръгнат късно в събота, след като въздушното пространство отново беше отворено. Остров Бали пострада тежко от изригването на вулкана Агунг през 1963 година. Тогава огромните потоци лава от кратера унищожиха няколко селища и взеха над хиляда жертви. Вулканът беше относително спокоен в продължение на десетилетия преди внезапно да се събуди през 2017 година. Само през последния месец местните власти са отчели поне половин дузина по-малки изригвания на Агунг. Те предупредиха, че вулканът все още представлява заплаха, но не се очаква ново мащабно изригване.", "date": "2019.05.26", "title": "Вулканът Агунг изхвърли 3-километров стълб пепел и лава (Видео)"}
{"url": "https://www.24chasa.bg/novini/article/7472384", "text": "32.98 % и избирателната активност в Смолянска област към 17.30 часа. Гласували са 33 690 избиратели от 102 162 души в избирателните списъци.Най-голям е процентът на гласувалите в община Борино - 47.36%, а най-ниската избирателна активност от 10-те общини отбелязаха в Неделино - 22.37%. В РИК - Смолян проверяха 5 сигнала за нарушения на изборния процес. Един от сигналите бе, че тъмната стаичка в секция в областния град е на по-малко от 3 метра от мястото за наблюдатели и на по-малко от 3 метра от членовете на СИК. От РИК указаха на секционната комисия незабавно да осигури необходимото разстояние от кабината за гласуване в помещението до местата, на които са настанени представители, застъпници и други заинтересовани лица. Проверяван е и сигнал, че в секция в областния град се раздават шоколади с лика на политическа партия, което представлява непозволена агитация. Комисията излезе с решение след проверка, че не е налице непозволена агитация. Прокуратурата извършва проверка на сигнал за купуване на гласове в девинското село Осиково.", "date": "2019.05.26", "title": "Близо 33% е избирателната активност в област Смолян"}
{"url": "https://www.24chasa.bg/novini/article/7472379", "text": "Към 17,30 часа днес избирателната активност в Старозагорска област на днешните евроизбори е била 26 процента, съобщиха от пресцентъра на областната управа. Общият брой на упражнилите правото си на глас в областта е 75 553 човека. Отново в малката община Опан са били най-активни - 42,14 процента. В останалите общини на областта картината е следната: община Стара Загора отчита активност 25,47 процента, в Казанлък активността е 24,03 на сто, в община Чирпан - 26,73 процента, в община Раднево - 25,60 на сто, в Гълъбово - 34,15 процента, в Павел баня - 30,09 процента, в Мъглиж 19,12 процента, в Гурково - 32, 81 на сто, в Николаево - 34,60 на сто и в община Братя Даскалови са гласували 27,66 процента от имащите право на глас.", "date": "2019.05.26", "title": "26 процента активност в област Стара Загора към 17,30 часа"}
{"url": "https://www.24chasa.bg/novini/article/7472398", "text": "Над 4000 българи гласуваха в Германия до 16 часа. По информация на запознати до 16 часа 900 българи са гласували в трите секции в Берлин, в консулския окръг на Мюнхен бюлетина са пуснали 1427 – от тях 547 в баварската столица, 151 в Щутгарт, 200 в Нюрнберг, 207 в Карлсруе, 110 във Фрайбруг, 106 в Регенсбург и 106 в Констанц. Изборите преминават спокойно, гласуват предимно млади хора, съобщи наблюденията си генералният консул Драгомир Димитров. Общо в 21 града има 24 изборни секции. Активността е по-висока в сравнение с миналите европейски избори. В Германия живеят 311 000 българи официално.", "date": "2019.05.26", "title": "Над 4000 българи гласуваха в Германия до 16 часа"}
{"url": "https://www.24chasa.bg/novini/article/7472474", "text": "„Гласувах за знаещите и грамотни хора, които трябва да изпратим в Европа, а не хора, които вдигат само лозунги. Гласувах за хора със силна воля и кураж да променят Европа, които владеят най-голямото изкуство – да търсят и намират съюзници. Няма значение от коя страна идваш – малка или голяма, важното е да знаеш какво искаш и как да го отстояваш.“ Това заяви вицепрезидентът Илияна Йотова пред журналисти, след като гласува на изборите за български представители в Европейския парламент, съобщиха от прессекретариата на държавния глава. Според вицепрезидента е необходима промяна в европейските политики и тяхното съдържание. „Трябват по-координирани политики в сферата на сигурността, на отбраната, на миграцията“, изтъкна Илияна Йотова. „На прага сме на приемането на следващата Многогодишна финансова рамка на съюза. От това как ще бъдат разпределени средствата зависи как ще се развива Европа през следващите пет години“, заяви вицепрезидентът. Илияна Йотова е категорична, че по-лоша от липсата на реформа в Европейския съюз е инерцията, в която той се намира в момента. На въпрос ще успее ли България да се пребори с „акулите“ в ЕС, вицепрезидентът посочи, че това зависи от 17-те българи, които ще изпратим в Европарламента, от правителството и позициите, които отстоява в Съвета, от следващия български еврокомисар. „Надявам се следващият български еврокомисар да бъде резултат от публичен дебат, а не кабинетно решение, от което след това да се срамуваме“, заяви Илияна Йотова. Вицепрезидентът посочи, че би било добре той да отговаря за разширяването, предвид успешното Българско председателство на Съвета на ЕС. „България е най-добрият посредник между ЕС и страните от Западните Балкани“, отбеляза Илияна Йотова. Вицепрезидентът призова всички, които не са гласували, да дадат своя глас, защото „трябва да имаме самочувствието, че ние променяме Европа“. Илияна Йотова посочи негативната кампания срещу ЕС като фактор много граждани да не гласуват.", "date": "2019.05.26", "title": "Вицепрезидентът: В Европа трябва да изпратим грамотни хора, със силна воля за промяна"}
{"url": "https://www.24chasa.bg/novini/article/7472482", "text": "Новосъздадената антиевропейска партия “Брекзит” на един от основните идеолози на излизането на Великобритания от ЕС Найджъл Фараж има всички шансове да стане най-голямата партия в Европарламента. Изборите във Великобритания се проведоха в четвъртък и според анализите на независимата агенция Europe Elects тя ще вземе 28 мандата в ЕП. Според тези анализи едва след нея ще е италинската “Лига” с 25 места, германският ХДС с 24, националистическата полска управляваща партия “Право и справедливост” с 22, крайнодесните на Марин льо Пен с 21 и 20 за движението на Еманюел Макрон “Република, напред”. В последните прогнозни резултати за вота на Острова партията на Фараж печели 38%, което е повече от гласовете на лейбъристи и тори заедно. За лейбъристите се очаква да са гласували 17%, а за торите – 15%. Все още не е ясно как Фараж финансира партията си. Европарламентът и британските власти са започнали разследване за недекларирани половин милион евро дарение. Още по-любопитен е фактът, че въпреки че ще вкара най-много депутати, “Брекзит” ще напусне ЕП най-късно в края на октомври, когато Великобритания излезе от ЕС. За да се компенсира отсъствието им, Европарламентът реши част от полагащите им се 73 места да бъдат преразпределени. Новият Европарламент ще бъде намален от 751 на 705 места. 46 от депутатските мандати на Великобритания ще бъдат запазени за евентуални нови членки. Останалите 27 ще се преразпределят между страните-членки, които са представени несправедливо спрямо броя на населението си. Франция и Италия ще получат по 5 мандата, Италия и Холандия по 3, Ирландия - 2, Швеция, Австрия, Дания, Финландия, Словакия, Хърватия, Естония, Полша и Румъния – по един.", "date": "2019.05.26", "title": "Партия Брекзит на Найджъл Фараж с най-много депутати?"}
{"url": "https://www.24chasa.bg/novini/article/7472466", "text": "Над 32 % е избирателната активност във Врачанска област, съобщиха от РИК в 18 ч. Бюлетините си за евродепутати са пуснали в урните около 52 хиляди души. Най-висока е избирателната активност в Криводол, където близо половината жители са гласували. Избирателната активност там е 48,8 %. Очаквано най-ниската избирателната активност е отчетена във Враца, където гласа си са упражнили едва 25 на сто от имащите право на глас. Според наблюдателите в региона повечето подадени гласове за червената колесница, следвана от синята лимузина.", "date": "2019.05.26", "title": "Една трета от избирателите са гласували вече във Врачанско"}
{"url": "https://www.24chasa.bg/novini/article/7472485", "text": "37 222 избиратели от 121 947 имащи право на глас в Ловешко гласуваха до 17,30 часа, съобщи председателят на Районната избирателна комисия Валентина Недялкова. Засега община Ловеч държи първенството отзад напред - с най-малко гласували или 25,96 на сто. Най-активни са били гласоподавателите в община Угърчин - 44,52 на сто и в община Ябланица - 40,09 процента. 30,88 процента е била избирателната активност в община Летница. Следва я община Априлци с 31,30 на сто. В община Луковит пък своя вот са дали 29,02 процента, а в община Троян - 29,81 на сто. В община Тетевен до урните са отишли 37,94 процента от избирателите.", "date": "2019.05.26", "title": "30,52 процента от избирателите в Ловешко гласуваха вече"}
{"url": "https://www.24chasa.bg/novini/article/7472488", "text": "Брюксел ще предава на живо резултатите, изказванията и пресконференциите в изборната нощ. За да промени езика, на който се излъчва събитието, потребителят трябва сам да избере един от наличните езици - английски, френски, немски, холандски, италиански, испански и полски. Начало на сигнала: 18:30 ч. българско време Край на сигнала: около 2:30 ч. българско време (27 май).", "date": "2019.05.26", "title": "Гледайте на живо изборната нощ в Брюксел - какви са резултатите в ЕС (Видео)"}
{"url": "https://www.24chasa.bg/novini/article/7472487", "text": "Сигнал за контролиран вот в пловдивското село Йоаким Груево проверява 17-а Районна избирателна комисия в Пловдив-област. Жалбата е за организирано извозване на избиратели до урните, съобщи  . Според председателя на Секционната избирателна комисия, която е подала сигнала извозването на хора до урните започнало след 10:00 часа. На няколко курса, мъж с един и същи автомобил докарвал гласоподаватели и ги изчаквал да дадат своя вот. \"Възрастни хора бяха, които нямат роднинска връзка с шофьора, който ги води. За мен това е контролиран вот\", каза Янка Котева, председател на 15 СИК в с. Йоаким Груево. След като Котева заснела мъжа и номера на колата, той отправил заплахи към нея. Жената веднага подала сигнал до полицията и те извели мъжа от двора на училището. Застъпници на различни партии отричат, хора да са били извозвани контролирано до урните. Митко Раков, застъпник, твърди: \"Ами, има хора, които са недъгави нещо, сакати това-онова, не могат да се предвижат сами. И затова трябва да има придружител, който да ги закара за урните\". Четири са секционните комисии в Йоаким Груево. Освен този сигнал, избирателният ден в селото преминава нормално.", "date": "2019.05.26", "title": "Проверяват организирано ли извозват избиратели до урните на Йоаким Груево"}
{"url": "https://www.24chasa.bg/novini/article/7472512", "text": "26,22% е избирателната активност за страната към 17,30 ч. Правото си на глас са упражнили 1 683 505 избиратели. Това съобщиха от ЦИК. Най-активни са гласоподавателите в Кърджали - 34,99%. Най-малко пък са гласувалите в 24-а РИК в столицата - 21,33%. Висока избирателна активност - 33% има в Смолян, в Търговище - 32,29%, Монтана - 31,80% и във Враца - 31,65%. Слаба е активността в Пловдивска област - 21,56%, в Сливен - 21,81% и в Пловдив - град - 22,16%. С около 1,5% по-ниска обаче е активността на евровота днес спрямо предишните европейски избори през 2014 г. Тогава активността е била над 27%. 103 жалби и сигнали са постъпили към 18 ч в ЦИК. От тях 33 са за нарушения на секционните избирателни комисии, 32 - за нарушения на избирателните права, 22 - за нарушения на предизборната кампания и забраната за огласяване на данни за гласуването и 14 - за проблеми с машинното гласуване.", "date": "2019.05.26", "title": "26,22% е избирателната активност към 17,30 ч"}
{"url": "https://www.24chasa.bg/novini/article/7472525", "text": "С решение на ЦИК и по разпореждане на вицепремиера и министър на външните работи Екатерина Захариева Министерството на външните работи пренасочи допълнителен брой от 100 бюлетини към избирателната секция, разкрита в Неа Мудания, Гърция. Причината е огромният интерес на български граждани да гласуват в изборите за Европейски парламент в тази „ваканционна секция“, разкрита за първи път в курортния район на Халкидики. Това съобщиха от Външно министерство. Българските граждани в Гърция могат да гласуват в изборите за членове за Европейски парламент от Република България в общо 13 избирателни секции.", "date": "2019.05.26", "title": "Екатерина Захариева разпореди още 100 бюлетини за секции в Гърция"}
