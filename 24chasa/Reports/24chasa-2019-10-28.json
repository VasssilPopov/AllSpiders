{"url": "https://www.24chasa.bg/novini/article/7734478", "text": "ГЕРБ губи три места в новия СОС. Това сочат предварителните данни за разпределението на мандатите в 61-членния общински съвет. В момента ГЕРБ имат 30 съветници, а сега групата им ще е от 27. Партията остава първа политическа сила в столицата. БСП увеличава двойно представителството си в СОС и вече е втора политическа сила в него. Сега червените имат 7 представители, групата им става 15-членна. Третата по големина група ще е на “Демократична България”. Досега второто място държеше Реформаторският блок с 11 съветници. “Демократична България” обаче вероятно ще има 12. ВМРО увеличава представителите си от 3-ма на 4-ма. “Атака” остава с двама съветници. За първи път в СОС влиза независим общински съветник - Борис Бонев от “Спаси София”. Според предварителните данни гласовете за преференции не са достатъчни да разместят кандидатските листи.", "date": "2019.10.28", "title": "В София ГЕРБ губи 3  места в СОС, БСП удвоява"}
{"url": "https://www.24chasa.bg/novini/article/7734280", "text": "Мароканските власти съобщиха днес, че са разбили в петък терористична клетка, свързана с организацията \"Ислямска държава\", предаде Франс прес, цитирана от БТА.  Клетката е имала за цел да атакува обекти в морето край Мароко и по крайбрежието на град Казабланка. Седем мъже, срещу които са повдигнати обвинения за членуване в клетката, са задържани в петък по време на антитерористична акция в Тамарис (южно от Казабланка), Шефшауен и Уазан в Северно Мароко. Подготовката на терористите за извършване на нападения е била в доста напреднал стадий. Тяхната цел е била да навредят на икономическите интереси на кралството, заяви пред журналисти Абделхак Хиям, ръководител на централното бюро на Мароко за борба с тероризма. Според властите клетката е разполагала с огнестрелни и хладни оръжия, които са иззети от силите за сигурност. Предполагаемият лидер на клетката се е опитал през 2016 г. да се присъедини към клон на \"Ислямска държава\" в региона на Сахел, но представители на терористичната организация, с които е контактувал в социалните мрежи, са го насърчили да извършва нападения в Мароко. Разследването по случая продължава с цел да бъде установена самоличността на посредник, който е оказвал помощ на терористите по логистични въпроси. Подозира се, че посредникът е сириец.", "date": "2019.10.28", "title": "Мароканските власти са разбили терористична клетка, свързана с \"Ислямска държава\""}
{"url": "https://www.24chasa.bg/novini/article/7734288", "text": "Около 3400 мигранти са били задържани в Турция миналата седмица, съобщи Анадолската агенция, цитирана от БТА. Общо 1795 мигранти са били заловени при редица операции, извършени от жандармерията в северозападния окръг Одрин, граничещ с България и Гърция. Екипи на жандармерията са заловили други 174 мигранти при акции в северозападните окръзи Къркларели (граничещ с България) и Текирдаг. При операции на екипи на бреговата охрана и жандармерията, извършени миналата седмица в окръзите Чанаккале, Балъкесир, Айдън, Измир и Мугла са били задържани 1355 мигранти. Турските сили за сигурност са заловили 91 мигранти и при операция в граничещия със Сирия окръг Хатай. Сред задържаните мигранти има поданици на Пакистан, Сирия, Ирак, Иран, Афганистан, Мароко, Египет, Бангладеш, Алжир, Сомалия, Йемен, Палестина, Непал, Еритрея, Нигерия. Турският министър на вътрешните работи Сюлейман Сойлу съобщи наскоро, че от началото на 2019 г. в Турция са били задържани 336 700 нелегални мигранти.", "date": "2019.10.28", "title": "3400 мигранти задържани в Турция\nминалата седмица"}
{"url": "https://www.24chasa.bg/novini/article/7734271", "text": "Сайтът на \"24 часа\" постигна поредния рекорд по уникални посещения в деня на изборите.  437 411 читатели са влезли на адрес 24chasa.bg на 27 октомври, показват данните на  . Реално уникалните ни читатели в този ден са повече, защото Gemius отчита само влизанията в сайта от България, а около 20% от потребителите на сайта ни са от чужбина. Те са в данните на метричната система Google Analitics, където   са отчетени потребителите в десктоп версията на 24chasa.bg (90 633 уникални читатели), мобилната версия (348 261) и съвместната ни платформа с Google - AMP (37 751) - тоест  За пореден месец сайтът на \"24 часа\" (24chasa.bg) е   - и в класацията на десктоп сайтовете, и при мобилните,  . За октомври прогнозните данни показват скок от над 20%. Близо 9% ръст на уникалните посетители има десктоп сайтът на \"24 часа\" (24chasa.bg) на годишна база. При мобилния m.24chasa.bg ръстът е още по-голям - съответно 9.36% за септември и 48.76% за годината.", "date": "2019.10.28", "title": "437 411 четат 24chasa.bg на изборите - нов рекорд за най-големия новинарски сайт"}
{"url": "https://www.24chasa.bg/novini/article/7734290", "text": "Експертът по борба с тероризма проф. Боян Чуков изрази сериозни съмнения относно обявеното от президента на САЩ ликвидиране на лидера на \"Ислямска държава\" Ал Багдади. В предавантето \"Лице в лице\" по той припомни, че това далеч не е първия случай, в който той се обявява за убит. Чуков цитира авторитетни американски, френски и руски източници, които поставят под съмнение новината. От сайт на американските ветерани на специалните служби става ясно, че американските войски не само не са напуснали Сирия, но са се върнали за да охраняват извозването на суров петрол. Руски източници, които следят въздушния трафик в района пък не са засекли полети на американски хеликоптери, а се твърди, че те са участвали в унищожаването на лидера на \"Ислямска държава\". Експертът заяви също, че Ал Багдади наскоро е посочил своя наследник - Абдула Кардаши, който е офицер от армията на бившия иракски диктатор Саддам Хюсеин. Боян Чуков беше категоричен, че дори лидерът на \"Ислямска държава\" да е убит, тя далеч не е обезглавена.", "date": "2019.10.28", "title": "Експерт: Има много въпросителни около обявената смърт на Ал Багдади"}
{"url": "https://www.24chasa.bg/novini/article/7734292", "text": "В зала „Арена Армеец” вече са предадени всички изборни протоколи от Секционните избирателни комисии на територията на София, съобщиха от Общинската избирателна комисия. До тук се стигна след повече от 20-часов маратон по обработване и предаване на изборните книжа, съобщи  . Още преди полунощ в „Арена Армеец” напрежението ескалира, след като Волен Сидеров пожела да влезе в залата, за да се убеди в прозрачността на процедурите вътре. „Аз искам да вляза като кандидат за кмет, аз съм кандидат за кмет искам да вляза много просто, за да видя как протича преброяването на протоколите”, каза той. От Общинската избирателна комисия обявиха, че правилата не позволяват Сидеров да влезе вътре. А полицията го спря. Процесът по предаването на изборните документи се оказа бавен, въпреки обучението на хората ангажирани с вота. „Защото имахме в протоколите грешки. Двата протокола бяха, единият с преференциите, защото не съм разбрала, а и другият от комисията, че трябвало да пишем цифра. Самите протоколи са усложнени, много е усложнено и всичко, което е променено, не е в интерес на комисиите”, каза Катерина Милева от СИК. Двама души припаднаха при обработката на протоколи в „Арена Армеец” в София „Грешките са страшно много, почти всяка секция има поне един грешен протокол, присъстваха доста членове на обучението, не мога да си обясня на какво се дължи това нещо”, коментира Полина Витанова, председател на Общинската избирателна комисия – София. Други се оплакаха от липсата на транспорт, за да се приберат до домовете си, като тези членове на комисии от район Сердика. На сутринта, след 10 ч. двама души в залата припаднаха, линейки ги откараха в болница. Състоянието им е стабилно. Полицай също се е почуствал зле, но поискал да остане на работното си място.", "date": "2019.10.28", "title": "Приключи 20-часовият маратон по предаване на протоколите в София"}
{"url": "https://www.24chasa.bg/novini/article/7734302", "text": "Двама души бяха ранени при стрелба край джамия в град Байон, Югозападна Франция. Предполагаемият стрелец е задържан близо до дома си, предаде Франс прес, като се позова на полицейски източник. Полицията каза, че на мястото е била хвърлена и запалена туба с бензин, която предизвикала слаба експлозия. Силите на реда получили сигнал към 15,30 ч. Малко по-късно предполагаемият извършител е бил задържан. Позовавайки се на френското радио \"Франс бльо\", Ройтерс уточни, че арестуваният мъж е над осемдесетгодишен и че в колата му били намерени огнестрелно оръжие и газова бутилка, предаде БТА. ", "date": "2019.10.28", "title": "Двама ранени при стрелба близо до джамия в Югозападна Франция"}
{"url": "https://www.24chasa.bg/novini/article/7734326", "text": "Между България и Франция съществуват конструктивни и приятелски отношения и традиции на сътрудничество, изградени на основата на дългогодишни културни връзки между двата народа. Това заяви заместник министър-председателят по икономическата и демографска политика Марияна Николова по време на срещата си с новоназначения извънреден и пълномощен посланик на Френската Република у нас Н. Пр. Флоранс Робин, съобщиха от правителствената пресслужба. Франция е сред водещите външнотърговски партньори на България, като заема 6-то място в българския износ и 12-то място сред водещите държави във вноса. В тази връзка вицепремиерът Николова изрази надежда, че търговските връзки ще бъдат задълбочени предвид експортните възможности на двете държави. Посланик Флоранс Робин изтъкна готовността на Франция и бизнеса да работят за развиването на икономическите отношения между двете страни. Френският дипломат сподели, че страната й се интересува от съвместни проекти в областта на професионалното обучение и готовността на френските инвеститори в България да подкрепят тези усилия.", "date": "2019.10.28", "title": "Вицепремиерът Николова се срещна с френската посланичка"}
{"url": "https://www.24chasa.bg/novini/article/7734334", "text": "Съвместните руско-сръбски учения Славянски щит 2019 с използването на зенитно-ракетни системи С-400 и зенитни комплекси Панцир-С завършиха днес, предаде ТАСС, цитирана от БТА. Сръбският министър на отбраната Александър Вулин каза, че тактическите учения Славянски щит ще станат традиционни и в предстоящия период двете армии ще тренират заедно как да защитават небето си. \"Името на ученията Славянски щит говори за нашата близост, общ произход, общи ценности. Но повече от общия произход и ценности ни свързва общото бъдеще, твърдото намерение да защитаваме своята свобода\", заяви Вулин след приключването на ученията. Той каза, че благодарение на политиката на военен неутралитет Сърбия вече може да се въоръжава и сама да избира приятелите си, и вече няма изпадне в изолация, както през 1999 г., когато бе бомбардирана от НАТО. Славянски щит 2019 беше първото учение от този тип и се състоя на два етапа - първият бе организиран през септември в Астраханска област в Русия, а вторият - в Сърбия.", "date": "2019.10.28", "title": "Завършиха сръбско-руските учения, използваха ракетните системи С-400"}
{"url": "https://www.24chasa.bg/novini/article/7731774", "text": "51-годишната Радина Жечева е в класацията на най-търсените жени в Европа, успели да се укрият от правосъдието. Пловдивчанката фигурира в кампанията на Европол “Престъпността няма пол”. Там 21 бегълки от закона са представени със снимките им - това са трафиканти на хора, убийци, наркопласьори. “Колкото повече очи ги видят, толкова по-голям е шансът някой да постави последното парче от пъзела, което ще доведе до арестуването на издирван човек”, посочват от МВР. Радина Жечева е извършила 9 измами на родопчани за общо 25 696 лева. Присъдата ѝ от 5 г. затвор от районния съд в Смолян е от 26 февруари 2018 г. Измамените хора са повече, тъй като в някои от случаите става въпрос за семейства. Преди това през 2012 г. тя вече е осъждана от Пловдивския районен съд за измама на 4-ма на обща стойност 15 хил. лв. Радина, която е разведена и безработна към онзи момент, получила присъдата си м.г. задочно, тъй като не е издирена да се яви в съдебната зала. “До момента местонахождението ѝ е неизвестно. Наказанието не е изтърпяно, тъй като не може да бъде открита”, казаха от съда в Смолян. Тя успявала да омае хората да ѝ се доверят, а после се облагодетелствала. Жечева им обещавала съдействие за банков кредит или работа в чужбина. Прокуратурата я обвини и в използване на фалшив документ за самоличност и източване на кредитна карта. Използвала е и фалшива лична карта на името на една от жертвите си, с която взела на лизинг лаптоп. Радина се обаждала от село Баня, Карловско. Нейни жертви станали мъже и жени от Смолян, Чепеларе и региона в периода от 30 юли 2010 г. до края на май 2011 г. Жечева винаги се подготвяла за съответния сценарий. Някои ставали жертви по телефона, други след лични срещи. Най-голямата измама е за пари и вещи на обща стойност 13 964 лева Тя преметнала Весела Камбарева от Смолян, че ще ѝ уреди заплетени парични отношения с друг човек и ще ѝ намери квартира за работа в Шотландия. За това Жечева е получила 9359 лв. в брой и златни накити - обеци, пръстени и гривна, общо 22,5 г, и съдът приема тяхната стойност за 1125 лв. От същата жена Жечева е успяла да прибере и четири преносими компютъра, чиято обща стойност към онзи момент възлиза на 3480 лева. Двама мъже от Смолян пък платили по 60-80 лв. на Радина, за да ги уреди на работа в ски фабриката в Чепеларе. Кракът ѝ не бил стъпвал в предприятието, но демонстрирала пред мъжете познанства с ръководството ѝ Радина омаяла още двама души за съдействие за работа в Шотландия. Тя убеждавала жена от Чепеларе, че ще ѝ уреди банков кредит от 20 000 лева. Жената ѝ дала в замяна 2130 лева в брой и фотоапарат “Никон” за 597 лева. В схемите ѝ попаднало и 21-годишно момиче от село Змеица, което работело през 2011 г. в Смолян. Радина обещала да намери на девойката и семейството ѝ работа в Шотландия. “Жечева е действала ловко и е успявала да заблуди жертвите си. След като ѝ платят, известно време ги убеждавала по телефона, че се е получило забавяне и трябва да почакат. После връзката с нея внезапно прекъсвала”, обясняват схемата разследващи от Пловдив. В Пловдив Радина има присъда пак за измами. През 2009 г. в Асеновград, Пловдив и София тя завлякла четирима с 14 478 лв. Между пострадалите е и близък приятел на любовника на Жечева Георги Радев. Николай Кирилов ѝ предоставил общо 9800 лева от февруари до март 2009 г. Той не можел да допусне, че гаджето на приятеля му ще го завлече “Притежавам апартамент в Пловдив, върху който е наложена възбрана, тъй като имам дългове. Спешно се нуждая от 10 000 лв., за да го спася от публичен търг”, примолила се Жечева на Николай. Успяла да го убеди да изтегли кредит на свое име и обещала тя да го погасява. Излъгала го, че семейството ѝ ще продава вилата си в района на Хисаря и оттам ще получи пари. С тях щяла да покрие заема в рамките на 3 месеца. Кирилов повярвал и кандидатствал за потребителски кредит пред банка. Отпуснали му 4800 лв., които предал на Радина. Тя го уверила, че веднага отива да ги внесе по сметката на съдия-изпълнителя, но ѝ са небходими още. “Моля те, изтегли отнякъде, няма кой друг да ми помогне”, настоявала измамничката. Мъжът взел 3000 лв. от фирма за бързи кредити. За пореден път Жечева преметнала любовника си и приятеля му, че ще преведе парите на съдия-изпълнителя. През март 2009 г. Кирилов взел 2000 лв., пак от фирма за бързи кредити, и ги броил на Радина. “Внесох ги, всичко вече е наред”, казала му мошеничката. Заедно с гаджето си тя продължила да се среща с жертвата. Тримата излизали заедно, ходели си на гости. В края на април 2009 г. Жечева се разделила с Георги, но с Николай се чувала по телефона. За да не се усъмни, погасила три вноски по кредитите. Междувременно го успокоявала, че семейната вила в Хисарско е в ход на продажба и през септември сделката ще бъде финализирана. Още през юли обаче Радина спряла да покрива таксите по заемите. “Има малко забавяне с продажбата на вилата, но нещата ще се оправят. Изчакай малко”, казала измамницата на паникьосания мъж. До края на декември 2009 г. успявала да го заблуждава, след което спряла да вдига телефона и си сменила номера. Бившият ѝ любовник Георги признал пред приятеля си, че също е измамен от нея. И него накарала да изтегли кредит. Още трима души пострадали от мошеничката. Възрастна жена се хванала на въдицата, че Жечева ще помогне на сина ѝ да получи кредит от банка, за да си купи жилище. От пенсионерката Радина първоначално поискала 2000 лв. “Това е дължимото за моите хора, които ще съдействат”, обяснила тя. Впоследствие се обадила на жертвата и ѝ съобщила, че е необходим и залог за банков служител - лаптоп. Жената помолила племенницата си да даде на Радина своя. Като разбрала за какво ѝ искат компютъра, девойката отказала. Склонила обаче да предостави златната си гривна. Радина ги повела към банка, за да им докаже, че наистина ще я предаде на служителка там. Жечева отишла до едно от гишетата и повела разговор с касиерка. Племенницата обаче не видяла Радина да дава златната гривна и се усъмнила. След като леля ѝ разбрала, че кредит не е отпуснат и е завлечена с 2000 лв., момичето подало жалба в Пловдивската районна прокуратура. За четирите измами Жечева е осъдена на 5 януари 2012 г. на 3 г. пробация - периодични срещи с пробационен служител, задължителна регистрация по настоящ адрес и 900 часа безвъзмезден труд. Същата година обаче е образувано дело по предложение на пробационната служба за замяна на остатъка от наказанието - 2 месеца и 5 дни, с ефективно, тъй като Радина Жечева не е изпълнявала наложените мерки. Окръжният съд в Пловдив е постановил лишаване от свобода за Жечева за този срок, но тя се укрила и не влязла в затвора. “Радина е разведена, има едно дете. От години не сме я виждали”, обясняват нейни съседи от блок на ул. “Софлу” в Пловдив, където се води, че живее. Комшиите уточняват, че на втория етаж във входа им е апартаментът на родителите на Радина, но те отдавна се преместили във вилата си в Хисарско. В момента жилището било празно. “Дълго време идваха да я търсят различни хора. Някои лепяха бележки на вратата”, разказват в блока на измамницата. “Жечева е в списъка на криминалния контингент на територията на I РУП. Продължава работата по издирването ѝ”, коментираха от областната дирекция на МВР в Пловдив.", "date": "2019.10.28", "title": "Българка в списъка на Европол с най-опасните  бегълки от закона"}
{"url": "https://www.24chasa.bg/novini/article/7734376", "text": "Месечната финансова подкрепа, регламентирана в Закона за хората с увреждания, ще се увеличи с 4,3 процента през 2020 г. Конкретният й размер ще варира от 25,41 лв. за хората с от 50 процента до 70,99 процента степен на увреждане до 206,91 лв. за хората с над 90 процента степен на увреждане с право на чужда помощ, които получават социална пенсия за инвалидност. Това съобщи пресцентърът на Министерството на труда и социалната политика. Увеличението се получава от повишаването на линията на бедност за България, чийто размер се предвижда през 2020 г. да бъде 363 лв., тъй като по закон финансовата подкрепа се определя като процент от нейното равнище. Линията на бедност за всяка година се определя с постановление на Министерския съвет, чийто проект беше одобрен от Националния съвет за хората с увреждания, който заседава днес в Министерството на труда и социалната политика, се посочва в съобщението. Към 30 септември 2019 г. месечна финансова подкрепа по Закона за хората с увреждания получават близо 650 000 души, което е с около 150 000 повече в сравнение с броя на хората, които получаваха месечни добавки по отменения Закон за интеграция на хората с увреждания. На днешното си заседание Националният съвет за хората с увреждания е приел и доклад за Плана за изпълнение на Националната стратегия за хората с увреждания за периода 2016-2018 г. Одобрен е и планът за изпълнението на стратегическия документ през 2019 г. и 2020 г. В него се предвиждат мерки и дейности за подобряване на достъпа на хора с увреждания до публични и жилищни сгради, финансиране на проекти за започване и стартиране на самостоятелна стопанска дейност, стимулиране на работодатели да създават по-добри условия за работници с намалена работоспособност и др.", "date": "2019.10.28", "title": "Средствата по закона за хората с увреждания се\nувеличават с 4,3 процента през 2020 г."}
{"url": "https://www.24chasa.bg/novini/article/7734380", "text": "Нов кмет, при това от ГЕРБ, има родното село на президента Румен Радев - хасковското Славяново. Победителят Митко Трюфенев бе издигнат от ГЕРБ. Той спечели още на първи тур с 51,47% измежду трима кандидати. Основният му опонент бе досегашният кмет на Славяново Руси Митошев, който е социалист. В селото и до днес живеят родителите на президента, а избирането му за държавен глава преди години стана повод за тържества и хорa на мегдана. Опонентите на БСП отбелязват със задоволство, че и в родното място на соцлидерката Корнелия Нинова партията няма успех. С. Крушовица отива на балотаж, един срещу друг са кандидати на НДСВ и ГЕРБ.", "date": "2019.10.28", "title": "ГЕРБ взе родното село на президента"}
{"url": "https://www.24chasa.bg/novini/article/7734385", "text": "Европейският съюз заяви, че смъртта на Абу Бакр ал Багдади при американска операция в Североизточна Сирия нанася тежък удар върху \"Ислямска държава\", но предупреди, че екстремистката групировка продължава да е сериозна заплаха за сигурността, предаде Асошиейтед прес, цитирана от БТА.  Говорителката на ЕС Мая Коциянчич каза, че смъртта на Ал Багдади е поредна стъпка към разгрома на терора, породен от ИД, но групировката остава значителна заплаха. Трябва да продължим да бъдем крайно бдителни, за да ограничим опасността, която тя представлява, отбеляза Коциянчич. Борбата със световния тероризъм изисква единство, решимост и сътрудничество, и подчертава колко важно е да се осигури стабилност в Северна Сирия, където турските войски наскоро предприеха настъпление, както и в съседен Ирак, допълни тя.", "date": "2019.10.28", "title": "ЕС: \"Ислямска държава\" остава сериозна заплаха за сигурността"}
{"url": "https://www.24chasa.bg/novini/article/7734384", "text": "Борислав Цеков се оттегля от правния съвет към президента, стана ясно от негова публикация в профила му във Фейсбук. В нея се казва: \"Скъпи приятели, многобройни нови делови ангажименти налагат да редуцирам някои от досегашните си делови активности поради липса на време. На първо място, още миналата седмица след завръщането си от Америка, в петък на 25 октомври, уведомих президента Радев, че занапред няма да мога да участвам в неговия правен съвет (виж: писмото). На второ място предстои да прекратя част от преподавателските си ангажименти. На трето: участието си в консултативния съвет по конституционни въпроси при омбудсмана. Съобщавам го сега, след изборния ден, за да няма спекулации. Приоритетите ми сега са други\".", "date": "2019.10.28", "title": "Борислав Цеков се оттегли от правния съвет към президента Радев"}
{"url": "https://www.24chasa.bg/novini/article/7734392", "text": "Унгария и Словения призоваха днес Европейския съюз да ускори преговорите за членство със Сърбия, предаде Асошиейтед прес, цитирана от БТА.  Унгарският премиер Виктор Орбан и словенският му колега Марян Шарец също така изразиха разочарование от факта, че ЕС не успя да постигне споразумение за започване на преговори с Албания и Северна Македония. Орбан заяви, че тази част от Балканите, която все още е извън ЕС, \"не може да бъде умиротворена и стабилизирана без развитието на Сърбия\". Двамата лидери също така се съгласиха за необходимостта да се помогне за намаляване на миграцията към Европа чрез увеличаване на помощта за районите, от които идват мигрантите. Двете страни имат съвместна програма за изпращане на медицински доставки за Африка. Орбан също заяви, че в момента има 96 000 мигранти по пътя между Турция и Унгария, които се отправят \"с различна скорост\" по Балканския маршрут към проспериращите страни от вътрешността на Европа.", "date": "2019.10.28", "title": "Унгария и Словения призоваха ЕС да ускори преговорите със Сърбия"}
{"url": "https://www.24chasa.bg/novini/article/7734395", "text": "Устата на китовата акула може и да не изглежда уютна, но именно там се е заселил непознат досега на науката вид от семейство гамариди - подкатегория ракообразни, приличащи на скариди, съобщи АФП, цитирана от БТА.  Тези водни обитатели са известни със способността си да живеят в екстремна среда - от високопланински езера до океанските дълбини. На дължина достигат от три до пет сантиметра. Новият вид е наречен Podfcerus jinbe - на японската дума за китова акула. Дължината му е едва 5 мм. На цвят съществото е кафяво, с космати крачета, с които да улавя по-ловко микроорганизми. \"Устата на китовата акула сигурно е гостоприемен хабитат за това миниатюрно ракообразно, защото там има прясна морска вода, която му е необходима за дишане, както и храна\" - каза Ко Томикава от университета на Хирошима. - Тя е и доста сигурно място, без хищници.\" Около хиляда такива миниатюрни същества са намерени в устата на морски гигант. Ко Томикава е бил повикан в аквариум в Окинава, за да го прегледа.", "date": "2019.10.28", "title": "Непознат вид ракообразно беше открит в устата\nна китова акула"}
{"url": "https://www.24chasa.bg/novini/article/7734258", "text": "Такси се е запалило пред входа на Спешния център в УМБАЛ Бургас, а пламъците бързо се прехвърлили на съседен автомобил, съобщават от полицията. Пострадали хора няма, уточнява говорителят на ОД МВР Цветелина Рандева. Сигнал в полицията е приет в 17,42 ч. тази вечер. Таксито току що паркирало, когато от капака лумнали пламъци. Най-вероятната причина е късо съединение в ел.инсталацията. На място са изпратени два екипа огнеборци, но въпреки намесета им двете коли са изгорели.", "date": "2019.10.28", "title": "Такси пламна до Спешния център в Бургас, запали се и съседна кола"}
{"url": "https://www.24chasa.bg/novini/article/7734401", "text": "Баба на 113 години е живяла при трима султани, 12 президенти и 27 премиери, виждала е Мустафа Кемал Ататюрк и помни обявяването на републиката, съобщава турската частна телевизия НТВ, цитирана от  По повод предстоящата утре 96-а годишнина от провъзгласяването на Република Турция Шукрийе Байрам от Бурса е била посетена в дома си от околийския управител на град Инегьол, общинския кмет Алпер Табан и районния председател на управляващата Партия на справедливостта и развитието (ПСР) Мустафа Ерсан. Байрам е родена през 1906 г. по времето на султан Абдул Хамид. В живота си тя е била управлявана от трима султани, а след обявяването на републиката - от 12 президенти и 27 министър-председатели. Столетницата е преживяла също двете световни войни и Балканската война. Майка е на четири деца и има десетки внуци и правнуци. Бабата споделя, че би желала да се види и с настоящия президент Реджеп Тайип Ердоган, но разбира, че той е много зает човек. \"Да му даде Бог дълъг живот\", пожела баба Шукрийе.", "date": "2019.10.28", "title": "113-годишна туркиня живяла при 3-ма султани, 12 президенти и 27 премиери"}
{"url": "https://www.24chasa.bg/novini/article/7734408", "text": "Пожар, който е започнал от българската страна на Стара планина, се е прехвърлил и в сръбската, съобщи порталът Б92, цитиран от БТА.  Началникът на службата за извънредни ситуации Предраг Марич съобщи, че пожарът е избухнал вчера по обяд в местността Вража глава. Той каза, че гори ниска растителност и няма застрашено население или сгради. Пожарът е обхванал трудно достъпна местност, но в момента няма условия за гасенето му от въздуха заради гъстия дим и силния вятър. В усилията за локализиране на огъня участват 57 пожарникари с 20 коли. По-рано очевидци съобщиха за сайта Южне вести, че огънят е обхванал и иглолистна гора в природен резерват Арбине, но след цяла нощ борба с огнената стихия пожарникарите са успели да предотвратят разпространението на пожара.", "date": "2019.10.28", "title": "Пожар в сръбската част на Стара планина заплашва природен резерват"}
{"url": "https://www.24chasa.bg/novini/article/7732135", "text": "През лятото на 2018 г. Дейвид д'Хонд довежда своите 10 овце на зеленото пасище зад университетската болница “Еразме” в Западен Брюксел. Оттогава гимназиалният учител често разхожда добитъка си между лъскавите сгради на белгийската столица. Мечтата на градския животновъд Дейвид става възможна благодарение на проекта “Брюкселски селяни” (Boeren Bruxsel Paysans), част от програмата за 2014-2020 г. на Европейския фонд за регионално развитие. Проектът обучава и подпомага като отглеждат животни, зеленчуци, билки, чайове и ядливи цветя в белгийската столица. Партньорите на проекта съдействат на кандидат-земеделците, като им дават земя за безвъзмездно ползване, осигуряват им необходимата инфраструктура, помагат им с изготвянето на бизнес план и намирането на клиенти за продукцията с възможно най-малко посредници. Целта е да се увеличи наличието на пресни и висококачествени селскостопански продукти, произведени в Брюксел. За разлика от големите земеделски производители за изцяло биопродукция с активно участие на гражданите на столицата. Роден и израснал в Брюксел, Дейвид д'Хонд кръщава своя проект “Овцете на Брюксел”, защото това е едно от нещата, които липсват на белгийската столица. Работейки в гимназия като учител на деца от проблемни квартали, Дейвид решава да представи алтернатива на грубия град. Управлението за околна среда и енергия в региона на Брюксел предоставя на овчаря две пасища зад болницата в западната част на белгийската столица. Овцете на Дейвид се хранят основно с трева, което прави месото и вълната им далеч по-ценни, отколкото на промишлено отгледаните животни. Засега обаче учителят овчар не може да се похвали с особен доход, но не се отказва от плановете си след 3-4 години да разшири стадото си до 50 овце. По време на разходките на овцете из града към стадото често се присъединяват хора, заинтригувани от необичайната гледка. “Отвън може да изглежда странно, несериозно или дори смешно - признава Дейвид. - В града обаче няма животни, това не е провинцията. Така че Децата могат да пораснат с допир до поне малко природа, дори и никога да не са били във ферма.” Дейвид вярва, че прекарването на време с неговите овце може да има терапевтична полза за деца в неравностойно положение или пациенти от психиатричното отделение на съседната болница. “Не мога да кажа, че моята идея е връщане към природата. С овцете около бизнес сградите на столицата човек по-скоро адаптира природата към своя живот с цел и двете да оцелеят”, казва Дейвид. Проектът “Брюкселски селяни” носи най-голяма полза за жителите на белгийската столица със своята тестова ферма - т.нар. училище за земеделци. Вместо да застрои своята площ, определена за жилищни сгради и струваща цяло състояние, един от малкото останали земеделски райони на белгийската столица - община Андерлехт, на 30 минути от центъра на Брюксел, решава да я предостави за градско земеделие. Това е място, на което хората, които искат да станат фермери, могат да се пробват за 2-3 години, преди да инвестират спестяванията си в подобен бизнес. На кандидат-земеделците се и цялата необходима инфраструктура - парници, условия за поливане и т.н. В момента на около 2,5 хектара се поместват 5-има фермери, което означава по около 0,5 хектара, или около 5 декара за всеки от тях. Една средностатистическа ферма в Белгия е с размер около 50 хектара, а за всеки хектар засадена и продадена продукция печели около 100 000 евро. Това е абсолютно невъзможно за микроферми като тези. Те обаче представляват нов тип градско земеделие, при което на много малка площ интензивно се отглеждат между 50 и 100 различни видове растения, а на жителите в квартала, за да може фермерът да получи максимална печалба. Методологията се изразява в интензивен ръчен труд, разчитащ на широка мрежа от доброволци, които помагат с прибирането на реколтата. Почвата се поддържа плодородна чрез добавяне на органична материя. Липсата на механизация изисква минимални първоначални инвестиции. Фермерите аматьори обикновено са жени, 30- 40-годишни, със стабилна, но вече нежелана професионална реализация. Една от тях е бившата готвачка Валери Понло. Тя отглежда зеленчуци, ароматни билки и ядливи цветя и се хвали, че на площ, по-малка от 10 декара, има над 25 различни видове зеленчуци. “Работя със зеленчуци, които не са много популярни. Такъв е бодливият личи домат, който комбинира вкусовете на двата плода в сладко-кисела комбинация. Може да се добавя както в солени, така и в сладки ястия и много върви с различни видове патладжан”, казва бившата готвачка. “Основно предизвикателство беше да се намери купувач за огромното количество зеленчуци, с които разполагах. Най-вече за карфиола. Проблем беше и преумората, защото знам, че всичко зависи от мен и не мога да си позволя да се излежавам, когато фермата ме чака”, разказва Валери. Със съдействието на създателите на проекта младата жена намира клиенти, а тъй като зеленчуците отнемат почти цялото ѝ време, е благодарна и на помощите за безработица, които получава. Градината на Валери е в съседство с тази на Каролин Льоконт. Като бивша флористка тя започва да изучава ядливите цветя и се разочарова от начина, по който масово те се отглеждат, и химикалите, с които ги третират. Затова Каролин решава да отглежда билки и цветя, които са чисти и безопасни за консумация. “Ако не беше помощта от Европейския регионален фонд, никога нямаше да имам възможност да тествам продукцията си. Почти невъзможно е да се намери земя в Брюксел”, разказва прохождащата фермерка, докато ни подава да Работата ѝ е тежка, но бившата цветарка не се отказва. “Обикновено ставам около 8 часа, защото цветята трябва да се берат, докато е хладно сутрин и преди да е дошла жегата около обяд. Работя 6 дни седмично до 18 ч вечерта и съм благодарна за тази възможност”, казва Каролин. ЕС цели финансираните от него проекти да се повторят и в други страни от общността. То ще подпомогне родното им производство за сметка на вносната продукция. Инвестицията би била десетки пъти по-ниска, отколкото в Брюксел. Един хектар (около 10 декара) земя в Белгия се продава за 50 000 евро. Същата площ във Франция се търгува за 5000 евро, а по данни на създателите на проекта в страни като България и Румъния - за 1500 евро, т.е. за около 150 евро за декар. “Ние тестваме земеделието на бъдещето и превръщаме града в лаборатория за нови форми на селско стопанство, като обмисляме как да използваме всеки квадратен метър земя”, казват партньорите на проекта. Финансирана с почти 3 млн. евро, програмата стартира в края на 2015 г. и ще продължи до 2021 г. Досега 12 фермери са имали възможност да тестват своите проекти, а кандидатури продължават да се приемат.", "date": "2019.10.28", "title": "За да има пресни продукти в града, учител пасе овцете си зад болница в Брюксел"}
{"url": "https://www.24chasa.bg/novini/article/7734419", "text": "Резултатът за ГЕРБ на местните избори не е толкова фамозен, но е достатъчно категоричен. Това каза пред  Георги Марков, депутат от ПГ на ГЕРБ и бивш конституционен съдия. В София, в Пловдив, във Варна, в Бургас резултатите са убийствени по партийни листи. И в т.нар. червена крепост Враца, това момче Каменов, евала, той печели над 70% в първи тур, допълни Марков. Според него единственото съжаление за ГЕРБ е Русе: \"В града на промяната преди 30 години сега има балотаж, при който кандидатът на БСП води. Ще бъде труден балотаж\". По думите му резултатът, че Йорданка Фандъкова отива на балотаж, не е изненада: \"Не мисля, че такова механично обединение може да има между т.нар. спасители. Спасението на София се случи още през 1991 година, когато се сбогувахме с управлението на БСП. Спомняме си каква София оставиха те… Няма столица в Европа, освен София, която 30 години да не е допускала неолиберална вълна\". Георги Марков прогнозира победа на балотажа за Фандъкова с около 60 на 40. И още една прогноза направи той - че след 15 месеца ще има парламентарни избори и Борисов отново ще спечели мандат.", "date": "2019.10.28", "title": "Георги Марков: Резултатът за ГЕРБ не е фамозен, но е категоричен"}
{"url": "https://www.24chasa.bg/novini/article/7734431", "text": "Задната част на автобус потъна в дупка на улица в центъра на гр. Питсбърг, съобщи Асошиейтед прес, цитирана от БТА. Освен шофьора в автобуса е имало само един пътник, който е откаран в болница с незначително нараняване. Самият водач не е пострадал. Инцидентът е станал в пиков час. Автобусът е чакал на червен светофар, когато улицата под него е пропаднала.", "date": "2019.10.28", "title": "Дупка на пътя погълна автобус в центъра на Питсбърг (Видео)"}
{"url": "https://www.24chasa.bg/novini/article/7731791", "text": "Затворникът Борис Иванов се прочу на 21 юни м.г., когато избяга и взе жена за заложник. Влетял в къщата ѝ, докато спи, хапнал от питката и тиквичките ѝ и я повлякъл навън, като я карал да се преструват на влюбена двойка. В обект от открит тип край Ловеч той изтърпяваше 13-годишна присъда. “Свободата” му обаче продължи малко повече от 50 часа - на 23 юни бе заловен в Летница. В мащабната операция по издирването му се включиха Специализираният отряд за борба с тероризма, жандармерията, целият състав на Областната дирекция на МВР - Ловеч, хеликоптер и кучета. 48-годишният беглец е родом от Добричко. Детайлен прочит на досието му показва, че има четири присъди - две за грабеж и изнасилване, по които е получил 12 г. затвор, третата е от 8 години лишаване от свобода, а четвъртата - от година и половина, обясни окръжният прокурор на Ловеч Валентин Вълков. Всичките присъди са били групирани в едно общо наказание от 12 г. затвор, което е увеличено с още една година. Четвъртата присъда отново е за бягство от външен неохраняем обект, докато излежавал присъдата си в общежитие на варненския затвор. До излизането му от затвора оставали 4 години и 9 месеца. “Не съм мислил да бягам - просто тръгнах към портала. Изведнъж много ми домъчня за децата ми и хукнах”, каза в съда Борис. Но категорично отрече да е отвличал Петкана Грозданова. В началото на юни м.г. Борис бил преместен от строго охранявания корпус на затвора в Ловеч в общежитието от открит тип “Полигона”, където режимът е значително по-лек. Изтърпяващите наказанието си там имат право и да работят. Два дни преди да избяга, Борис бил нает да чисти хале на фирма заедно с други четирима затворници в бившата млекопреработвателна фабрика “Сердика”. Те първи го подгонили, когато побягнал, но не успели да го хванат. Жителите на Летница още помнят екшъна, разиграл се в града им. “Навсякъде бе пълно с полиция и жандармерия - гледахме какво става и всичко бе като във филм”, разказа Детелина Нашева. Затворникът най-напред влязъл при дядо Борис Ванков. Старецът живеел сам, боледувал от алцхаймер и внукът му Здравко всеки ден идвал да го наглежда. Тъщата на Здравко - Иванка Банова, разказва, че той отишъл при 83-годишния си дядо да му занесе обяд, а старецът му рекъл, че вътре има някакъв човек. “Какъв човек бе, дядо, какво ти каза”, усмихнал се Здравко, мислейки, че старецът фантазира. Но дядо Боре отвърнал, че онзи го попитал сам ли е, къде е жена му. “Излезе някъде и събра комшийките”, продумал възрастният човек, объркан от болестта. Когато Здравко влязъл в къщата, чул, че се блъскат вратите на шкафа. Отворил, а насреща му се изправил Борис, в ръката му проблеснало нещо метално. “Стъписах се и не можех да мръдна от вратата”, споделил после младият мъж. Рецидивистът тръгнал към него, а той хлопнал вратата и побягнал. Видял обаче, че онзи тича след него. Успял да се добере до колата си, стигнал до края на улицата и гледал в огледалото какво ще предприеме Борис. А той излязъл до дворната врата и после се върнал вътре в къщата. “Тогава зет ми позвъни и ми каза, че издирваният затворник е в къщата на дядо му”, спомня си Иванка. Бил истински уплашен и допълнил, че се обадил на тел. 112, съобщил какво е видял, но не му повярвали. Иванка взела да набира по телефона младши инспектор Митко Димитров, но така и не могла да се свърже с него. След около половин час той сам я потърсил. През това време Здравко отишъл в центъра на града и повикал жандармеристите. Междувременно беглецът прескочил през зида, делящ двора от обраслата в храсти и високи бурени улица. Мястото е съвсем уединено, в края на Летница, затова той безпрепятствено стигнал до къщата на Петкана Грозданова. Бедната постройка е последната на улицата, в близост до жп гарата. Оттатък пътя се простира пустош, а най-близката къща е на стотина метра по-надолу. Жената спяла, когато Борис влетял при нея и я събудил. Попитал я с кого живее, тя отговорила, че е сама. “Ставай”, изкомандвал беглецът. В ръка стискал лозарска ножица, задигната от дома на дядо Боре. В страха си Петкана не могла да реагира и получила удар от затворника. Поискал хляб и пари, после я изкарал на улицата и поели край линията. Тук вече късметът му изневерил, защото насреща им се появил полицаят Димитров с колата си. Борис мигновено клекнал във високия бъзак, жената стърчала права, здраво приклещена от ръката му. Инспекторът запазил спокойствие и нехайно попитал какво става, накъде са тръгнали. “Ааа, нищо не се е случило. Любовна двойка сме”, отвърнал затворникът. Жената обаче правела мимики с уста и сигнализирала, че не е така. Димитров разбрал, престорил се, че вярва на обяснението, и продължил по пътя си. Спрял по-надолу и потвърдил пред чакащите жандармеристи и хора от Специализирания отряд за борба с тероризма, че това е техният човек. Тогава погнали Борис, който хукнал в отчаян опит за пореден път да избяга. Предупредителни изстрели му показали, че играта на гоненица спира. Година по-късно Борис рисува пред съда съвсем друга картина. Използвайки умалителни думи, реди как във въпросния ден влязъл в дома на жената, за да дири нещо за ядене. Първоначално дори не я видял в стаята. Като я съзрял на леглото, се изплашил, тя също. Но не оказал никаква принуда. Помолил за храна и Петкана му предложила питка и тиквички. Взел си, но оставил половината от хляба за нея, проявил и грижа, като ѝ дал да си изпие лекарствата. След което пак я помолил да го придружи навън, за да премине по главния път. Човеколюбиво ѝ напомнил да си вземе връхна дреха, за да не настине. Според думите му бил самата любезност. Пред съда обаче Петкана разказа за изживения ужас. Борис я ударил и ѝ казал, че я взима за заложник. “За мен това е отвличане, защото той ме хваща и ме тегли от вкъщи”, каза още стресираната жена. Добави, че не иска нищо от него, само държавата да го осъди. “Защото искам да забравя тези мъки, защото не мога да спя спокойно”, страда от спомените за насилието тя. Делото срещу Борис Иванов, обвинен в бягство от затвора и в отвличане при условията на опасен рецидив, почва отначало, реши Ловешкият окръжен съд. Това се налагало, тъй като при отвличане магистратите трябвало да са в разширен петорен състав - двама съдии и трима съдебни заседатели, а досега са били 3-ма. Предвиденото в закона наказание в такива случаи е от 10 до 20 г. зад решетките или доживотен затвор.", "date": "2019.10.28", "title": "Затворник избяга и взе жена за заложник, пред полицай играе неин любовник"}
{"url": "https://www.24chasa.bg/novini/article/7734495", "text": "Британският премиер Борис Джонсън е потвърдил официално пред ЕС, че приема отлагането на Брекзита, но е приканил Брюксел да заяви ясно, че няма да има ново отлагане на раздялата след 31 януари догодина, предаде Ройтерс, цитирана от БТА. \"Съгласно Закона 2019 [за отлагане на Брекзита], наложен на това правителство против волята му, нямам право да направя нищо друго освен да потвърдя официалното съгласие на Обединеното кралство с това удължаване\", пише в писмото на Джонсън до председателя на Европейския съвет Доналд Туск. \"Нежеланото удължаване на членството на Обединеното кралство в ЕС е вредно за нашата демокрация\", заявява премиерът и приканва страните членки в съюза ясно да заявят, че няма да има нови удължавания след 31 януари. Говорител на Туск потвърди получаването на писмото от Джонсън, което означава, че ЕС започва 24-часова процедура по утвърждаването на новата дата за раздялата с Великобритания. \"Премиерът Борис Джонсън сега потвърди съгласието на Обединеното кралство за гъвкаво удължаване на Брекзита в писмо до председателя на Европейския съвет Доналд Туск. Писмената процедура сред 27-те страни членки за официализиране на решението ще започне скоро\", каза говорителят Пребен Аман.", "date": "2019.10.28", "title": "Борис Джонсън изрази писмено съгласие за Брекзит до 31 януари"}
{"url": "https://www.24chasa.bg/novini/article/7734337", "text": "Разследването се води от специализираната прокуратура, която е образувала досъдебно производство за престъпление срещу републиката. То започнало след сигнал от ДАНС. Прокурорите и агентите на спецслужбата установили, че от септември миналата година дипломатът събирал информация, представляваща държавна тайна. Той провеждал регулярни конспиративни срещи с български граждани. Единият от тях дори бил ръководен служител, разполагащ с достъп до класифицирана информация на България, ЕС и НАТО. Целта на срещите била дипломатът да придобие информация, която е държавна тайна. Той дори предлагал материални облаги на къртиците. Делото е спряно, защото руският гражданин се ползва с имунитет. По тази причина въпреки данните за извършено престъпление не може да му бъде повдигнато обвинение. От прокуратурата уточниха, че съгласно Виенската конвенция за дипломатическите отношения “дипломатическият агент има имунитет по отношение на наказателната юрисдикция на приемащата държава”. В петък, 25 октомври, главният прокурор Сотир Цацаров официално е уведомил министърката на външните работи Екатерина Захариева за разследването. От Външно съобщиха в понеделник, че знаят за случая. Заради разследването на спецпрокуратурата на разговор в МВнР бил извикан руският посланик. “Срещата премина в конструктивна атмосфера. От българска страна бе отправено искане руските институции да отзоват своя служител до края на деня днес (понеделник - б.р). По информация на Външно дипломатът вече бил напуснал страната. От прокуратурата отказаха повече подробности, както и да уточнят дали на българските граждани, замесени в шпионския скандал, ще бъдат повдигнати обвинения. Те не съобщиха и името на дипломата. Коментар по случая отказаха за “24 часа” и от посолството на Руската федерация. От интернет страницата му става ясно, че 9 души се водят на длъжността първи секретар. Единият от тях е по административните въпроси. Разкритието за руския дипломат шпионин идва само десетина дни след като приключи посещението на главния прокурор Сотир Цацаров, заместника му Иван Гешев и шефа на ДАНС Димитър Георгиев в САЩ. Там основна тема на разговорите беше националната сигурност. Това не е първият шпионски скандал с руско участие, който избухва у нас. През септември председателят на сдружение “Русофили” Николай Малинов бе обвинен, че е изпълнявал задачи срещу заплащане, поставяни му от “Двуглав орел”. Зад организацията стои руският олигарх Константин Малофеев.", "date": "2019.10.28", "title": "Разследват първи секретар на  руското посолство  за шпионаж  у нас, той напуска страната (Обзор)"}
{"url": "https://www.24chasa.bg/novini/article/7734526", "text": "По време на Годишната конференция на Международната асоциация на полицейските началници в Чикаго, президентът на САЩ Доналд Тръмп направи обръщение към участниците, съобщиха от Евро-атлантическия център за сигурност. В своето изказване Тръмп изрази благодарност към правоохранителните органи, като подчерта усилията на администрацията си за намаляване на криминалните престъпления и овладяване на нелегалната имиграция. Президентът също така подчерта важността на сътрудничеството между властите на федерално и местно ниво, като разкритикува решението на някои градове в САЩ да не съдействат в борбата с нелегалната миграция на федерално ниво. В края на своето участие, той подписа решение, което основава нова изпълнителна Комисия по правоохрана и правораздаване, чието създаване е дългогодишен приоритет на IACP. Комисията ще работи в подкрепа на правоохранителните служби, като ще проучва ключови теми за правоохраната, както и добри практики за набиране на нови кадри, тяхното обучение и устойчива подкрепа за полицейските служители в работата им. Цветан Цветанов участва в Годишната конференция на Международната асоциация на полицейските началници по покана на организацията, като в рамките на участието си проведе редица работни срещи с професионалисти от правоохранителния сектор от цял свят.", "date": "2019.10.28", "title": "Тръмп говори на конференция на полицейските началници в Чикаго, Цветанов - гост"}
{"url": "https://www.24chasa.bg/novini/article/7734493", "text": "БСП направи исторически пробив в Созопол след 12 г. управление на ГЕРБ. Социалистът Тихомир Янакиев води за балотажа с 45,12% срещу 32,68% на досегашната шефка на общинския съвет Красимира Германова от ГЕРБ. Който и да е следващият кмет на Созопол обаче, трудно ще работи в новия общинския съвет, тъй като никоя партия не получи мнозинство от 11 души. БСП води при листата за съветници с 36,15% пред ГЕРБ - 19,55%, които дори бяха изпреварени от бившия кмет на ГЕРБ Панайот Рейзи. Като водач на листата на СДС той спечели 23,2%. “За втория тур очаквам мобилизация от всички опозиционни партии и ще победим”, заяви пред “24 часа” Тихомир Янакиев. На победа се надява и Германова. Тя пое кормилото на общината като кмет от Панайот Рейзи, който бе отстранен през пролетта след разследване срещу него за злоупотреба с 2 млн. общински средства. Рейзи не бе открит за коментар, но се очаква той да прелее гласове към Германова. Слуховете в Созопол са, че при нейна победа на втори тур двамата ще си разменят ролите - тя ще бъде кмет, а той председател на общинския съвет.", "date": "2019.10.28", "title": "Социалист води с 13% в Созопол"}
{"url": "https://www.24chasa.bg/novini/article/7734539", "text": "130 625 софиянци са дали гласа си за кандидата на ГЕРБ в София Йорданка Фандъкова или 36.52%. Данните са към 20:00 часа при обработени 82.03% СИК протоколи в OИК и все още не са окончателни. Независимият кандидат, подкрепен от БСП, Мая Манолова събира 27.68% подкрепа или 98 987 гласа на първи тур на местните избори. 43 499 или 12.16% са дали своя глас за Борислав Игнатов от \"Демократична България\", независимият Борис Бонев събира 10.74% или 38 427 гласа, а Ангел Джамбазки от ВМРО 13 961 гласа или 3.90%.", "date": "2019.10.28", "title": "Към 20 часа при 82,03% протоколи: Фандъкова 36.52%, Манолова 27.68%"}
{"url": "https://www.24chasa.bg/novini/article/7734243", "text": "Британската железница издирва \"под дърво и камък\" цигулка на 310 години на стойност 250 000 лири (289 000 евро), забравена от музикант във влак, съобщи АФП. Помощ оказва и полицията за визуализиране на кадрите от охранителните камери във влака и на спирките, през които той е преминал. Солистът Стивън Морис е забравил цигулката си, изработена от германския лютиер Давид Теклер през 1709 г., във вторник вечерта във влака от гара Виктория в Лондон за Орпингтън, югоизточно от столицата. Стивън Морис трябвало да вземе на заем цигулка от съпругата си, която също е професионален музикант, за да свири с Кралския филхармоничен оркестър на два концерта с Андреа Бочели през уикенда. \"Разстройващо е, че я загубих. Освен цената й, с нея си изкарвам и хляба\" - каза музикантът, свирил във филми като \"Властелинът на пръстените\" и \"Джеймс Бонд\", както и с Дейвид Боуи и Стивън Уондър. \"Аз бях само неин пазител, един от многото, свирили на този инструмент. Надявах се един ден да я предам на друг цигулар - добави той. - Според колегите ми, на изпълнението не се е отразило, че свиря на различна цигулка, но беше като да съм с ампутирана ръка\". Музикантът призова, ако някой намери цигулката, която той е купил през 2003 г. и я смята за \"късче от историята\", \"да я върне\".", "date": "2019.10.28", "title": "Музикант забрави цигулка на 310 години във влак"}
{"url": "https://www.24chasa.bg/novini/article/7733977", "text": "В рамките на участието си в Годишната конференция на Международната асоциация на полицейските началници (IACP), председателят на Управителния съвет на Евро-атлантическия център за сигурност Цветан Цветанов се срещна с началника на полицията на Чикаго комисар Еди Джонсън. Цветанов благодари за бързото и професионално разследване на скорошното убийство на петима души, трима от които български граждани, в Чикаго. Шефът на чикагската полиция заяви, че това е един злощастен и трагичен инцидент, за който всички много скърбят. Комисар Джонсън отчете добрата работа с българските власти, в т.ч. и с българското МВР. Той също така запозна Цветанов с усилията и стратегическите промени, които чикагската полиция предприема през последните години, за да снижи високите нива на криминална престъпност в града, в който живеят 3 млн. души и се посещава от 58 млн. туристи годишно. Според комисар Джонсън за справяне с криминалния проблем е важно да има силна политическа воля в ръководството на града и полицейското управление, а редовият полицай да се чувства подкрепен от своите началници. В досегашния си мандат комисар Джонсън е назначил 1000 нови полицаи и 400 нови детективи. Създадени са стратегически анализаторски центрове (Strategic Decisions Support Centers), които анализират криминaлните заплахи в реално време. Всички тези действия са довели до значително намаляване на тежките криминални престъпления в града. Цветан Цветанов разговаря и със спечелилия националната годишна награда Полицай на годината на САЩ Джонатан Моралес от Калифорния. На 27 април 2019г. по време на пасхална служба в синагога в гр. Поуей, Калифорния нападател открива стрелба срещу богомолците. Агент Моралес отвръща на огъня и обезврежда нападателя, спасявайки живота на стотици хора. Цветанов и Моралес заклеймиха престъпленията от омраза, заявявайки, че те нямат място в цивилизования свят.", "date": "2019.10.28", "title": "Цветанов се срещна с началника на полицията на Чикаго и с полицай на годината на САЩ"}
{"url": "https://www.24chasa.bg/novini/article/7733971", "text": "Високопоставени представители на християнството, юдаизма и исляма подписаха днес документ, с който се противопоставят на евтаназията и самоубийството, предадоха Франс прес и БТА. Тези практики трябва да бъдат забранени без никакви изключения и също така не бива да бъде допускано оказването на натиск върху пациентите да слагат край на живота си, твърдят религиозните лидери в текста, който предадоха на папа Франциск. Документът бе официално подпечатан във Ватикана от представител на всяка една от трите религии. Идеята на декларацията е да бъде предотвратявано и упражняването на натиск върху медицинския персонал в болниците и клиниките за извършването на евтаназия. \"Никой медицински работник не може да бъде принуждаван или излаган на натиск за директно или индиректно участие\" при извършването на какъвто и да било вид евтаназия, пише в текста. В Италия Конституционният съд наскоро постанови, че в някои случаи асистираното самоубийство не е престъпление, отбелязва Франс прес. Според представителите на трите монотеистични религии обаче човешкият живот заслужава да бъде запазван до неговия естествен завършек. Те обещават да подкрепят законите и държавните политики, които защитават правото на пациентите във финална фаза на заболяване да не бъдат евтаназирани. Трите религии искат да повлияят на общественото мнение по въпроса с мерките, облекчаващи страданията на хора с тежки заболявания. Според тях това може да се постигне с предоставянето на адекватна информация на обществеността. Религиозните лидери ще приветстват подкрепа в тази насока и от представители на други религии и добронамерени хора.", "date": "2019.10.28", "title": "Религиозни лидери се обявиха срещу\nевтаназията и самоубийството"}
{"url": "https://www.24chasa.bg/novini/article/7733985", "text": "Бик, наречен Джери, стана звезда в интернет, след като избяга от кланицата, предадоха ДПА и БТА. 650-килограмовият бик изскочил от поточната линия и след това успял да избяга от персонала. \"Цялата технология и мозъците, които имахме, не бяха достатъчни да се справят с неговата сила\", каза Петар Скейо, собственикът на кланицата в град Кастел Стари на брега на Адриатическо море. След бягството Джери се скрил в планината. \"Неговата брутална сила и желанието за живот ни победиха\", каза Скейо, като добави, че ако хване бика, ще го остави да живее. Междувременно хърватите заляха социалните мрежи с послания в подкрепа на Джери. \"Браво, Джери! Късмет!\", е един от типичните коментари. Мнозина се пошегуваха, като направиха паралел между избягалия бик и вълната от емигранти от Хърватия към по-богатите европейски страни. \"Отиде в Германия\", коментира един хърватин, а друг предположи, че бикът е \"отпрашил в чужда страна, както са направили вече всички, които могат\".", "date": "2019.10.28", "title": "650-килограмов бик избяга от поточна линия в Хърватия, не знаят къде е"}
{"url": "https://www.24chasa.bg/novini/article/7733984", "text": "В старозагорското село Могила в неделя предстои интересен балотаж - един срещу друг в битка за кметското място застават брат и сестра. На първия тур Георги Георгиев от Атака и Гинка Колева от АБВ имат по 152 действителни гласа и това равенство ги праща на балотаж, тъй като само те са кандидати за кметското място. За малко от избирателната комисия да обявят за победител Гинка още на първия тур, но в последния момент се появила 1 недействителна бюлетина, която объркала работата. Гинка Колева е кмет на Могила вече 2 мандата, сега се кандидатира за трети път. В селото разказват, че и на предишни избори Георги е излизал срещу сестра си, но Гинка винаги е побеждавала батко си. И макар да са политически противници на изборите, в живота двамата са в прекрасни отношения, коментират още в Могила.", "date": "2019.10.28", "title": "Брат и сестра един срещу друг на балотаж в село Могила"}
{"url": "https://www.24chasa.bg/novini/article/7733986", "text": "Президентът на САЩ Доналд Тръмп заяви в понеделник, че очаква да подпише предсрочно значителна част от търговската сделка с Китай, но не уточни точно кога може да стане това, предаде Ройтерс, цитирана от  \"Търсим възможност за предсрочно подписване на много голяма част от търговската сделка с Китай. Ще я наречем \"първа фаза\", но това е ще представлява много голям част от търговското споразумение\", посочи той пред репортери каза той пред репортери във военновъздушната база \"Андрюс\" преди да замине на посещение в Чикаго. Лидерите на двете най-големи икономики в света работят за постигане на съгласие по текста за търговското споразумение, известно като \"първа фаза\", обявено от Тръмп на 11-ти октомври. Тогава Доналд Тръмп заяви, че се надява да подпише споразумението с китайския президент Си Цзинпин през следващия месец по време на срещата за Азиатско-тихоокеанското икономическо сътрудничество (АТИС) в Чили. В понеделник президентът на САЩ напомни, че подписването е планирано за срещата на върха, но направи препратка към настоящите политически вълнения в Чили, изразявайки надежда, че властите ще успеят да се справят. Според него първата фаза от търговската сделка с Китай \"ще се погрижи за фермерите\" и \"също така ще се погрижи за много от банковите нужди\". \"Бих казал, че подписването може да стане малко по-рано от графика\", отбеляза той. Междувременно Съединените щати отхвърлиха искането на Китай за 2,4 млрд. долара компенсаторни санкции за предполагаемо неизпълнение от страна на САЩ на решение на Световната търговска организация (СТО) и изпратиха въпроса до арбитражната комисия на СТО, заяви в понеделник представител на базираната в Женева търговска организация. Апелативните съдии на СТО заявиха през юли, че Съединените щати не спазват изцяло решението на СТО относно тарифите, които Вашингтон прилага върху вноса на китайските слънчеви панели, на турбини за вятърна енергия и стоманени цилиндри. Те също така посочиха, че Пекин може да наложи наказателни санкции, ако САЩ не премахне високите мита. Вашингтон обаче оспори в понеделник това решение и възрази срещу китайското настояване за компенсационни санкции на стойност 2,4 млрд. долара, изпращайки въпроса на арбитражния орган на СТО, за да вземе решение за конкретната сума. Самият случай датира от 2012-а година, когато тогавашният президента Барак Обама въведе наказателните мита, и подчерта продължаващите оплаквания от страна на Белия дом относно решението на СТО. Говорейки пред репортерите във военната база \"Андрюс\", Тръмп също така отбеляза, че \"няма представа какво правят демократите в Камарата на представителите по въпроса за тристранното търговско споразумение USMCA между САЩ, Мексико и Канада\", изтъквайки, че Канада и Мексико вече са одобрили новата търговска сделка. \"Невършещите нищо демократи са толкова фокусирани само върху лова на вещици\", отбеляза президентът, визирайки провеждащото се разследване за неговия импийчмънт. Според Тръмп \"Нанси Пелоси (лидер на Конгреса) изглежда няма време\" да завърши процеса, преди да постави споразумението USMCA за гласуване, заради разследването за импийчмънт. Дългоочакваното ратифициране на Споразумението САЩ-Мексико-Канада трябваше да приключи досега, подчерта той и добави, че то несъмнено \"ще има двупартийна подкрепа\".", "date": "2019.10.28", "title": "Тръмп очаква да подпише предсрочно част от търговската сделка с Китай"}
{"url": "https://www.24chasa.bg/novini/article/7734005", "text": "С първия тур на изборите за местна власт те приключиха в няколко общини в Добричка област. Община Крушари ще продължи да бъде ръководена от ДПС. Кмет ще бъде Илхан Мюстеджеб . Резултатът му е 51.17 % (1 161 гласа). Четвърти мандат като кмет на община Балчик спечели Николай Ангелов. На изборите за издигнатия от Инициативен комитет са гласували 4984 души, или 52,8%. Той е подкрепен от БСП. За кандидата на местна коалиция ВМРО (ГЕРБ) Атанас Атанасов са гласували 41,16% (3 885 гласа).. Мариян Жечев ще продължи да управлява община Шабла и през следващите 4 години. Кандидатът на ГЕРБ спечели изборите за кмет още на първи тур, подкрепен от 68,25% от имащите право на глас в общината (1223 гласа). Втори в надпреварата остана кандидатът на \"БСП за България\" Деян Димитров, който получи 19,75%, или 354 гласа. Третият кандидат - издигнатият от НФСБ Георги Георгиев е получил 7,09%. Досегашният кмет Валентин Димитров спечели изборите за кмет на община Генерал Тошево. Издигнатият от „БСП за България” получава 57,14% от гласовете. Втори остана кандидатът на местна коалиция ПП \"НИКОЛА ПЕТКОВ\" (ЗНС) Коста Костов. За него са гласували 17.97%. На трета позиция е Росица Стоянова от местна коалиция ГЕРБ (СДС) с 11,13%. В Община Тервел ще има нов кмет, който ще стане ясен след балотажа. За първи път, след няколко мандата, начело на общината няма да е представител на БСП. След първия тур, води кандидатът на ПП ГЕРБ инж. Симеон Симеонов с 40,64 %, следван от представителя на ДПС Аксел Наз с 31,40%, Представителят на „БСП за България” Пламен Желязков остава трети с 22 % от гласовете. При избора на кметове на населени места, след първия тур също има паритет между ГЕРБ и ДПС. ГЕРБ печели в 4 села, а ДПС – в 5. В 5 села ще има балотаж. В Община Добричка кметската надпревара ще се реши на втория тур на 3 ноември. между Соня Георгиева от „БСП за България” и кандидата на ДПС д-р Ердинч Ханджиев. Соня Георгиева води с 36.54% (3693 гласа), за д-р Ердинч Ханджиев са гласували 3161 души, което е 31.28%, Дико Иванов от местна коалиция ГЕРБ /ЗНС/ събира 28.35% (2865 гласа). В Община Каварна новият кмет ще бъде избран също на предстоящия балотаж. След първия тур вчера води Йордан Стоянов от местната коалиция ГЕРБ – СДС с 31.96% (2011 гласа). Втора е Елена Балтаджиева, издигната от ВМРО с 23.76% (1495 гласа). Досегашният кмет на Каварна Нина Ставрева от „БСП за България” остана трета с 19.85% (1249 гласа).", "date": "2019.10.28", "title": "Новите стари кметове в Добричка област"}
{"url": "https://www.24chasa.bg/novini/article/7734020", "text": "ЦИК изнесе данни от обработването на изборните протоколи към 15:40 часа. В   при обработени 100% на балотаж отиват Атанас Станкев Камбитов от ГЕРБ с 25.65%, срещу Румен Георгиев Томов с 20,50%. В   при обработени 100% протоколи, безапелационен победител е Димитър Николов Николов от ГЕРБ с 65.83%. Във   при обработени 93,50% Иван Николаев Портних печели с 49.31%, а веднага след него се нареждат Костадин Тодоров Костадинов от Възраждане с 14,30% и Анелия Димитрова Клисарова от БСП с 14,06%. Все още не е ясно дали няма да има балотаж и срещу кои двама представители ще е той. Във   при обработени 100% протоколи победата още на първи тур е за Даниел Димитров Панов от ГЕРБ с 60.55%. Във  при обработени 100% протоколи първите две места си поделят Огнян Кирилов Ценков от ГЕРБ с 32.12% и Цветан Петров Ценков от Местна коалиция СДС (НДСВ, Нова алтернатива, ЗНС, БЗНС, БДСР) с 30.41 %. Във   при 99.17% обработени протоколи още на първи тур печели Калин Ангелов Каменов от ГЕРБ с 72.79%. В   при обработени 100% протоколи отново печели представителят на ГЕРБ Таня Венкова Христова с 58.63%. В   при обработени 100% балотаж ще реши победителя между Йордан Тошков Йорданов от Местна коалиция ДБГ (ДБГ, НДСВ, ССД, ГН) с 41.22% срещу Надежда Димитрова Петкова от Местна коалиция ГЕРБ (СДС) с 29.46%. В   при обработени 100% протоколи още на първи тур печели Хасан Азис Исмаил от Движение за права и свободи с 53,02%. В Кюстендил при обработени 100% отново има победител. Това е отново представителят на ГЕРБ Петър Паунов. Той става кмет с 54.96%. В  при обработени 100% от протоколите на първи тур е избран ПЕТЪР ПАУНОВ (Местна коалиция ГЕРБ) с 54,96%, като след него е независимият кандидат Здравко Милев с 25,80%. В   при обработени 100% протоколи сили ще мерят Корнелия Добрева Маринова от ГЕРБ с 28.82% и Радина Минкова Банкова от БСП с 26.30%. В   при 100% обработени протоколи кмет става Златко Софрониев Живков пт Местна коалиция „СДС (ГЕРБ, БНД, ВМРО-БНД и ЗНС)” със 71,75% В   при обработени 100% протоколи първото място е за Тодор Димитров Попов от Местна коалиция НОВОТО ВРЕМЕ с 44.72%. Второто място е за Благо Атанасов Солов от Местна коалиция БСП за БЪЛГАРИЯ (ЗЕМЕДЕЛСКИ НАРОДЕН СЪЮЗ, ПАРТИЯ НА ЗЕЛЕНИТЕ, СОЦИАЛДЕМОКРАТИЧЕСКА ПАРТИЯ, НФСБ, ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ)7 с 18.90%. В   при обработени 92.70% протоколи сили на втори тур ще мерят Вяра Михайлова Церовска от ГЕРБ с 40.50% и Станислав Иванов Владимиров от БСП с 40.00%. В   при обработени 99.18% протоколи също няма категоричен победител. Балотаж ще има между Мирослав Николов Петров от ГЕРБ с 30,12% и Георг Леонидов Спартански от Инициативен комитет - ОБЩИНА ПЛЕВЕН с 37,00%. В   при обработени 100% протоколи Здравко Димитров Димитров от ГЕРБ с 36.14%, а на второ място е Славчо Стоев Атанасов с 16.15%. Третото място също е вече оспорвано. Процентите на Дани Стефанова Каназирева от СЪЮЗ ЗА ПЛОВДИВ спаднаха до 11.32%, а във врата ѝ диша Николай Атанасов Радев от БСП с 10.30%. В   при обработени 100% протоколи челните места се поделят между ДЕНЧО СТОЯНОВ БОЯДЖИЕВ от БСП с 25.38% и Валентин Стефанов Василев от ГЕРБ с 24.36%. В   при обработени 100% от протоколите първи след първия тур е Пенчо Милков (местна коалиция БСП за България) с 35,16%, а на балотажа негов конкурент ще бъде Диана Иванова (ГЕРБ) с 25,13%  В   при обработени 100% протоколи стана ясно, че ще има балотаж между Дарин Димитров (ГЕРБ) с 48,43% и Хамди Илиязов (ДПС) с 37,36% В   при обработени 93,73% протоколи не се очертава балотаж, защото СТАНИСЛАВ ДЕЧЕВ от ГЕРБ е с 51,42%, а далеч от неговия резултат има Коста Стоев (БСП за България) със 17,12%. В   при обработени 99,28% от протоколите след първия тур води Любомир Христов (ГЕРБ) с 32,35%, а негов опонент на втория тур ще бъде Венцислав Ветков (БСП за България) с 22,02%. В   при обработени 100% от протокорите първи е Валентин Ревански (Пряка демокрация) с 40,18% пред Катя Георгиева (БСП за България) с 21,54%", "date": "2019.10.28", "title": "Вижте нови резултати от преброяването на ЦИК към 15:40 ч."}
{"url": "https://www.24chasa.bg/novini/article/7734033", "text": "Във Варна е напълно възможно да има балотаж за кмет на града. При 93% от обработените гласове кандидатът на ГЕРБ Иван Портних е под 50-те процента - 49.31, а Костадин Костадинов е с 14.30%. Трета остава проф. Анелия Клисарова от БСП с 14.06%. Следващата неделя със сигурност ще има балотажи за 4 от районните кметства - \"Приморски\", \"Одесос\", \"Младост\" и \"Аспарухово\".", "date": "2019.10.28", "title": "Варна все по-близо до балотаж"}
{"url": "https://www.24chasa.bg/novini/article/7734040", "text": "В петък МВнР беше сезирано от Прокуратурата на Република България относно действията на руски дипломат. От страна на ДАНС бе получена допълнителна информация по случая. Това посочиха от Министерството на външните работи, след като бе съобщено, че  В тази ситуация същия ден (петък - б. р.) бе проведена среща с руския посланик, на която бяха обсъдени въпроси от двустранен интерес, включително и този. Срещата премина в конструктивна атмосфера. От българска страна бе отправено искане руските институции да отзоват своя служител до края на деня днес (понеделник), посочват от външното министерство. По информация на МВнР въпросното лице вече е напуснало територията на Република България.", "date": "2019.10.28", "title": "Външно: Руският дипломат, разследван за шпионаж у нас, вече е напуснал България"}
{"url": "https://www.24chasa.bg/novini/article/7733649", "text": "Бизнесът ще купува газ от борсата. Това предвиждат промени в наредба, които КЕВР публикува за обществено обсъждане. Регулаторът ще определя цените за регулирания пазар само на газоразпределителните компании и на топлофикациите. А колко ще струва той, ще зависи само от прогнозните количества газ, които ползват тези дружества, от разходите на “Булгаргаз” за доставка на синьото гориво от внос, от газовото хранилище и от местни източници, плюс добавката “задължения към обществото”. Общите разходи за “Булгартрансгаз” за двата пазара – регулирания и свободния, се разпределят пропорционално на количествата газ, които се търгуват на двата пазара. Промените в Закона за енергетиката, както и промените в наредбата по отношение на сроковете, предвиждат покупките на свободния пазар да стартират от началото на следващата година. Законът предвижда програма за освобождаване на природен газ за свободния пазар, в която поетапно са приложени количества и срокове. Започва се от 2020 г. с освободени от “Булгартрансгаз” 2220 гигаватчаса през 2020 г., за да се стигне до 2024 г. с 11 099 гигаватчаса.", "date": "2019.10.28", "title": "Бизнесът купува газ на борсата от догодина"}
{"url": "https://www.24chasa.bg/novini/article/7734057", "text": "За следващата година се предвижда запазване на размера на средномесечния доход на член от семейството за достъп до помощи по Закона за семейни помощи за деца. За реализирането на политиката в областта на социалното включване, съществена част от която е материалната подкрепа за децата и семействата, за 2020 г. са предвидени 541,6 млн. лв., сочат разчетите на бюджета за 2020 година, предаде В проектобюджета за 2020 г. за делегираните от държавата социални дейности в общините са предвидени средства за текущи разходи в размер на 290,9 млн. лв., което е с 30 млн. лв. повече спрямо парите за 2019 година. Това е заложено в проектобюджета на държавния бюджет за следващата година. Разчетени са средства за увеличение на разходите за персонал с 10 на сто. За периода 2020-2022 г. приоритет остават оптимизиране на социалното подпомагане на уязвимите групи от населението, гарантиране на тяхната социална защита чрез по-добра целенасоченост на социалните помощи, повишаване ефективността на програмите и усъвършенстване на нормативната уредба в сферата на социалните помощи в съответствие с динамично променящите се условия на средата. Общо планираните средства за 2020 г. за тази политика са в размер на 172,5 млн. лв., като от тях 121,2 млн. са за целеви помощи за отопление. Общо средствата за политиката в подкрепа на хората с увреждания за 2020 г. са 559,5 млн. лв., като е отчетен ефекта от увеличението на линията на бедност при определяне на финансовата подкрепа по Закона за хората с увреждания. Стандартите са увеличени диференцирано: за специализираните институции за предоставяне на социални услуги с 10 на сто; за социалните услуги предоставяни в общността средното увеличение на стандартите е 14 на сто. С най-голямо увеличение са стандартите за центровете за настаняване от семеен тип на деца/младежи с увреждания с потребност от постоянни медицински грижи - 20 на сто. Стандартите за защитените жилища на лица с увреждания и за центровете за настаняване от семеен тип на деца/младежи с увреждания са увеличени с 15 процента, а тези за дневните центрове за деца и/или пълнолетни деца с увреждания са увеличени с 10 на сто.", "date": "2019.10.28", "title": "Без промяна в дохода за получаване на детски надбавки през 2020 година"}
{"url": "https://www.24chasa.bg/novini/article/7734064", "text": "Лидерите на Китайската комунистическа партия започват днес най-важната си среща за тази година, като се очаква президентът Си Цзинпин да настои на китайския модел на управление в борбата със затегналата се икономическа и политическа криза в страната и в чужбина. Четиридневният конклав идва в критично време, когато Хонконг е обзет от антиправителствени протести, продължаващи вече четвърти месец, което прави Пекин обект на западни критики за потъпкване на правата и свободите на хората в Хонконг заради начина, по който властите там решават проблема с насилието по време на демонстрациите. Китайската икономика, освен това, бележи най-ниските си темпове на ръст от близо три десетилетия, засегната донякъде и от продължителната търговска война със САЩ. Стабилният ръст има ключово значение за политическата легитимност на партията. За Пекин е много важно да използва този повод, за да представя китайската политическа система като меритократична, лишена от предизвикателства и превъзхождаща западната демокрация, казва Ван Цзянгю, директор на Азиатския правен институт при Националния университет на Сингапур. Партийните лидери многократно предупреждаваха, че без комунистическо управление Китай би изпаднал в хаос и би станал плячка на враждебните западни сили. През септември Си каза, че Китай навлиза в период на \"концентрирани рискове\" - икономически, политически и дипломатически, и че страната трябва да бъдe готова за борба. \"Китайската партия-държава иска да покаже, че нейната политическа система е по-привлекателна в чужбина и че другите трябва да спрат да сочат страната с пръст\", добавя Ван. Пленуми, както формално се наричат заседанията на комунистическата партия, обикновено се провеждат всяка есен. Сегашният пленум ще бъде четвъртият след последния партиен конгрес в края на 2017 г. Той представлява среща при закрити врата на Централния комитет, съставен от около 370 души, и е най-голямата от елитните структури, управляващи Китай. Някои очакваха четвъртият пленум да се състои миналата есен, но това не стана, което породи спекулации за разногласия в партийната върхушка относно курса на развитие на страната. \"Четвъртият пленум ще разработи планове за реформи и на него ще се говори как да се подобри управлението, което е належаща задача\", каза един китайски вътрешен човек пред Ройтерс при условие за анонимност поради деликатността на въпроса. \"Те (партийните лидери) трябва да трансформират цялостния капацитет на държавното управление и да адаптират (страната) към променените глобални правила, за да може тя да устои на стрес тестовете от външни рискове\", отбеляза инсайдерът, добавяйки, че търговската война засилва този натиск. От пресслужбата на комунистическата партия не отговориха на искането за коментар на дневния ред на пленума. ИДЕОЛОГИЯ Според добре осведомени вътрешни източници ще се дискутират търговската война, забавеният икономически ръст на Китай и (кризата в) Хонконг, дори и те да не се споменават в заключителното комюнике, което агенция Синхуа пуска след края на пленума. Двама високопоставени китайски служители, запознати с проектодокумента, казаха, че той е до голяма степен политически и фокусиран върху идеологическо обновление. \"При все това, всяка идеологическа промяна може да бъде сигнал за нови икономически траектории, защото \"идеологията в Китай никога не се свежда само до грандиозни планове\", каза Чучън Фън, съосновател на GRisk, фирма за анализ на политически рискове, базирана в Хонконг. \"Тя (идеологията) е дълбоко свързана с реформи и с икономиката\", каза Фън. Китайският брутен вътрешен продукт (БВП) отбеляза 6-процентов ръст през третото тримесечие. Президентът на САЩ Доналд Тръмп обаче каза тази седмица, че този ръст \"вероятно е минус-нещо\", (т. е. леко преувеличен - б.р.). Очаква се китайските лидери да определят курса за икономиката за следващата година на ключова среща през декември. Засега Китай не показва открити признаци за промяна или забавяне на икономическите реформи. Следва да се отбележи, че той пое курс към дългосрочна модернизация на своята индустрия и на технологичните си възможности, като в същото време постепенно се отказва от по-примитивни и замърсяващи производства. За да задоволи обаче американските искания за по-широк достъп до китайските пазари, Пекин обеща да ги отвори и да въведе някои сравнително безболезнени реформи, например нови правила от догодина, предназначени да улеснят бизнеса на (чужди) компании в Китай. ВЪТРЕШНИ ПРОМЕНИ На пленума си партията ще насочи внимание и към следващия конгрес, предвиден за 2022 г. Очевидно най-трудният въпрос на пленума ще бъде как да се уреди оставането на Си Цзинпин на власт, след като миналата година бе премахнато ограничението върху президентските му мандати, каза високопоставен западен дипломат, пожелал да запази анонимност поради деликатността на темата. \"Не е ясно какво точно ще се случи през 2022 г.\", отбеляза дипломатът. Единствената длъжност, която Си все още не заема, е председател на партията и от последния партиен конгрес досега има спекулации, че той може да заеме този пост. Си е генерален секретар на партията, но не и неин председател. Такава длъжност имаха както Мао Цзедун, така и двамата му наследници - Хуа Гофън и Ху Яобан. Няма също така и очертал се наследник на Си. Според дипломати и източници от партийното ръководство обаче шансове в тази насока имат няколко души от висшето ръководство, като най-голямо внимание заслужават трима приближени на Си: лидерът на партията в Шанхай Ли Цян, партийният лидер в друг мегаполис, Чунцин - Чън Минър, и партийният бос в южната провинция Гуандун Ли Си. Партията вече е набелязала и по-млади лидерски кадри, родени през 70-те години на миналия век, от които може да подбира следващото поколение лидери на страната. Партийните босове може да използват следващите години, за да ги издигат на ключови постове в регионите като губернатори, министри или други равностойни позиции. Сред някои от по-изявените млади кадри са 48-годишният Чжугъ Юцзе, генерален секретар на партийния комитет в Шанхай, 49-годишният Шъ Гуанхуей, който отговаря за политическите и юридическите въпроси в провинция Гуейчжоу, и 46-годишният заместник-губернатор на Гуанси, Ян Цзинбай, твърдят източници от ръководството и експерти. (БТА)", "date": "2019.10.28", "title": "Си Цзинпин на път да се укрепи на партийния връх на потаен пленум в Китай"}
{"url": "https://www.24chasa.bg/novini/article/7734083", "text": "Около 2 000 уебсайта в Грузия, сред които тези на президента, съдилищата и медиите, попаднаха в центъра на мащабна кибератака, предаде БГНЕС. Уебсайтът на грузинския президент Саломе Зурабишвили беше \"нападнат от хакери днес следобед\", заяви неговата говорителка. Информационната агенция „Грузия Интерпрес” съобщи, че уебсайтът на съдилищата с обща юрисдикция в Грузия, както и уебсайтовете на редица правителствени агенции, неправителствени организации и медийни агенции също са засегнати от кибератаката. В резултат на атаката се появи снимка на бившия президент на Грузия в изгнание Михаил Саакашвили с надпис \"Ще се върна!\". Бившият държавен глава живее в самоналожено изгнание в Украйна, след като вторият му мандат като президент приключи през 2013 година. Жестоко прозападният реформист и бивш лидер е издирван в Тбилиси по обвинение в злоупотреба с власт, което той отрича. Редица бивши висши служители от администрацията на Саакашвили са в затвора, след като неговата партия загуби през 2012 г. на парламентарните избори от настоящата управляваща партия Грузинска мечта, оглавена от олигарха Бидзина Иванишвили.", "date": "2019.10.28", "title": "Хакери атакуваха сайтовете на президента, съдилища и медии в Грузия"}
{"url": "https://www.24chasa.bg/novini/article/7734109", "text": "Вицепремиерът и министър на външните работи Екатерина Захариева, която разговаря в Ереван с премиера на Армения Никол Пашинян, потвърди пълната подкрепа на България за сближаването на страната с Европейския съюз. Това съобщиха от пресцентъра на Министерството на външните работи. „Разчитаме на българската подкрепа за да направим сътрудничеството ни с ЕС по ефикасно“, каза премиерът Пашинян. „По отношение на европейските въпроси ние сме най-силният ви глас. Съседи сме, разбираме ви по-добре, минали сме по пътя на реформи, който вие минавате. Ние сме едни от най-силните гласове в ЕС по темата „Източно партньорство“, както и по европейската интеграция на Западните Балкани“, заяви Екатерина Захариева. Външният ни министър приветства плановете на правителството на Пашинян за реформи, призова Ереван да използва различните механизми, с които ЕС разполага за подкрепа на структурните реформи и потвърди подкрепата на България за започването на визов диалог между Армения и ЕС. „По започването на визовия диалог имате нашата пълна подкрепа. Той трябва да започне възможно по-бързо“, каза Екатерина Захариева. Вицепремиерът на България открои очакванията си визитата й да съдейства за активизиране на контактите между хората, търговията и инвестициите и свързаността между страните ни. Събеседниците бяха единодушни, че между страните ни няма открити политически въпроси. Недостатъчните транспортни връзки бяха сред централните теми в разговора с арменския премиер. Екатерина Захариева и Никол Пашинян се договориха правителствата на двете страни да окуражат бизнеса за откриване на пряка самолетна линия между България и Армения, както и да бъдат активизирани разговорите за създаване на транспортен коридор Персийски залив – Черно море от Иран през Армения, Азербайджан, Грузия към България и Гърция. „Планираме да организираме среща на заместник-министри на транспорта, за да дискутират как да създадем транспортен коридор между Персийския залив и Европа. Надяваме се да подкрепите нашата идея за организиране на такава среща и създаване на работна група, за да обсъдим тези идеи“, каза Никол Пашинян. Екатерина Захариева изрази подкрепата на българската страна за организиране на такава среща. В рамките на визитата си Екатерина Захариева разговаря и със заместник-председателя на парламента и съпредседател на парламентарната група за приятелство Армения-България Вахе Енфиаджян. „Сътрудничеството ни е на високо ниво. Ние сме добре представени в България. У вас арменците се чувстват у дома си“, каза Енфиаджян по време на срещата, на която присъстваха и всички депутати от групата за приятелство с България. На срещата с депутатите Екатерина Захариева подчерта и помощта, която България оказва за Армения по линия на помощта за развитие. За последните 3 години страната ни е отделила 700 000 лв. за реализирането на различни проекти в Армения, които целят да допринесат за развитието на гражданското общество. Сред тях са проект за развитие на малките и средните предприятия в Армения и женското предприемачество, насърчаване на социалното включване чрез овластяване на момичетата йезиди и др. Тема на разговора с арменските депутати бе и активизиране на деловите връзки между София и Ереван, развитието на сътрудничеството по линия на парламентите на двете страни и по линия на Организацията за Черноморско икономическо сътрудничество. По рано през деня в рамките на визитата си Екатерина Захариева разговаря и с външния министър на Армения Зохраб Мнакацанян. Подписани бяха и две споразумения – протокол за прилагане на Споразумението между ЕС и Армения за реадмисия, както и междуправителствено споразумение за международен транспорт и автомобилни превози. Между България и Армения съществуват традиционно приятелски отношения. 10 800 български граждани имат арменски произход. През 2018 г. страната ни е посетена от 5371 арменски туристи, а 3084 български туристи са били в Армения. Стокообменът за 2018 г. възлиза на 27,3 млн. долара.", "date": "2019.10.28", "title": "Захариева потвърди пълната подкрепа за сближаването на Армения с ЕС"}
{"url": "https://www.24chasa.bg/novini/article/7733668", "text": "Над 45 млн. евро е бюджетът по Програмата за развитие на селските райони, по които ще се кандидатства догодина. По част от мерките предстои да бъде решено с колко пари ще се финансират дейностите, става ясно от публикуваната индикативна годишна програма. Първата отворена процедура се очаква да е по подмярка 6.3 “Стартова помощ за развитието на малки стопанства”. Приемът ще започне през януари и ще продължи до март, а общият бюджет е до 6 млн. евро., а максимално ще се получават по 15 хил. евро на проект. Земеделски стопанства трябва да отглеждат свине, овце, кози или птици. Те ще разработва и бизнес план, според който ще се признават разходи, с които да развиват стопанствата си. Сектор животновъдство ще бъде подкрепен и по подмярка 4.1 “Инвестиции в земеделски стопанства”. Бюджетът за нея ще бъде определен след преразпределяне на средствата между отделните мерки. До 60% от стойността на проекта ще е съфинансирането по програмата, минимумът е 15 000 евро, а лимитът - до 1 млн. евро. Ще се подкрепят дейности като строителство или обновяване на сгради и друга недвижима собственост, използвана за земеделското производство. съоръжения и оборудване, трактори, земеделски транспортни средства и др. Средствата може да послужат и за купуване на земя и сгради, необходими за изпълнение на проекта, както и за софтуер. 5 млн. евро е бюджетът по подмярката за развитие на малки стопанства. Ще се допускат стопани, които имат икономически размер на стопанството от 6000 до 7999 евро, измерен в стандартен производствен обем. Те ще могат да инвестират в подобряване на икономическата устойчивост и резултатите, които искат да постигнат. Позволено е купуване на нови машини и съоръжения, Приемът отваря през април и ще продължи до юни, ще се покриват между 60 и 80% от стойността на проектите с минимум 1250 евро и таван от 25 000 евро. Подмярка 8.1. “Залесяване и поддръжка” ще покрива до 100% от разходите, но в рамките от 2500 евро до 300 000 евро на проект. Приемът е от юни до септември, допускат се освен фермери и местни поделения на вероизповеданията, общини и собственици или ползватели на земи. Подпомага се залесяване и създаване на горски масиви, купуване на зелесителен материал, ограждане на територии и др. Ще се покриват и разходи за съхранение и транспорт, третиране на фиданки, за закупуване на земя. Общият бюджет е 8,6 млн. евро, които освен за залесяване трябва да послужат и за превенция срещу дивеч, пасящи животни, вредители и болести. През октомври ще бъдат отворени два приема. По подмярка 2.2 “Създаване на консултантски услуги” бюджетът е 6 млн. евро. Допустим кандидат е Национална служба за съвети в земеделието. Дейностите трябва да допринесат за повишаване на квалификацията и управленските умения на земеделците, повишаване на тяхната осведоменост и подобряване на управлението на риска. както и мобилни центрове. Подмярка 1.2. “Демонстрационни дейности и действия по осведомяване” ще финансира дейности с общ бюджет 15 млн. евро. Отворена е от октомври до декември и ще покрива до 100% от стойността на проектите с максимум 100 хил. евро. Бенефициенти са организации, които провеждат научноизследователска или образователна дейност в областта на селското или горското стопанство, или в хранителните технологии. И догодина продължава подмярка 19.3 “Подготовка и изпълнение на дейности за сътрудничество на местни инициативни групи”. Бюджетът е 4 477 401 евро и ще се подкрепят проекти за разработване и въвеждане на продукти, услуги, иновации в селските райони. Програмата ще финансира изследвания и пазарни проучвания, реализиране на промоционални и маркетингови кампании. Допуска се организирането на обучения, семинари и разходи за публикации.", "date": "2019.10.28", "title": "Догодина - 15 млн. по селската програма за наука и образоване на фермери"}
{"url": "https://www.24chasa.bg/novini/article/7733633", "text": "Стоки и услуги за рекордните 126,7 млрд. лв. ще произведе икономиката ни догодина. Две години по-късно - през 2022-а, брутният вътрешен продукт ще достигне 143,3 млрд. лв. Това предвижда актуализираната бюджетна прогноза на финансовото министерство, по която е направен новият бюджет. Министър Владислав Горанов обяви двата документа за обществено обсъждане в петък. и ще се движи около 3,3%, е записано в тях. Потреблението ще расте най-бързо догодина - с 5,2%, а през следващите две години ще се забави - до 4,5% през 2021 и 3,7% през 2022 г. Средногодишната инфлация ще е по-ниска от отчетената през тази година, 2,1% догодина, съответно 2,2% и 2,1% през 2021 и 2022 г. Показателят е важен, тъй като ЕЦБ е заложила като таван на инфлацията - под 2%, а ние сме под наблюдение по този критерий заради искането ни за членство в еврозоната. Както “24 часа” вече съобщи, бюджетните заплати ще се увеличат с 10%, а учителските - със 17%. Минималната заплата ще бъде 610 лева, през 2021 г. ще  като в края на тригодишния перод тя трябва да стигне 1600 лева. В момента тя е под 1300 лева. Всички пенсии, отпуснати до края на тази година, ще се индексират през 2020 г. с 6,7%. От 1 юли 2021 г. и 2022 г. също ще се осъвременяват по т.нар. швейцарското правило. До 2022 г. тежестта на всяка година осигурителен стаж се запазва в размер на 1,2. За следващата година финансовото министерство за първи път залага нулев бюджетен дефицит от 11 години насам. На практика от три години бюджетът завършва с излишък, но за догодина държавата сама се задължава да похарчи толкова, колкото събере. Планът е да бъдат събрани и преразпределени през бюджета 46,8 млрд. лв. Приходите ще са с 3,3 млрд. лв. повече в сравнение с тази година. Част от тях ще бъде покрита от увеличението на доходите, което ще повиши прихода от осигуровки и данък върху доходите. Извън данъчните приходи се очаква значителен ръст на постъпленията от толтакси - с 450 млн. лв. през 2020 г. и с нови 150 млн. лв. отгоре през 2021 г. Концесията на летище София ще донесе догодина 660 млн. лв. от първоначалното концесионно възнаграждение, а през следващите две години по 200 млн. лв. от такси. Повече пари са предвидени и за общините - 450 млн. лв. повече, като общата сума на държавните плащания към кметствата ще достигне 4,2 млрд. лв. С 5 млн. лв. е увеличен бюджетът за зимното почистване, а с 20 млн. лв. - парите за капиталови разходи на общините. При разпределението на събраните приходи в съответствие с приоритетите на бюджета подпомагане и грижи - 14,8 млрд. лв., за икономическите дейности - 7,8 млрд., за здравеопазване - 5,7 млрд., отбрана и сигурност - 5,3 млрд. лв., което е с 500 млн. лв. повече от тази година, за образование - 4,8 млрд. лв., което е увеличение от 360 млн. лв. В бюджетите на министерствата и агенциите няма съществени размествания - те са индексирани с 10%, за да се покрие увеличението на заплатите и осигуровките на служителите. Нетно От тях 360 млн. са допълнителните плащания за учителските заплати, 625 млн. общо за увеличените чиновнически заплати. Здравеопазването получава 500 млн. лв. повече, само отбраната - 334 млн. лв., като 240 млн. лв. са предвидени за покупката на нов боен самолет през 2022 г. и 100 млн. лв. за система за управлението му. Лимитът на нов държавен дълг е вдигнат от 1,1 на 2,2 млрд. лв. За разлика от тази година догодина финансовото министерство отново планира България да набира свеж финансов ресурс и на вътрешния, и на международния капиталов пазар. Размерът на целия държавен дълг не може да превишава 23,1 млрд. лв., а фискалния резерв трябва да не пада под 4,5 млрд. лв.", "date": "2019.10.28", "title": "Бюджет без дефицит за първи път от 11 г."}
{"url": "https://www.24chasa.bg/novini/article/7733608", "text": "Брутният външен дълг на страната в края на август 2019 г. е 34 039.1 млн. евро (57.5 на сто от БВП), съобщава Българската народна банка. Дългът намалява на годишна база с 660.1 млн. евро, отчита Централната банка. В края на август 2019 г. дългосрочните задължения са 25 684.1 млн. евро (75.5 на сто от брутния дълг и 43.4 на сто от БВП), като намаляват на годишна база с 830.8 млн. евро (3.1 на сто). Краткосрочните задължения възлизат на 8355 млн. евро (24.5 на сто от брутния дълг и 14.1 на сто от БВП). Брутният външен дълг на сектор Държавно управление в края на август 2019 г. е 5418.1 млн. евро (9.2 на сто от БВП). Външните задължения на сектора се понижават на годишна база с 233.5 млн. евро (4.1 на сто). В края на август 2019 г. вътрешнофирменото кредитиране е 13 216.1 млн. евро (22.3 на сто от БВП). Вътрешнофирменото кредитиране намалява на годишна база с 243.7 млн. евро (1.8 на сто), отчита БНБ. През януари - август 2019 г. извършените плащания по обслужването на брутния външен дълг са 3232.4 млн. евро (5.5 на сто от БВП) при 3709.2 млн. евро (6.6 на сто от БВП) за януари - август 2018 г.", "date": "2019.10.28", "title": "Брутният външен дълг на сектор Държавно управление в края на август 2019 г. е 5418.1 млн. евро"}
{"url": "https://www.24chasa.bg/novini/article/7733604", "text": "Шестима от досегашните кметове на общини в област Смолян са преизбрани още на първия тур, сочат резултати от Общинските избирателни комисии след вота на 27 октомври. Кметовете на ГЕРБ в Доспат и Златоград печелят още един мандат. Поредна победа отчитат и кметовете на ДПС в общините Борино, Мадан и Рудозем. Досегашният независим кмет на Неделино също е преизбран след първото гласуване. Предстоят балотажи за кмет в общините Баните, Смолян и Чепеларе, предава БТА. Кмет, издигнат от местна коалиция между БСП и ДПС ще управлява Девин в следващите 4 г. Здравко Иванов печели на първия тур надпреварата за кметското място в Девин с резултат 56.64 процента. С 87 на сто от гласовете от вота на 27 октомври са избрани за пореден мандат кметовете на Мадан Фахри Молайсенов /ДПС/ и на Доспат Елин Радев /ГЕРБ/. Втори мандат в Борино печели Мустафа Караахмед /ДПС/ с 77.07 процента. Кметът на Златоград Мирослав Янчев /ГЕРБ/ е победител на първия тур с резултат 60.2 на сто. Румен Пехливанов /ДПС/ е преизбран за кмет на Рудозем, получавайки вот 53.98 на сто. Независимият кмет на Неделино Боян Кехайов води на първия тур с 51.75 процента. Балотажът за кметското място в община Баните ще бъде между досегашния кмет Милен Белчев /ГЕРБ/, за когото са гласували 36.61 процента от избирателите и кандидата на АБВ Диана Фиданова, получила 29.8 на сто вот. На втори тур в Смолян продължава досегашният кмет Николай Мелемов /ГЕРБ/ с 39.84 процента и претендентът на \"БСП за България\" Стефан Сабрутев с 21.46 на сто. С близки резултати от първия тур и разлика от 16 гласа, на балотаж в Чепеларе ще се явят Боран Хаджиев /ГЕРБ/ с 22.8 на сто вот и кандидатът на ДПС Анета Пашалиева с 22.38 процента.", "date": "2019.10.28", "title": "Преизбраха шестима от досегашните общински кметове в област Смолян"}
{"url": "https://www.24chasa.bg/novini/article/7733628", "text": "Автобус с деца се самозапали на прохода Предела, съобщи  Инцидентът е станал около 10,30 часа. Учениците са от Велико Търново и са отивали на планинска лагер-школа в Добринище. Докато пътували, гъст дим изпълнил автобуса. Ръководителите са предприели веднага евакуация на децата. Направили са верига, за да могат учениците да слязат безпроблемно. Шофьорът на автобуса Димитър Докин, който е и собственик на фирмата от Разлог, е започнал сам да гаси пламъците с пожарогасителя в рейса. На мястото след това пристигнал и екип на Районната служба \"Пожарна безопасност и защита на населението\" и пожарът бързо бил потушен. Няма пострадали деца, нито вдишали дим. Изпратен им е бил друг автобус, с който групата да продължат към хижа Безбог. По първоначална информация причината за възникналия огън е техническа повреда. Инцидентът не попречи на движението в прохода.", "date": "2019.10.28", "title": "Автобус с деца се самозапали на Предела"}
{"url": "https://www.24chasa.bg/novini/article/7733626", "text": "Българската народна банка пусна в обращение сребърна възпоменателна монета на тема \"Дряновски манастир\" от серията \"Български църкви и манастири\", съобщиха от БНБ. Цената на монетата е 78 лева, а номиналната й стойност - 10 лева. Тя ще се продава в централата на БНБ, на каси на пл.\"Княз Александър Първи\" 1 и в Касов център на БНБ на ул.\"Михаил Тенев\" 10, както и в офиси и клонове на още четири банки.", "date": "2019.10.28", "title": "БНБ пусна сребърна възпоменателна монета за Дряновския манастир"}
{"url": "https://www.24chasa.bg/novini/article/7733640", "text": "Втори тур на изборите за кмет на община Борован ще има на 3 ноември. Това сочат резултатите от 100 процента обработени протоколи от секционните комисии, публикувани на страницата на Общинската избирателна комисия към 13 часа, предаде БТА.  Досегашният кмет на общината Десислава Тодорова, издигната от местна коалиция \"СДС\" /ЗНС, ДПС, ЗС \"Ал. Стамболийски\", НДСВ, СДС, Новото време и Воля/, водеше с малко над 50 на сто при преброени над 90 на сто протоколи. След нея се нареждаше кандидатът на ГЕРБ Иван Костовски с близо 43 на сто. Обработката на последните няколко протокола обърнаха резултата както за общината, така и за най-голямото село в нея - Малорад. Десислава Тодорова получава 48,40 на сто от действителните гласове на първи тур, а Иван Костовски - 44,09 на сто. Двамата отиват на балотаж следващата неделя. В село Малорад се очакваше да има балотаж между досегашния кмет Илия Влайчовски, издигнат от местната коалиция \"СДС\", и кандидатът на ГЕРБ Иво Иванов при обработени над 90 на сто от протоколите. Крайните резултати от първия тур сочат, че изборите се печелят от Иванов с 50,88 на сто от гласовете, а Влайчовски получава 32,19 на сто. След него нареждат кандидатите на \"БСП за България\" Мартин Диловски и на ВМРО Петър Гарвански.", "date": "2019.10.28", "title": "Втори тур на изборите ще има и в община Борован"}
{"url": "https://www.24chasa.bg/novini/article/7733661", "text": "Шофьорът на камиона, в който бяха открити 39 тела, се яви пред британски съд по видеовръзка по обвинения в убийство и трафик на хора, предаде Ройтерс. 25-годишният Морис Робинсън бе изправен пред съд в английския град Челмсфорд, графство Есекс. Той не поиска освобождаване под гаранция и ще остане в ареста до 25 ноември, когато делото ще продължи в лондонския централен наказателен съд \"Олд Бейли\". Британският премиер Борис Джонсън се подписа в книгата за съболезнования за 39-те жертви, чиито тела бяха намерени в хладилния камион на 23 октомври, предаде БТА. Първоначално британската полиция смяташе, че тези незаконни имигранти са китайци, но впоследствие се оказа, че много от тях са виетнамци. Полицията посочи, че повечето жертви не са носели документи за самоличност и идентификацията се извършва с пръстови отпечатъци, зъбен статус и ДНК, както и със снимки от приятели и роднини.", "date": "2019.10.28", "title": "Шофьорът на камиона с 39 тела не поиска да излезе от ареста"}
{"url": "https://www.24chasa.bg/novini/article/7732989", "text": "Приходите от бизнес на китайската стоманодобивна индустрия са нараснали с 8,9% на годишна база за първите осем месеца, сочат данни на Министерството на промишлеността и информационните технологии. Техният обем е достигнал 5,58 трилиона юана (789 милиарда долара). Производството на чугун за периода януари – септември е било 612 милиона тона (+6,3%), на сурова стомана – 748 милиона тона (+8,4%) и на валцувана стомана – 909 милиона тона (+10,6%), информира  В същото време износът на стомана е бил около 50,3 милиона това, което представлява спад от 5%, а вносът – 8,75 милиона тона или намаление от 12,2% на годишна база.", "date": "2019.10.28", "title": "Приходите на китайската стоманодобивна индустрия са нараснали през първите 8 месеца, търговията в чужбина обаче се свива"}
{"url": "https://www.24chasa.bg/novini/article/7733666", "text": "Над двайсет населени места в област Благоевград не избраха кмет на първи тур. Това са кметства, които ще продължат с местния вот и на 3 ноември, тъй като нито един от кандидатите не е успял да събере над 50 на сто от гласовете. Балотажи ще има в Благоевград, Гърмен и Сандански, където и тази неделя ще продължи гласуването както за общински кмет, така и за кмет на кметство в част от населените места на територията на трите общини. Първенец по брой балотажи за кмет на кметство в областта е Петрич. Там на първи тур в надпреварата за общински кмет печели досегашният градоначалник Димитър Бръчков с 62.84 процента от гласовете. В осем от населените места обаче изборът не приключи вчера, а предстои балотаж. Петрич е и общината в областта, в която най-много населени места гласуваха за кмет на кметство - 21. Балотажи за кмет на кметство ще има и в населени места в общините Гоце Делчев, Разлог и Сатовча. И в трите вече е избран общинския кмет.", "date": "2019.10.28", "title": "Над двайсет населени места в област Благоевград не избраха кмет на първи тур"}
{"url": "https://www.24chasa.bg/novini/article/7733664", "text": "Вицепремиерът и министър на външните работи Екатерина Захариева и външният министър на Армения Зохраб Мнакацанян се договориха двете страни да работят за повече свързаност помежду си. „Важно е народите ни да видят, че имаме отлични двустранни отношения. Надявам се, че визитата ми ще спомогне за развиване на туризма. Трябва и да се фокусираме върху свързаността, между страните ни няма директен самолетен полет“, заяви по време на разговорите си със Зохраб Мнакацанян Екатерина Захариева, която е на първо официално посещение в Армения, предадоха от Министерството на външните работи. „Директният самолетен полет трябва да е абсолютен наш приоритет в свързаността, ще окуражим нашите компании да работят в тази посока“, заяви арменският външен министър. И двамата министри бяха единодушни, че липсата на открити политически въпроси между двете страни и вековните исторически цивилизационни връзки са добра основа да бъдат отношенията развивани по-активно. В България живеят и 10 800 български граждани от арменски произход, които според Екатерина Захариева са естествен мост и живата връзка между двете страни. Външният ни министър отбеляза ниския стокообмен между двете страни, който за 2018 г. възлиза на 27,3 млн. долара. За периода януари-юни на 2019 г. стокообменът е на стойност 19,5 млн. долара, като износът ни за периода е нараснал с 53% в сравнение със същия период на 2018 г. „Имаме увеличение на износа за първите 6 месеца, но като цяло стокообменът не е много. Сигурна съм, че причината е в недобрата свързаност. Трябва да се фокусираме повече върху транспорти проекти и връзките чрез Черноморския коридор“, каза Екатерина Захариева. По думите й Армения би могла да се възползва от стратегическото местоположение на България и да използва страната ни за вход в Европейския съюз, който е и най-големият търговски партньор на Армения. „Можете да използвате включително фериботните ни връзки в Черно море, имаме много добри пристанища във Варна и Бургас, имаме много добра пътна инфраструктура“, подчерта Екатерина Захариева. Министър Мнакацанян потвърди интереса на Армения да развива по-активни икономически отношения с България. „За разширяването на връзките между страните ни развитието на икономическите отношения има особено значение“, каза арменският външен министър. Като сфери от общ интерес в икономиката двамата събеседници посочиха туризма, софтуерните и високите технологии, машиностроенето, хранително-вкусовата промишленост, фармацевтиката. Арменският външен министър подчерта, че Европейският съюз е най-големият поддръжник на реформите в Армения и благодари на Екатерина Захариева за помощта, която страната ни оказва за отношенията с ЕС. „Европейският съюз няма скрит дневен ред, единствената ни цел е да подкрепяме правителствата и народите в различните страни да живеят в демократично, открито, сигурно общество, да не напускат страните си“, заяви Екатерина Захариева, която поздрави арменския си колега за извършваните в страната реформи. България е една от първите държави членки, ратифицирали Споразумението за всеобхватно и засилено партньорство и сътрудничество между Армения и ЕС, подкрепя визовия диалог между Армения и ЕС, сътрудничеството в рамките на „Източно партньорство“. По линия на помощта за развитие за последните три години България е отпуснала повече от 700 000 лв. (350 000 евро) по 9 проекта в Армения и още един с обхват Армения и Грузия. В рамките на преговорите бяха подписани две междуправителствени споразумения. Екатерина Захариева и Зохраб Мнакацанян подписаха протокол за прилагане на Споразумението между ЕС и Армения за реадмисия, което има значение за започване на преговори на Армения с ЕС за визова либерализация. С министъра на териториалната администрация и инфраструктура Сурен Папикян Екатерина Захариева подписа споразумение за международен транспорт и автомобилни превози. Документът дава базата за активизиране на сътрудничеството ни в транспортната сфера, като се очаква то да допринесе за увеличаване на обемите на превозите.", "date": "2019.10.28", "title": "Екатерина Захариева: Искаме директен полет между България и Армения (Снимки)"}
{"url": "https://www.24chasa.bg/novini/article/7733679", "text": "Строителството на тунел под връх Шипка ще струва 267,2 млн. лв., става ясно от поръчка, обявена от Агенция “Пътна инфраструктура”. Работата по съоръжението е пети етап от проекта за обход на Габрово. Тунелът под се намира на 1 км западно от прохода Шипка и на 1 км източно от връх Малуша. Началото на целия обект е преди Габрово, а трасето се отделя вдясно от пътя Велико Търново – Габрово. Краят се включва в обхода на град Шипка при участъка Габрово – Казанлък. Общата дължина на участъка е 10,5 км, от които ново строителство са 7,6 км, останалите ще бъдат реконструирани. Там ще има пет тунела, които ще са с обща дължина 4,011 км, ще има един подлез и седем моста. Съгласно разширения идеен проект в тунела са предвидени две ленти за движение по 3,75 м, две водещи ивици по 0,50 м, два тротоара по 0,85 м, височина на строителния габарит на тунела – 4,80 м. ", "date": "2019.10.28", "title": "Тунел под Шипка ще струва 267 млн. лева, обявиха обществена поръчка"}
{"url": "https://www.24chasa.bg/novini/article/7733701", "text": "Останалите дестинации са София, Виена, Истанбул, Москва - Домодедово, Лондон Лутън, Дортмунд, Мюнхен-Меминген, Айндховен, Ларнака, Тел Авив и Милано - Бергамо и Копенхаген. Спрямо въздушните връзки през миналия зимен период се отчита 60 процента ръст на целогодишните маршрути тази година. Ежедневни полети ще се изпълняват до София и Виена, а до Истанбул те ще са пет пъти в седмицата /понеделник, вторник, четвъртък, събота и неделя. От и за летището в Бургас през зимата ще се обслужват четири полета седмично до Москва - понеделник, сряда, петък и събота и с два полета на седмица до Лондон /понеделник и петък. От началото на годината до средата на октомври и двете летища отчитат спад на пътниците с 12 на сто, което, според концесионера, е нормално развитие предвид над 50-процентовия ръст достигнат в периода 2015-2018 година и рекордната за всички времена изминала година.", "date": "2019.10.28", "title": "Летище Варна ще има директна въздушна връзка със 17 дестинации през зимата"}
{"url": "https://www.24chasa.bg/novini/article/7732000", "text": "С общо 17 награди приключи 6-ото издание на BAAwards 2019 - наградите на Българската асоциация на рекламодателите (БАР), в което се включиха рекордните 67 кампании на рекламодатели, комуникационни агенции и студенти. Рекламодателите се състезаваха в 4 категории, а победителите са: Върнете си съня, за който мечтаете - \"Санофи България\" Българско пиво по британска рецепта - \"Загорка\" IPA 2. Категория: „Иновация в продукт или услуга“ Свежите супергерои - \"Кауфланд България\" ЕООД Само мажеш и печеш - \"БЕЛЛА България\" 3. Категория: „Бранд активационна кампания на продукт или услуга за постигане на конкретна бизнес цел“ Геритамин – доказана формула за красота - \"Актавис\" ЕАД Dove търси историите на истинската красота - \"Юниливър\" 4. Категория: „Бранд активационна кампания за постигане на цел, свързана с корпоративната социална отговорност“ Планета или пластмаса? – FOX NETWORK GROUP BULGARIA Твоята първа работа има значение – TELUS International Europe Призовете при комуникационните агенции също са в 4 категории: 1. Категория „Пускане на пазара на нов продукт или услуга“ Novanight с тройно действие. Лансираща кампания – агенция RED LION А1 Кредитна карта. За нещата, които не могат да чакат до заплата – агенция Saatchi & Saatchi Sofia 2. Категория „Иновация в продукт или услуга“ Дигитална трансформация на бизнес - Ролпласт. – агенция Next Consult 3. Категория „Бранд активационна кампания на продукт или услуга за постигане на конкретна бизнес цел“ Пролетна промоция на Visa – агенция Publicis Dialog The Great Swap – агенция \"Маккан София\" ООД 4. Категория „Бранд активационна кампания за постигане на цел, свързана с корпоративната социална отговорност“ Почисти и разкраси с Cif – агенция B+RED Иди, учи и се върни – агенция \"Маккан София\" ООД Два студентски проекта също бяха оценени високо от журито на БАР.   „Пускане на пазара на нов брандиран продукт или услуга в съществуваща категория“.  Casserole: За пълни коремчета и широки усмивки! – отбор от УНСС с ръководител гл. ас. д-р Борислава Стоименова Yamm specialty shop – за студенти от НБУ с ръководител гл. ас. д-р Даниела Кадийска  „Благодарим на всички участници за рекордните резултати в конкурсите BAAwards 2019. За шеста поредна година те се доказват като истински измерител на професионализма. Победителите са пример на младите професионалисти и още едно основание колебаещите се да помислят за кариерна реализация в България. Нетърпеливи сме да споделим ноухауто от конкурсите BAAwards 2019 и заедно да очертаем перспективите за развитие на маркетинговите комуникации в страната ни“, каза на церемонията Росен Мисов, изпълнителен директор на БАР.", "date": "2019.10.28", "title": "Рекламодателите връчиха 8 златни и\n7 сребърни приза на BAAwards 2019"}
{"url": "https://www.24chasa.bg/novini/article/7732873", "text": "Осорвана битка в София ще има не само за кмет на столицата, но и в почти всички 24 района. Това сочат данните при обработени 40,72% от протоколите на СИК в ОИК. Според предварителните резултати Йорданка Фандъкова получава 36,38% от гласовете, а Мая Манолова - 27,28%. В СОС ГЕРБ остава първа политическа сила с 32,3%. Предварителните данни обаче сочат разместване във второто място - засега то е за БСП със 17,79%, а за \"Демократична България\" са гласували - 14,92%. В момента в СОС групата на Реформаторския блок е втора по-големина, а БСП - трета. В СОС влиза и независимият кандидат Борис Бонев с 11,12%. ВМРО пък получават 4,69%. При районите засега на първи тур кмет има избран в \"Банкя\" и \"Кремиковци\". В \"Банкя\" досегашният районен кмет Рангел Марков получава 62,87%. По неофициални данни на първи тур независимият кандидат Лилия Донкова, подкрепена от ГЕРБ, СДС и ВМРО печели вота с 60,3%. Там досега управляваше също независим кандидат - Ивайло Панев, който обаче се отказа от поста. Досега Донкова беше негов зам.-кмет.Вероятно ГЕРБ губи районния си кмет в \"Изгрев\". Според предварителните данни Цветомир Жеков се нарежда трети с 23,99% и няма да отиде на балотаж. На втори тур засега там битката ще е между Делян Георгиев от БСП с 29,02% и Филип Симеонов от \"Демократична България\" с 25,62%. В район \"Искър\" досегашният кмет от ГЕРБ Ивайло Цеков отива на балотаж с 34,94% срещу Борис Цветков от БСП с 26,73%. В \"Подуяне\" досегашният кмет от ГЕРБ Ева Митова ще се бори на втори тур с 39,52% срещу Веселин Жечев от БСП със 17,15%. В \"Лозенец\" досегашният кмет от ГЕРБ Любомир Дреков се изправя на балотаж с 31,58% срещу Константин Павлов от \"Демократична България\" с 28,90%. В район \"Младост\" води кандидатката на ГЕРБ - депутатката Мария Илиева с 29,06%. Тя отива на втори тур срещу независимия Стефан Стефанов с 16,58%. Във \"Витоша\" досегашният кмет Теодор Петков, издигнат от ГЕРБ и СДС получава 41,37% и отива на втори тур с Христо Вълчанов от \"Демократична България\" - 19,54%. В \"Нови Искър\" засега на балотаж отива досегашният районен кмет от ГЕРБ Даниела Райчева с 48,22% срещу Владислав Владимиров от ДБГ - 16,47%. В \"Красна поляна\" сегашният кмет от ГЕРБ Иван Чакъров получава 39,59% от гласовете и се изправя на втори тур срещу независимият Георги Миланов - 17,58%. Във \"Възраждане\" балотажът ще е между сегашният районен кмет от ГЕРБ Савина Савова - 39,22% и Васил Кънев от \"Демократична България\" - 19,64%. В \"Оборище\", който досега се управляваше от Реформаторския блок, кандидатът на ГЕРБ Петър Митев е първи с 31,61%. Той отива на втори тур срещу кандидатът на \"Демократична България\" Николай Александров с 27,97%. В \"Сердика\" настоящият кмет Тодор Кръстев от ГЕРБ отива на втори тур с 37,89% срещу Янко Янков от БСП със 17,81%. В \"Люлин\" настоящият кмет от ГЕРБ Милко Младенов също е на балотаж с 36,73% срещу Мая Александрова от БСП с 23,31%. В \"Илинден\" отново настоящият кмет от ГЕРБ Иван Божилов ще се бори на втори тур с 39,43% срещу Георги Томов от БСП с 22,16%. В \"Надежда\" балотажът също ще е между настоящият кмет от ГЕРБ Димитър Димов с 40,65% срещу Стоян Цветков от БСП - 19,30%. В \"Красно село\" има оспорвана битка за второто място. Там засега е ясно, че на балотаж отива досегашният кмет Христо Апостолов, издигнат от ГЕРБ и СДС със 32,35%. За второто място се борят Росина Станиславова от \"Демократична България\" с 21,91% и Николай Николов от БСП с 21,15%. В \"Слатина\" на втори тур отива досегашният кмет от ГЕРБ Наталия Стоянова с 35,76% срещу Георги Илиев от \"Демократична България\" - 21,17%. В \"Триадица\" на втори тур отива настоящият кмет от ГЕРБ Николай Терзиев - 30,23% срещу Димитър Божилов от \"Демократична България\" - 27,82%. Във \"Връбница\" на балотаж се изправят настоящият кмет от ГЕРБ Младен Младенов с 36,94% срещу Владимир Петров от БСП - 21,13%. В \"Средец\", който досега се управляваше от Реформаторския блок, първи е бившият министър Трайчо Трайков (Демократична България\") с 37,58%. Той отива на балотаж срещу Любомир Ковачев, издигнат от ГЕРБ и СДС с30,61%. В район \"Студентски\" настоящият кмет от ГЕРБ Димитър Дилчев ще се бори на втори тур с 34,16% срещу Петко Горанов от \"Демократична България\" с 22,13%. В \"Панчарево\" начело е независимият Николай Гюров с 38,49% срещу сегашният кмет от ГЕРБ Димитър Сичанов с 33,22%. В \"Овча купел\" битката ще е между сегашният кмет от ГЕРБ Христина Семерджиева с 30,27% срещу кандидатът на \"Демократична България\" Ангел Стефанов с 22,01%.", "date": "2019.10.28", "title": "Битката за районите в София: ГЕРБ печели Банкя, независима взе \"Кремиковци\" (ОБНОВЕНА)"}
{"url": "https://www.24chasa.bg/novini/article/7733828", "text": "Главният прокурор Сотир Цацаров е уведомил на 25 октомври външния министър Екатерина Захариева за разследване на прокуратурата по сигнал на ДАНС за шпионска дейност в България от страна на руски гражданин, съобщиха от пресцентъра на прокуратурата. Спецпрокуратурата е потвърдила изцяло фактите в сигнала на ДАНС. Установено е било, че месец септември 2018 г., в продължение на близо година, гражданин на Руската федерация е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО. Целта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги. Установено е било, че руският гражданин има статут на дипломат, акредитиран у нас - първи секретар в Посолството на Руската Федерация в София. От прокуратурата обясняват, че съобразно чл. 31 т.1 от Виенската конвенция за дипломатическите отношения, \"дипломатическият агент се ползва с имунитет по отношение на наказателната юрисдикция на приемащата държава\". По тази причина, въпреки наличието на основания за привличането му в качеството на обвиняем, наказателното производство срещу руския гражданин е спряно, защото е с имунитет, уточняват от държавното обвинение.", "date": "2019.10.28", "title": "Първи секретар в посолството на Русия в България шпионирал у нас"}
{"url": "https://www.24chasa.bg/novini/article/7733641", "text": "Наблюдение на популацията на два вида костенурки и два вида змии по протежението на Кресненското дефиле, което ще струва 240 000 лв., предвижда обществена поръчка, обявена от пътната агенция. Финансирането е от програма “Транспорт”. Ще се изследват шипобедрена костенурка, шепоопашата костенурка, ивичест и леопардов смок. Задачата за тези 240 000 лв. е поне един път в седмицата в пролетен, летен и есенен сезон да се отчитат и маркират всички установени животински индивиди в района, като се Допълнителни контролни отчитания ще бъдат един път за всеки сезон в годината за 5 дни. За всяка жертва на трафика се регистрира вид на животното, онтогенетичен статус, ако е възможно, GPS координати, отстояние от банкета, посока на придвижване на животното. Трябва да се представи и анализ на смъртността и въздействието на трафика. Изискванията и на Брюксел по подадения формуляр за финансиране с европари на магистралата през дефилето е да се отчетат въздействията на строителството и на пътя върху земноводни, влечуги, свързани с прясна вода/зависими видове, които са концентрирани в дъното на Кресненското дефиле. Иска се да се посочи и въздействието върху прилепите от вида дългоухи (Бехщайнови) нощници. Това съобщиха от Министерството на транспорта на запитване на “24 часа”. Оттам припомнят, че управляващият орган е подал на 9 август формуляр за кандидатстване за финансиране за лот 3.2 на “Струма”, т.нар. апликационна форма. На 15 октомври е изпратено писмо от генерална дирекция “Регионална политика” на ЕК Основните коментари и исканата допълнителна информация са за съответствия с изискванията на директивите за птиците и местообитанията. Към настоящия момент българските власти анализират и отразяват получените коментари на ЕК, се казва в отговора. От него става ясно, че няма отказ от Брюксел за финансиране на пътя през Кресненското дефиле, а се искат уточнения. От ведомството на Росен Желязков уточняват, че стандартната процедура е бенефициентите да изготвят формуляр за кандидатстване по проекта. След подаването му ЕК се произнася с решение в срок до 3 месеца, комисията има право в процеса на оценка да го върне за уточняване на отделни елементи. Връщането на апликационната форма от ЕК по големите проекти е по документа с цел ефективното и ефикасно изразходване на средствата от еврофондовете. Срокът за отразяването на всички бележки е 3 месеца от датата на получаването му от българските власти. След това формулярът се изпраща до ЕК, докато се получи финално решение за одобрение или отхвърляне на подаденото заявление за финансиране.", "date": "2019.10.28", "title": "Броят сгазени от коли костенурки и змии в Кресненското дефиле"}
{"url": "https://www.24chasa.bg/novini/article/7733792", "text": "Около 2 000 уебсайта в Грузия, включително тези на президента, съдилищата и медиите, попаднаха в центъра на мащабна кибератака. Уебсайтът на грузинския президент Саломе Зурабишвили беше \"нападнат от хакери днес следобед\", заяви неговата говорителка за АФП. \"Органите на реда разследват инцидента\", каза Софо Джаянашвили, информира БГНЕС. Информационната агенция Грузия Интерпрес съобщи, че уебсайтът на съдилищата с обща юрисдикция в Грузия, както и уебсайтовете на редица правителствени агенции, неправителствени организации и медийни агенции също са засегнати от кибератаката. В резултат на атаката се появи снимка на бившия президент на Грузия в изгнание Михаил Саакашвили с надпис \"Ще се върна!\", съобщава Интерпрес. Саакашвили живее в самоналожено изгнание в Украйна, след като вторият му мандат като президент приключи през 2013 година. Жестоко прозападният реформист и бивш лидер е издирван в Тбилиси по обвинение в злоупотреба с власт, което той отрича. Редица бивши висши служители от администрацията на Саакашвили са в затвора, след като неговата партия загуби през 2012 г. на парламентарните избори от настоящата управляваща партия \"Грузинска мечта\", оглавена от олигарха Бидзина Иванишвили. Опозиционните партии и западните съюзници на Грузия заклеймиха наказателното преследване като политически лов на вещици. ", "date": "2019.10.28", "title": "Кибертерористи удариха сайтовете на президента, съдилища и медии в Грузия"}
{"url": "https://www.24chasa.bg/novini/article/7733256", "text": "Военнослужещи от Сухопътните войски и хеликоптер Ми-17 от състава на Военновъздушните сили втори ден оказват помощ в борбата с пожара, който гори в природен парк „Рила“ в землището над село Долно Осеново в района между хижа „Чакалница“ и връх Капатник. От 06.00 ч днес, 28 октомври, 21 военнослужещи и техника се включиха в погасяването на огъня. Това съобщиха от пресцентъра на Министерството на отбраната. Формированието за овладяване и/или преодоляване на последствията от бедствия (ФОППБ) е от състава на Бригадно командване - Благоевград. Военнослужещите са под ръководството на командира на трети механизиран батальон от състава на Бригадното командване подполковник Кирил Спаневиков и на командира на ФОППБ капитан Николай Щурков. Пожарът обхваща около 350 декара борова гора в планинска, хълмиста, труднодостъпна местност с надморска височина над 1900 м. и голяма денивелация. В района на пожара вследствие на атмосферните условия се е спуснал гъст дим, който ограничава видимостта. Действията на военнослужещите се извършват съвместно с органите на пожарна безопасност, гражданска защита и горското стопанство.", "date": "2019.10.28", "title": "Военни и хеликоптер се включиха в гасенето на големия горски пожар в природен парк „Рила“"}
{"url": "https://www.24chasa.bg/novini/article/7733311", "text": "Алберто Фернандес, който спечели вчерашните президентски избори в Аржентина, е левоцентристки перонист, известен със своята дискретност и умереност, пълна противоположност на вицепрезидентката му, буйната Кристина Киршнер. Фернандес спечели президентския вот още на първи тур срещу действащия държавен глава, либерала Маурисио Макри, който се опитваше да вземе втори мандат. Алберто Фернандес се възползва от повторното обединяване на перонистката опозиция, за да попречи на преизбирането на Макри. 66-годишната бивша президентка Киршнер осъзна, че поражда бурни реакции и отстъпи мястото на бившия началник на канцеларията си. Киршнер, която е левоцентристки сенатор от 2017 г., и е била два пъти президент от 2007 до 2015 г., се задоволи с вицепрезидентския пост, след като сама лансира кандидатурата на Фернандес. След като се озова под светлината на прожекторите, 60-годишният адвокат прегази другите кандидати на първичните избори през август, нещо като генерална репетиция за президентския вот, като взе 48 процента от гласовете, далеч пред Макри. Изненадващ резултат за човек, който допреди това се беше явил само веднъж на избори: през 2000 г. на парламентарния вот в Буенос Айрес. Избраникът на бившата президентка обаче показа, че може да се разграничи, като в първата година от мандата на Киршнер, когато направи редица критични изказвания насред сблъсъка между бившата президентка, поземлените собственици и големите медии. В крайна сметка той подаде оставка. Този епизод вече се възприема като проява на независимост от хората, които го мислеха за марионетка на Кристина Киршнер. \"Фернандес удържа срещу Кристина Киршнер през 2008 г. Тя не можа да го постави под контрол, а сега това ще й е още по-трудно\" като вицепрезидентка, смяташе няколко дни преди изборите политологът Раул Арагон. Вдовицата на починалия през 2010 г. бивш президент Нестор Киршнер (2003-2007 г.), с когото бяха неразделна двойка и в обществения, и в политическия живот, е яростен съперник на Макри, като дори отказа да присъства на церемонията по встъпването му в длъжност. \"Либерал, прогресист, перонист\" Депутатът Даниел Филмус, който беше министър на образованието при управлението на Нестор Киршнер, описва Алберто Фернандес като човек, с когото може \"да се разговаря, да се обменят мнения по множество теми\". Човек, който \"при различни обстоятелства доказа, че може да работи хармонично с играчи от разнообразен тип, със силно различаващи се идеи, за постигане на средно- и дългосрочни политики\", каза той. Критиците му пък го смятат за хамелеон, който общува както с ултралибералните среди, така и с левите популисти като семейство Киршнер. Фернандес пък се описва като \"ляв либерал, прогресивен либерал\". \"Вярвам в личните свободи и вярвам в държавата, която трябва да присъства, когато пазарът го изисква. Аз съм перонист. Аз култивирам клона на перонисткия прогресивен либерализъм\", заявява той. В последно време той посети различни латиноамерикански леви лидери: бразилеца Луиз Инасио Лула да Силва в затвора му, уругваеца Хосе \"Пепе\" Мухика и боливиеца Ево Моралес. На финалната права на кампанията той се постара да успокои и пазарите, които се тревожат от тежката икономическа криза в страната и мерките, които той би взел като държавен глава. Фернандес е критичен към Международния валутен фонд, който отпусна заем от 57 милиарда долара на Аржентина, и сега иска да успокои аржентинците. \"Ще се грижим за спестяванията ви, за доларовите ви банкови сметки. Нямате никаква причина за тревога\", каза той. Сред най-спорните му изказвания е критикуването на съдебните дела срещу Кристина Киршнер за корупция, като заяви, че \"съдебната система не работи добре\". Алберто Фернандес предизвика спорове и с изявленията си за Венецуела. Според него тази страна не е диктатура, а има \"авторитарно правителство\". Алберто Фернандес преподава право от 30 години в университета на Буенос Айрес, но е много дискретен за личния си живот. Има син на 24 години.  (От БТА)", "date": "2019.10.28", "title": "АФП: Новият президент на Аржентина\nе увереният и дискретен Алберто Фернандес"}
{"url": "https://www.24chasa.bg/novini/article/7733305", "text": "Десетки работници се състезават с времето, за да се опитат да спасят 2-годишно момче, хванато в капан от повече от 72 часа в 26-метров кладенец в Южна Индия, съобщава АФП. Момчето е паднало в кладенеца с диаметър 30 сантиметра в петък следобед, докато играело в близост до дома си в квартал Тиручирапали в щата Тамил Наду, информира БГНЕС. За кратко била използвана термична камера за наблюдение на телесната температура на детето, докато кислородът бе подаван през тръба. Малкото дете Суджит Уилсън беше в безсъзнание, но дишаше до неделя сутринта, но оттогава спасителите не успяват да проверят състоянието му. Властите съобщиха, че детето първоначално се е вклинило на около 9 метра, преди да се подхлъзне към дъното в изправено положение. „Това е надпревара с времето“, каза Джавахарлал Неру, старши окръжен офицер на мястото. Работниците са използвали нефтен дренаж, за да изкопаят дупка, успоредна на кладенеца, но платформата се разпадна на около десет метра заради скалистата земя. Опитите да се използват роботизирани устройства за спускане на въжета, за да се прикрепят към китката на момчето, се провалиха в събота.", "date": "2019.10.28", "title": "Спасяват дете, заседнало в 26-метров кладенец в Индия (Снимки)"}
{"url": "https://www.24chasa.bg/novini/article/7733371", "text": "С 68,63 процента от гласовете досегашният кмет на Стара Загора Живко Тодоров очаквано бе преизбран за трети мандат още на първия тур от местните избори в неделя. С този си резултат той остава отличникът на ГЕРБ сред кметовете на областни градове, като изпревари дори успешният Димитър Николов в Бургас, който получи 65,82 процента. Преди 4 години Тодоров също получи доверието на своите съграждани на първи тур, но тогава резултатът му бе по-висок - той взе 79,04 процента от гласовете. Сега за младия кмет на Стара Загора гласуваха 12 962 души по-малко в сравнение с 2015 г. Едно от обясненията за това е и по-ниската избирателна активност в общината - 52,54 процента през 2015 г. срещу 42,27 процента през тази година. Преди 4 години в общинския съвет на Стара Загора влязоха 11 политически партии и коалиции, сега те са 12. Отново ГЕРБ е водеща политическа сила, макар че губи 6 от досегашните си места - 21 срещу 27 преди 4 години. Затова пък БСП вдига резултата си с 1 място и взема 7 места. Останалите в 51-местния общински съвет са: Земеделски народен съюз 7 места, БСДП - 3 места, Демократична България - 3 места, ДПС - 2 места, ВМРО - 2 места, Алтернативата на гражданите - 2 места, а \"Воля\", \"Възраждане\", \"Ние, гражданите\" и \"Нашият град\" ще бъдат с по едно място. Зад борда на местния парламент сега са Атака, НФСБ и АБВ. Кандидатът за кмет от \"Алтернатива на гражданите\" Янко Янков, чийто имунитет бе свален в изборния ден по искане на главния прокурор Сотир Цацаров, се класира трети в състезанието за кмет с 3,54 процента, които се равняват на 1992 гласа.", "date": "2019.10.28", "title": "Кметът на Стара Загора Живко Тодоров пак е отличникът на ГЕРБ, но с по-малко гласове"}
{"url": "https://www.24chasa.bg/novini/article/7733376", "text": "Няма съмнение, че Брекзит е стратегическа катастрофа за ЕС, но изглежда са малко онези, които разбират, че Съюзът се движи в посока към още една стратегическа катастрофа на Западните Балкани, пише бившият шведски премиер и бивш специален представител на ЕС за бивша Югославия Карл Билд в статия за \"Вашингтон пост\", цитирана от информационния сайт Плусинфо. \"Миналата седмица Франция блокира започването на присъединителни преговори на ЕС със Северна Македония противно на препоръката на Европейската комисия и на желанието на други страни членки. Това решение може да разруши десетилетния стратегически подход на ЕС към Балканите\", пише Билд, предава БТА. Той припомня, че след края на войните на Балканите през 90-те години приоритет на ЕС беше установяването на дългосрочна стабилност на тази проблематична част на континента. \"През 2003 г. на срещата на високо равнище в Солун европейските лидери официално се задължиха да открият /перспективата за/ членство в ЕС за страните от Западните Балкани. Оттогава това беше фар, който вдъхновяваше и водеше политиката на страните от региона с цел да реформират своите икономики и общества, за да се превъзмогнат подялбите от миналото и да се подготвят за европейското си бъдеще\", подчертава Билд. Президентът на Франция Еманюел Макрон говори добре за отговорността на Европа и иска да се позиционира като фигура, която започва нова траектория на ЕС от глобално значение, и всичко това е хубаво, и спешно необходимо, но същевременно трудно съвпадащо с доверието към ЕС в самата Европа. Билд смята, че тази позиция на Франция е лоша сама по себе си, но последиците от решението ще бъдат много по-далечни. Той посочва, че френското вето не е било блокада само против Северна Македония и Албания, а и против целия процес на разширяване на Западните Балкани и е потопило цялата политика на разширяване. \"Може да не е изрично написано, но това означава също вето за Сърбия, Черна гора, Босна и Херцеговина и ще има последици и за други нерешени въпроси в региона\", заключава Билд.", "date": "2019.10.28", "title": "Ветото за Северна Македония и Албания означава и вето за Сърбия, Черна гора и Босна и Херцеговина"}
{"url": "https://www.24chasa.bg/novini/article/7733374", "text": "Руският президент Владимир Путин разпореди допълнителни мерки за противодействие на трафика на наркотици в Русия. Както следва от списъка с инструкции на държавния глава, е необходимо да се ограничи достъпа до информация, публикувана в интернет за „способи, методи за разработка, производство и употреба на наркотични, психотропни вещества, нови потенциално опасни психоактивни вещества, както и до местата за тяхното придобиване“, предаде  . Освен това президентът призова за криминализиране на подбудите за употреба и популяризиране на забранени вещества в мрежата. Сред мерките за предотвратяване на наркотрафика са превенция, рехабилитация и ресоциализация на наркотиците, подкрепа от неправителствените организации, осъществяващи програми за поддръжка на хора, употребяващи наркотици и психотропни вещества. Путин възложи на Министерството на вътрешните работи да внесе предложения за увеличаване на персонала за борба с наркотрафика.", "date": "2019.10.28", "title": "Русия с нови мерки срещу наркотрафика в страната"}
{"url": "https://www.24chasa.bg/novini/article/7733408", "text": "Непълнолетни автори на серия грабежи разкриха служители на Пето РУ в Пловдив. Оперативните действия стартирали вчера във връзка с получени сигнали за времето от 10.30 часа до 14.00 часа. Според информацията, на територията на квартал \"Тракия\", с удари били нападнати четири момчета на 11 и 12 години. На двама от тях извършителите отнели мобилни телефони на обща стойност около 1200 лева, а на трети - сребърен синджир. Четвъртият тийнейджър успял да избяга от нападателите си, без да му вземат чантичка с около 60 лева, съобщиха от МВР. В хода на издирването същия ден в районното управление били задържани двама 14-годишни. Срещу тях са образувани досъдебни производства под наблюдение на прокуратурата.", "date": "2019.10.28", "title": "14-годишни крадци са задържани след серия от грабежи в Пловдив"}
{"url": "https://www.24chasa.bg/novini/article/7733300", "text": ", била депортирана от Великобритания няколко дни по-рано и се опитвала да се върне обратно заедно с останалите 38 души в хладилното ремарке, съобщиха близките й днес. Никой от тях няма контакт с 26-годишната Фам Тра Май, откакто момичето писа съобщение: \"Не мога да дишам. Мамо, много съжалявам\". За да я вкара нелегално във Великобритания, семейството й платило 30 000 паунда, като се има предвид, че родителите й изкарват по 300 паунда на месец. За целта взели заем, който добавили към ипотеката си. Братът на Фам Тра Май твърди, че това е второто преминаване на сестра му през Северно море, пише \"Дейли мейл\". \"Тя беше арестувана преди няколко дни във Великобритания и я депортираха до Франция. И сега разбрахме, че може да е загинала\", обясни той пред виетнамската преса. На Фам й е обещано да стигне до Англия с кола или самолет и затова плаща за ВИП пътуване, но вместо това, родителите й са притеснени, че може би е измръзнала с останалите 38 жертви в камиона, след като им прати смс, че умира. Баща й Фам Ван Тон заяви: \"Опитахме се да я разубедим, защото това е много опасно пътуване, но тя каза: \"Ако не отида, семейството ни ще остане в това затруднено положение много дълго време заради дълга\". \"Тя пое риск и ние трябваше да се съгласим с нея. Бяхме в шок. Не мога да обясня болката ни. Бяхме съкрушени. Ако знаехме, че ще се стигне до това, никога нямаше да я пусна\", добавя още бащата. Той също потвърди пред Си Ен Ен, че трафикантите твърдели, че маршрутът е безопасен и тя ще бъде прекарана през него с кола или самолет. Известни са имената на 8 лица, чиито виетнамски семейства се притесняват, че може да са сред жертвите в камиона в Есекс. На един от опечалените бащи дори се наложи да прати ДНК проба, за да подпомогне идентифицирането на 33-годишния си син Нгуен Ван Хунг. Виетнамските власти са посетили дома му през уикенда, за да съберат косми на изчезналия мъж. Семейството му няма контакт с него от 21 октомври, когато пратил съобщение, че \"отива във Великобритания с такси\". Счита се, че е казал така на своите родители, за да не ги притеснява, че се вози в задната част на камион. Все още няма официални данни дали синът им е сред загиналите.", "date": "2019.10.28", "title": "Виетнамката със SMS-а, че умира - наскоро депортирана от Англия, искала да се върне"}
{"url": "https://www.24chasa.bg/novini/article/7733471", "text": "Анкетата, проведена точно след церемонията по интронизация на император Нарухито миналата седмица, разкри, че 81,9% от японците са „за“ жена на трона. Едва 13,5 на сто са против. Сондажът на агенция \"Киодо\", проведен през уикенда, идва на фона на подновен дебат за наследяването на трона, ограничено само да мъжете в имперското семейство. В момента има само три пресотолонаследника – по-младият брат на императора – принц Акишино (53 г.), неговият 13-годишен син принц Хисахито и 83-годишния принц Хитачи, чичо на императора. Намаляващите редици на мъжки наследници възобновиха дискусиите за разрешаване на дами от благороден произход да се възкачват на трона, като правителственият говорител Йошихиде Суга заяви, че този въпрос се проучва „предпазливо“, коментира БТА. Император Нарухито и императрица Масако имат едно дете – 17-годишната принцеса Аико.", "date": "2019.10.28", "title": "Японците одобряват идеята за жена император"}
{"url": "https://www.24chasa.bg/novini/article/7733460", "text": "Пътуванията на българи в чужбина през септември са 653.6 хил., или с 3.2 на сто над регистрираните през септември 2018 година, съобщи Националният статистически институт. През септември 2019 г. посещенията на чужденци в България са 1286.4 хил., или с 2.9 на сто по-малко в сравнение със септември 2018 година, предава БТА. В сравнение със септември 2018 г. e регистрирано увеличение на пътуванията на българи по всички наблюдавани цели: \"почивка и екскурзия\" - с 5.8 на сто, \"други\" - с 1.9 на сто, и \"служебна\" - с 1.5 на сто. Най-голям относителен дял от общия брой пътувания на българите в чужбина през септември формират пътуванията с други цели (гостуване, обучение, посещение на културни и спортни мероприятия) - 43.9 на сто, следвани от тези с цел почивка и екскурзия - 35.8 на сто, и със служебна цел - 20.3 на сто. Намаление при посещенията на чужденци в България е регистрирано при пътуванията по всички наблюдавани цели: \"почивка и екскурзия\" - с 3.1 на сто, \"други (вкл. гостувания и транзитни преминавания)\" - с 3 на сто, и \"служебна\" - с 1.6 на сто. Транзитните преминавания през страната са 25.1 на сто (323.1 хил.) от всички посещения на чужденци в България. През септември 2019 г. най-голям брой пътувания на българи са осъществени към: Гърция - 158.3 хил., Турция - 155.6 хил., Сърбия - 49.1 хил., Румъния - 48.8 хил., Германия - 42.0 хил., Република Северна Македония - 38.8 хил., Австрия - 20.3 хил., Обединеното кралство - 17.4 хил., Франция - 16.4 хил., Италия - 16.0 хиляди. От общия брой чужденци, посетили България през септември 2019 г., делът на гражданите от Европейския съюз е 61.2 на сто, или с 5.5 на сто по-малко в сравнение със същия месец на предходната година. Намаляват посещенията на граждани от Германия - с 20.8 на сто, Франция - с 11.7 на сто, Гърция - с 5.1 на сто, Австрия - с 4.8 на сто, Румъния - с 3.4 на сто, Чешката република - с 2 на сто, и други. Същевременно се увеличават посещенията на граждани от Обединеното кралство - с 15 на сто, Дания - с 8.9 на сто, Унгария - с 8.1 на сто, Нидерландия - с 8 на сто, Полша - с 1.5 на сто, Словакия - с 1.1 на сто. Посещенията на граждани от групата \"Други европейски страни\" нарастват с 1.7 на сто, като най-голямо е увеличението на посещенията на граждани от Украйна - с 22.2 на сто. През септември 2019 г. преобладава делът на посещенията с цел почивка и екскурзия - 46.6 на сто, следвани от посещенията с други цели - 39.1 на сто, и със служебна цел - 14.3 на сто. Най-много посещения в България през септември 2019 г. са направили гражданите от: Турция - 157.6 хил., Румъния - 157.5 хил., Германия - 145.8 хил., Гърция - 92.1 хил., Полша - 72.5 хил., Обединеното кралство - 62.0 хил., Украйна - 60.7 хил., Сърбия - 58.6 хил., Република Северна Македония - 44.8 хил., Руската федерация - 41.6 хиляди.", "date": "2019.10.28", "title": "Българите са пътували повече този септември спрямо септември 2018 г."}
{"url": "https://www.24chasa.bg/novini/article/7733430", "text": "Специализираният съд намали паричната гаранция на бившия ректор на Медицинския университет Ваньо Митев от 200 на 100 хиляди лева. Това стана на разпоредителното заседание по делото срещу него и още петима подсъдими. Освен бившия ректор са подсъдими още бившият декан на Факултета по дентална медицина Андон Филчев, иракчанинът с британско гражданство Абду Амар, Анастас Циканделов, жена му София и синът им Димитър. Шестимата са обвинени, че са приели 25 чуждестранни граждани от арабски произход, които не са имали необходимото образование. Делото бе образувано през януари 2018 г., като основен свидетел бил бившият главен секретар на Медицинския университет Алексей Алексеев, който бе подсъдим с академик Митев и в друг процес. Специализираният съд върна делото на прокуратурата за отстраняване на неточности в обвинителния акт. Съдът посочи, че едно от обвиненията, което е за престъпление по служба трябва да бъде изпълнено със съдържание, тъй като това е формално престъпление и обвинението е бланкетно. По този причина трябва да бъдат изброени конкретни нарушения. Изброяването на много законови и подзаконови актове, които били нарушени, затруднява правото на защита. Всеки трябва да бъде наясно в какво е обвинен, за да може да организира своята защита. Освен това стана ясно, че обвинителния акт не е бил преведен на английски език. Абдул Амар не е получил обвинителния акт, преведен от прокуратурата. Затова съдът изпрати на прокуратурата документа за изплащане на сумата. Намалени с 1/2 бяха и гаранциите и на останалите петима подсъдими. Това е второ дело срещу академик Ваньо Митев. По първото, което бе за неизгодни сделки, бе окончателно оправдан. ", "date": "2019.10.28", "title": "Спецсъдът намали от 200 на 100 хиляди лева гаранцията на академик Ваньо Митев"}
{"url": "https://www.24chasa.bg/novini/article/7733415", "text": "През септември банковото кредитиране за бизнеса се забави рязко, показват последни данни на Европейската централна банка, които сигнализират, че отслабването на икономиката на еврозоната в крайна сметка започва да се отразява негативно и на отпускането на заеми на европейските фирми, предаде БНР. Растежът на кредитирането на нефинансовите компании в еврозоната се забави през септември до 3,7% на годишна база от посткризисния пик от 4,3%, достигнат месец по-рано (второ най-силно повишение от май 2009-а година след аналогичен по размер растеж и през септември 2018-а година). По принцип икономиката на еврозоната зависи доста силно от способността за финансиране, като този тип данни на ЕЦБ се считат за добър индикатор за икономическото здраве и за бъдещите бизнес инвестиции. Банковите заеми за домакинствата пък нараснаха през септември за втори пореден месец с 3,4% (най-солидно повишение от началото на 2009-а година). Въпреки че банковото кредитиране в еврозоната се възстанови след края на 2014-а година, то остава далеч под предкризисните нива. През 2007-а година и през първата половина на 2008-а година банковото кредитиране на предприятията нарастваше средно с цели 12 на сто. Общото кредитиране на частния сектор се увеличи през септември с 3,2% годишно след повишение с 3,1% през август. Надявайки се да oграничи икономически спад, през септември ЕЦБ одобри нова схема на стимулиращи мерки, насочена отчасти към търговските банките, така че те да продължат да предоставят евтини кредит на реалната икономика, въпреки че все още не може да се материализира дългоочакваното икономическо възстановяване на еврозоната. Растежът на паричната маса в еврозоната през септември също се забави, като това е индикатор, който често предвещава бъдещата кредитна активност. Според оповестените в понеделник данни на ЕЦБ паричната маса (индексът М3) в еврозоната нарасна през септември с 5,5% на годишна база, но след повишение с 5,7% през август, като на тримесечна осреднена база (за периода юли - септември) паричната маса също нарасна с 5,5%. По този начин растежът на паричната маса се задържа над важното целево ниво на ЕЦБ за повишение с 4,5% , отговарящо на мандата на централната банка за ценова стабилност в рамките на еврозоната.", "date": "2019.10.28", "title": "ЕЦБ отчита рязко забавяне на бизнес кредитирането в еврозоната през септември"}
{"url": "https://www.24chasa.bg/novini/article/7733479", "text": "Съвместното заседание на двете камари на румънския парламент, на което ще бъде гласувано новото правителство начело с лидера на Национално-либералната партия Лудовик Орбан, ще се състои в понеделник, 4 ноември, предаде агенция Аджерпрес. Изслушванията на кандидатите за министри от специализираните комисии ще се проведат утре и вдругиден, реши днес ръководството на румънския парламент, предава БТА. Председателят на Сената Теодор Мелешкану уточни, че изслушванията са насрочени от 9,00 ч. във вторник и в сряда, а заседанието на парламента за гласуване състава и програмата на новото правителство е насрочено за 14,00 ч. в понеделник, 4 ноември. Предложеният за премиер Лудовик Орбан внесе миналата седмица в парламента списъка с министри и програмата за управление. Правителството на Орбан включва 16 министерства и един вицепремиерски пост, за който е предложена Ралука Туркан, бивш лидер на либералите. За министър на финансите е номиниран Флорин Къцу, за министър на вътрешните работи - Марчел Вела, а за министър на външните работи - Богдан Ауреску. Каталин Предою е предложен за министър на правосъдието - пост, който той заемаше в периода 2008-2012 г. Началникът на генералния щаб на румънската армия генерал Николае Чука е номиниран за министър на отбраната. Най-малко 233 народни представители трябва да гласуват \"за\" правителството на Лудовик Орбан, за да встъпи то в длъжност. Лявото правителство на Виорика Дънчила падна от власт с вот на недоверие на 10 октомври.", "date": "2019.10.28", "title": "На 4 ноември гласуват новото румънско правителство\nначело с лидера на либералите Лудовик Орбан"}
{"url": "https://www.24chasa.bg/novini/article/7733496", "text": "Кремъл смята, че може да се говори за сериозен принос на президента на САЩ Доналд Тръмп в борбата с международния тероризъм, ако се потвърдят сведенията за ликвидирането от американски спецчасти на лидера на терористичната групировка \"Ислямска държава\" Абу Бакр ал Багдади, предаде ТАСС, цитирана от БТА. \"Ако наистина е така, нашите военни трябва да са видели в зоната американските самолети и дронове, които са провеждали операцията\", каза днес пред журналисти Дмитрий Песков, прессекретарят на руския президент Владимир Путин. По думите му, ако действително се потвърди информацията за ликвидирането на Ал Багдади, то като цяло може да се говори за сериозен принос на американския президент в борбата с международния тероризъм. Песков каза, че само по себе си (съобщението на Тръмп за ликвидирането на Ал Багдади) не може да предизвика негативна реакция от страна на руските власти.", "date": "2019.10.28", "title": "Кремъл: Ако Ал Багдади наистина е ликвидиран, Тръмп е допринесъл за борбата с тероризма"}
{"url": "https://www.24chasa.bg/novini/article/7732933", "text": "Китайското поделение на американския технологичен гигант IBM подписа споразумение с шанхайската Zhangjiang Group за изграждането на иновационен център за изкуствен интелект. Това трябва да стане в рамките на три години, а центърът ще се намира в новата зона „Пудун\" на Шанхай. След като започне да функционира той трябва да служи на 500 местни и чуждестранни компании и да изпълнява ролята на инкубатор за 30 до 60 иновативни резултати, които да бъдат със собствени авторски права и патенти. Центърът ще служи и за обучение като прогнозите са през него да минават поне 500 специалисти и таланти годишно, информира  „Китайската индустрия за изкуствен интелект нараства и има неограничен потенциал за развитие. Сегашното партньорство позволява на IBM да достави своите облачни услуги и технологии, свързани с изкуствения интелект и експертиза на китайския бизнес и иновативни стартъпи\", коментира Чън Лимин, президента на IBM Greater China Group. Сътрудничеството между двете компании се базира на меморандум за разбирателство, който те подписаха през август по време на Световната конференция за изкуствен интелект в Шанхай, когато градските власти обявиха тригодишен план за насърчаване развитието на сектора до 2021 г.", "date": "2019.10.28", "title": "IBM ще си партнира с Шанхай за изграждането на иновационен център за изкуствен интелект"}
{"url": "https://www.24chasa.bg/novini/article/7733521", "text": "Катастрофа блокира движението на бул. \"Цариградско шосе\" в посока Орлов мост в София, съобщи  . Няма пострадали и сериозни материални щети.                                                                                                                                                                                                                                                                                                                                ", "date": "2019.10.28", "title": "Катастрофа блокира \"Цариградско шосе\" към Орлов мост"}
{"url": "https://www.24chasa.bg/novini/article/7733527", "text": "Великобритания запазва всички свои права и задължения в ЕС, докато не напусне Общността, припомни отново днес говорител на Европейската комисия. Така той отговори на въпрос дали се очаква Лондон да предложи нов еврокомисар, след като по-рано днес бе принципно договорена нова отсрочка за британското оттегляне от ЕС. По думите на говорителя се предвижда новоизбраният председател на ЕК Урсула фон дер Лайен да започне преговорите по този въпрос с Лондон от 1 ноември. Говорителят отбеляза, че новото отлагане е обвързано с три дати, едната от които е 30 ноември. Ако до тази дата Великобритания напусне, изглежда няма да има нужда да предлага нов еврокомисар. Фон дер Лайен днес ще разговаря с новите кандидати на Унгария и Франция за следващи еврокомисари. Говорителят добави, че все още се очаква ново предложение от Румъния, и изрази очакването името да бъде известно скоро след съставянето на ново правителство в Букурещ.", "date": "2019.10.28", "title": "ЕК: Докато напусне ЕС, Великобритания\nзапазва всички досегашни права и задължения"}
{"url": "https://www.24chasa.bg/novini/article/7733517", "text": "Голям пожар втори ден гори в Стара планина над Чипровци – между върховете Дража глава и Голема чука, съобщи . Фронтът е близо 5 километра и обхваща границата със Сърбия. Горят предимно високи храсти и сухи треви, но има опасност да обхване гората. Местността е силно пресечена, районът е изключително труднодостъпен – на високопроходим автомобил са му необходими 4 часа, за да я достигне. В българската част на границата са пожарникари, включили са се и от горското стопанство в района, а местната власт търси доброволци. Пожарникари с техника гасят и от сръбска територия. От публикации в социалните мрежи става ясно, че и в Пирот се организират хора с джипове, които да помагат на огнеборците. Наблизо няма населени места, които да са застрашени от пламъците.", "date": "2019.10.28", "title": "Стара планина гори между България и Сърбия"}
{"url": "https://www.24chasa.bg/novini/article/7733535", "text": "Съпругът на Емине Дириджан стреля по нея през януари и бе освободен от затвора в очакване на обжалване през май, оставяйки я да се страхува, че ще бъде отново нападната, което подчертава уязвимостта на жените по отношение на насилствени атаки и убийства в Турция, предава БТА. Миналата година мъже убиха 440 жени в Турция, сочат неофициални данни, което е над двойно повече от 2012 г., когато Анкара прие закон за предотвратяване на насилието срещу жени - увеличение, което някои женски организации обясняват с провала да се приложи законът. Турция няма официална статистика за убийствата на жени. Данни на Световната здравна организация сочат, че 38 процента от жените в Турция са подложени на насилие от партньор по време на живота си, сравнено с 25 процента в Европа. Едно убийство на жена през август, заснето на видео, предизвика национален протест на жени. То засили натиска върху Анкара да действа и накара президента Ердоган да каже, че ще одобри всяко парламентарно решение за връщане на смъртното наказание в Турция. Емине Булут, на 38 години, бе наръгана с нож от бившия си съпруг пред очите на дъщеря си. Турски съд го осъди на доживотен затвор миналия понеделник. \"Ние имаме едно и също име, но не оставям съдбата ни да бъде една и съща\", казва 43-годишната Дириджан в емоционално интервю, седейки с майка си в дома, в който съпругът й стреля по нея през януари, след като тя поиска развод. Съдът осъди съпруга й на девет години затвор по няколко обвинения, включително за предумишлено нараняване, като отхвърли обвинението, че се е опитал да я убие. След това той бе освободен в очакване на обжалване. Дириждан, служителка в клиника за разкрасяване, бе простреляна в крака и трябваше да напусне работа. Тя казва, че се страхува да напусне дома си от страх да не бъде нападната. Дириджан чака бракоразводно дело този месец. \"Не искам да бъда намерена някъде убита или върху мен да бъде хвърлена киселина\", казва тя и добавя, че не получава лична охрана. \"Това, което е важно за мен, е държавата да ме защитава, докато съм жива\", казва тя. Турция ратифицира през 2011 г. Истанбулската конвенция на Съвета на Европа, която дава приоритет на равенството между половете. През 2012 г. тя прие и законодателство в защита на жените. Женски организации казват обаче, че властите не изпълняват задълженията си, предвидени в конвенцията. Причината за увеличаването на насилието е, че съдебните власти и полицията не използват механизмите, които имат на разположение, заяви в интервю за Ройтерс Джанан Гюлю, ръководителка на Турската федерация на женските асоциации. Извършителите смятат, че могат да си издействат намалени присъди чрез добро поведение и представяйки се за жертви, каза тя. Министерството на труда, социалните грижи и семейството в Турция не отговори на въпроси на Ройтерс, свързани с насилието срещу жени. Министърът на правосъдието Абдулхамит Гюл обеща след убийството на Булут, че правителството е направило каквото е необходимо, за да изкорени насилието. Ако това ще спаси дори само един човек, ако попречи само за това едно дете, една жена да умре или да бъде насилена, ние ще променим не само един закон, но дори конституцията, каза той пред репортери миналия месец. Правителството предприе мерки като проследяване на лица, за които се знае, че прибягват към насилие. През 2018 г. то създаде апликация за смартфон, чрез която жените могат да сигнализират в полицията. Качванията на апликацията достигнаха 320 000 след убийството на Емине Булут в сравнение със 70 000 преди убийството, съобщи заместник-началник на полицията в интервю миналия месец. Орган на Съвета на Европа, който наблюдава изпълнението на конвенцията, призова в доклад миналата година Турция да премахне практики, които са дискриминационни спрямо жените, отбелязвайки, че основната причина за насилието е неравенството между половете. Фидан Атаселим, генерален секретар на платформа, създадена за да спре убийствата на жени, заяви, че насилието отразява и неспособността на някои мъже да приемат по-големите възможности, на които се радват турските жени заради социалните промени. \"Когато чуете обясненията, жените са били убити, защото са искали да взимат решения за собствения си живот - да се разведат, да работят, да обличат каквото харесват\", казва тя. Нейната група събира неофициални данни за броя на турските жени, убити от мъже, достигнал 440 миналата година от 210 преди. Броят на убитите само през септември е 53, сочат данните. Мнозина в консервативните и ислямистките среди в Турция са враждебни към Истанбулската конвенция и казват, че равенството между половете подкопава семейната институция. Известният ислямистки писател Абдурахмен Дилипак каза, че законодателството, проектирано да защитава жените като например чрез ограничителни заповеди /за насилниците/, всъщност увеличава разводите и насилието. \"Сред нас се разхожда дявол с ангелско лице, който създава конфликт, а не мир в семейството\", каза той в интервю в дома си в азиатската част на Истанбул. \"Семейството рухва. С международната спогодба /Истанбулската конвенция/ се създава капан срещу жени, мъже, деца, семейство\", допълва Дилипак. Макар по-голямата част от насилието да е в рамките на семейството и голяма част от него да е свързана с процедури по развод, женски организации казват, че има и много други случаи, когато жените стават жертви на насилие само заради техния пол в силно патриархалното общество. Майката на Ачеля Шенгюл Фатма бе бита от колега пред дома им през март и умря в ръцете на дъщеря си. Жени носеха ковчега й и организираха шествие в знак на протест. Шенгюл казва, че тази подкрепа й е помогнала да се справи. \"Това, че жени ми казват, че стоят зад мен, ми дава повече сила. Чувствам, че не съм сама. Чувствам, че те са до мен\", казва тя.", "date": "2019.10.28", "title": "Турция под натиск да се справи с рязкото увеличение на убийства на жени"}
{"url": "https://www.24chasa.bg/novini/article/7733549", "text": "На базата на 71% обработени протоколи във Варна се очертава да има балотаж за кметския стол. До преди няколко часа резултатите бяха в полза на дасогешания кмет и кандидат нан ГЕРБ Иван Портних. Въпреки че бяха на ръба, те варираха малко над 50%. Според последните данни от Общинската избирателна комисия Иван Портних получава 49.44%. Ако Портних не мине границата от 50%, не е напълно ясно и кой ще отиде с него на балотаж. Процентите между втория и третия са изключително близко. Превез имаше проф. Анелия Клисарова от БСП, но според последните данни Костадин Костадинов от \"Възраждане\" я изпреварва с малко. До момента той е с 14,24% или 11 305 гласа, а проф. Клисарова е с 14,06% или 11 160 спечелени гласа. Разликата между двамата е 145 гласа.", "date": "2019.10.28", "title": "Обрат във Варна, очертава се балотаж за кметския стол"}
{"url": "https://www.24chasa.bg/novini/article/7387531", "text": "Сайтът   е дигиталното продължение на известната страница “Спомен” в хартиеното издание на вестник “24 часа”, с която се отдава почит на починалите. От години това е предпочитаното място за възпоменания и траурни обявления, където освен това се публикува и информация за кончината на известни личности, епитафии и спомени за добродетелите на отишли си бележити люде и най-обикновени хора. Преди всичко spomen.bg е страница в услуга, помощ и утеха на живите. Особено на тези, които неминуемо са се оказали изправени пред трудния момент на раздяла с близък човек. На посочените най-отгоре в сайта телефони и имейли отговарят консултанти, чиято работа е да помогнат лесно и бързо да бъде подадена траурна обява. Всяка от шестте основни рубрики отваря падащо меню към различни секции (виж инфографиката). Вариант за некролог, съответно текст, размер и цвят може да бъде избран от рубриката ”Как/Къде”. Опцията “Варианти за възпоменания” дава възможност за избор къде да бъде публикуван некрологът - във вестника, в сайта или на двете места. Има и вариант за на покойника. В случай че сте избрали опцията за възпоменание в сайта, то ще се появи отдясно на най-видното място в рубриката “Тъжен помен”. Само с един клик върху вече публикуваната обява всеки, който пожелае, ще може да напише под нея своите съболезнования. Това действие дава и още една опция - да бъде запалена виртуална свещ в памет на починалия. И тук всичко става само с един клик. Съболезнованията и виртуалните свещи са напълно безплатни функции, които просто дават възможност за проява на почит към близък човек, макар и от разстояние. Рубриката “Услуги” прави лесна връзката към траурни агенции, гробищни паркове, фирми за изработка на паметници, надгробни плочи и поддръжка на гробни места, житарни, кетъринг компании, хосписи и т.н. В същото време има възможност специализираните агенции и фирми, магазини за цветя, застрахователни компании и др. да се свържат лесно със сайта, за да бъдат включени в каталога за услуги. различни законови разпоредби, уреждане на наследства, донорство и действие при смърт в чужбина. В раздел “Пътят към Бога” има информация за храмове и манастири, православни празници, както и за дните, в които отдаваме специална почит на мъртвите, също и за чудотворни икони и др. “Утеха” е рубрика, в която могат да се прочетат текстове по фундаменталните въпроси за живота и смъртта, народната памет, както и интересни истории от страната и чужбина. В сайта може да се намерят отговори на съвсем резонни въпроси като например какво да правим със снимките на умрелите ни близки. Хората са свикнали по стените в къщите на родителите и бабите им да висят портрети и общи снимки на отдавна умрели предци. Някога това не се е смятало за опасно. Днес обаче има много хора, които заради прочетено тук и там в интернет се чувстват объркани и смятат, че снимките на починалите носят негативна енергия и могат да повлияят на здравето и на съдбата на живите. Например снимката на току-що умрял близък, която е била на погребението или поклонението. Обикновено тази фотография се е харесвала на покойния приживе, а вероятно и роднините са я харесвали. Но след като е била поставена до ковчега в черна рамка или с жалейка в ъгъла, тя вече носи определена тежка символика. Най-малкото навява скръбни спомени от тежкия ден на раздялата. Но След погребението е прието тази снимка да се държи на видно място вкъщи 40 дни. След това близките решават сами какво да правят с нея. Ако все още тъгуват много от загубата, по-добре е да приберат снимката за по-спокойни времена. Ако вече са претръпнали от загубата, снимката може да се прибере някъде или да си остане в хола или в друга стая, но не и в спалнята. Православната църква не вижда нищо лошо в това снимките на умрели роднини да се държат вкъщи. Според църквата пред Бога всички са равни - умрелите и живите. Но според екстрасенси и специалисти по паранормалното точно такава снимка на покойник може да стане врата към отвъдното, ако виси на стена. Ако тази врата е постоянно отворена, живите може да почувстват върху себе си енергията на мъртвите. Хора, които спят под такива портрети, са казвали, че имат постоянно главоболие, усещат слабост и често боледуват. Най-лошо е слагането на такива портрети в детски стаи, тъй като децата ще се чувстват постоянно под зоркия поглед на мъртъвците. Други смятат, че снимки, направени в деня на погребението, също носят лоша енергия. Не е ясно защо изобщо тогава се снима, тъй като такива кадри изобразяват само скръб, горест и мъка. Затова най-добре е човек да се избави от тях. И тъй като пред смъртта всички наистина са равни, в която са споменати световни и български бележити личности. По почина на страница “Спомен” във в. “24 часа”, сайтът също напомня за хора, които приживе са направили много, но години след смъртта им вече са забравени или паметта за тяхното дело е изтляла. Освен полезни съвети и информация в сайта spomen.bg има и предложения за подходящи книги, музика и филми. Съвети за пътувания и разтуха, окуражителни и утешителни думи, защото дори когато сме преживели огромна загуба, животът трябва да продължи.", "date": "2019.10.28", "title": "Почит към починалите - и в сайта spomen.bg"}
{"url": "https://www.24chasa.bg/novini/article/7733557", "text": "Падането на Берлинската стена на 9 ноември 1989 г., когато хиляди ликуващи източногерманци гледаха с радост и присмех изкормената бетонна грамада, изглеждаше знак, че идва \"краят на историята\", че се задава свят без граници. Трийсет години по-късно обаче на планетата израстват все нови крепостни зидове и огради, тъй като страхове, свързани с глобализацията, внушават стремеж към повече сигурност и самоизолация, смятат ред аналитици. \"Ако хората, сложили край на студената война, погледнат днешните събития, ще видят парадигмата изцяло сменена\", коментира Елизабет Вале, изследовател от Университета на Квебек в Монреал, световноизвестен експерт по граничните стени. Сто и шейсеткилометровата линия на Берлинската стена наистина се е превърнала вече в място за разходки в пасторална атмосфера, обикнато от велосипедисти и тичащи за здраве. Другаде обаче нещата не стоят така - в момента \"сме сигурни, че има стени с обща дължина буквално колкото обиколката на Земята, сиреч 40 000 км\", казва тя. Показател, силно нараснал от 20 години насам. Става дума за \"71 стени\", определени като структури, вкопани в земята и представляващи непреодолими препятствия. Повечето се намират на азиатския континент - около Индия, в Китай, Корея и Близкия изток. Други са разположени по-специално в Централна Европа - Унгария и България, също и в САЩ, като прегради за мигранти. Същевременно анкетите издават и тенденция към ерозия на демократичните системи в света. Преди 30 години дойде краят на желязната завеса в Европа и \"хората с радост видяха, че може да бъдат заличени граници, смятани за вечни, а днес навлязохме пак в епоха, когато се градят стени, създаващи страхове и разделение\", констатира със съжаление Ник Бъкстън от Транснационалния институт - изследователски център, публикувал преди година доклад по този въпрос. \"В началото на 2000-те работната хипотеза бе, че причината са атентатите от 11 септември 2001 г. в САЩ\" - с оглед джихадистката заплаха, обяснява Елизабет Вале. Днес това са по-скоро последици от глобализацията. Стремежът сред част от обществата към възвръщане на националния суверенитет в един свят, изложен сякаш на всякакви ветрове. Границите \"никога не са изчезвали, освен на картите в нашето съзнание на европейски пътешественици\", забелязва френският географ и бивш посланик Мишел Фуше в своя труд \"Завръщането на границите\". \"Да премахнеш границите ще означава да изличиш държавите; един свят без граници е свят на варвари\", смята той. Дори германският пастор Йоахим Гаук, участвал в революцията от 1989 г. в ГДР, а после станал държавен глава на обединена Германия, днес настоява правителствата да налагат \"в някаква форма ограничения\", за да \"уталожат страховете сред населението\". \"Глобализацията породи две движения - движение към отваряне и движение към затваряне\", додава Елизабет Вале, несклонна да хвали \"глобалистите\", пледиращи за абсолютна свобода на движение. \"Една от грешките бе постулатът, че границите и суверенитетът ще изчезнат - а всъщност не е така\", казва тя. \"Това веднага доведе до заразителен ефект на база популизъм\" - било то в САЩ със \"стената\" на президента Доналд Тръмп срещу Мексико или с морската, каквато би желал да види в Средиземно море водачът на италианската крайна десница Матео Салвини, добавя изследователката. Защото - резюмира германският политолог Волфганг Меркел - същинската \"стена\" днес е най-вече онази между гражданите \"космополити\", печелещи от глобализацията, и онези, привързани към своята общност, които се страхуват или са ощетени от глобализацията. Това развитие обаче тревожи някои германци, живели в комунистическата ГДР като Карстен Брензинг. През 1989 г., преди падането на Стената, 21-годишният тогава младеж успява да мине отвъд Желязната завеса с риск за живота си. \"Ние сме последното поколение (германци), израснало в една диктатура, ние сме свидетели на Историята\" и \"е наистина ужасно, че хората пак отправят повик за затваряне на границите\", казва той.", "date": "2019.10.28", "title": "АФП: 30 години след падането на Берлинската стена стените се завръщат"}
{"url": "https://www.24chasa.bg/novini/article/7733569", "text": "Българската агенция по безопасност на храните (БАБХ) провери 538 птицевъдни обекта на територията на цялата страна за спазването на правилата за биосигурност и изпълнението на самоконтрола във фермите по отношение на Салмонелоза и Инфлуенца по птиците. Над 85% от проверените ферми отговарят на правилата. За останалите, инспекторите на агенцията са издали 4 акта и 50 предписания на стопаните. Основните слабости, които са открити, са свързани с постоянното прилагане на мерките за биосигурност на фермите и пропуски в рутинния лабораторен контрол на заболяванията. Всички обекти с установени пропуски и с връчено предписание или акт ще бъдат предмет на допълнителни проверки. Тематичният контрол беше проведен в периода 27 септември – 18 октомври, проверките бяха насочени към спазването на изискванията за биосигурност и коректното изпълнение на пробовземането, като част от Национална програма за профилактика, надзор, контрол и ликвидиране на болестите по животните, включително зоонозите. БАБХ прилага целогодишно Програма за надзор на болестта Инфлуенца по птиците. Срокът за вземане на проби в стопанство за домашни птици трябва да съвпада със сезона на производство за всяка категория домашни птици. Изследват се и дивите птици, с цел превенция и пресичане пътя на вируса към стопанствата и дворовете.", "date": "2019.10.28", "title": "Птицевъдните обекти в страната изпълняват изискванията за контрол за салмонела и инфлуенца"}
{"url": "https://www.24chasa.bg/novini/article/7733547", "text": "Демонстранти в Ливан издигнаха барикади и паркираха автомобили на ключови пътища в страната днес. Протестът им е срещу корупцията и искат радикална промяна на политическата система на страна, предаде АФП. Отхвърляйки призивите на лидерите на Ливан, протестиращите се опитват да задържат антиправителствените акции за 12-и пореден ден с блокади, включително на основната магистрала, която свързва южната със северната част на страната. Исканията им са за повече свобода, по-добри услуги и край на корупцията и край на политическите правила пo религиозен признак, предаде  . Безпрецедентната мобилизация бе предизвикана от предложение за данък върху мобилни приложения за съобщения и разговори като „УотсАп“ и „Вайбър“ на 17 октомври, но бързо прерасна в недоволство от управляващия елит. Армията и агенциите за сигурност съгласуваха през уикенда военен план за разчистване на пътните блокади, но тези усилия бяха посрещнати със съпротива от демонстрантите. В южния град Сидон войници влязоха в сблъсък с протестиращи днес сутринта, поне трима души са ранени.", "date": "2019.10.28", "title": "Недоволството в Ливан не стихва за 12-и пореден ден (Снимки)"}
{"url": "https://www.24chasa.bg/novini/article/7733556", "text": "Противно на очакванията за балотаж, кандидатът на ДПС за кмет на курортната община Павел баня Иса Бесоолу спечели изборите още на първия тур с резултат с 51,65 процента от гласовете в конкуренцията на още 5 кандидати. Така той взе сладък реванш за загубата си през 2015 г., когато на балотажа разликата между него и победителя Станимир Радевски бе едва 39 гласа. Сега Радевски е втори, но далеч назад с 18,17 процента. Без изненади досегашният кмет на Гълъбово Николай Тонев спечели пети поред мандат със 70.85 процента. Този път той бе издигнат от ДПС в коалиция с Български социалдемократи и Български демократичен център. Подкрепата си за Тонев обявиха още БСП, СДС, Воля и АБВ. Единстмвено срещу него се изправи Стефан Николов от ГЕРБ, но загуби. Кандидатите на ДПС водят в още 2 общини и отиват на балотаж. В Гурково Мариан Цонев с 41,71 процента се изправя срещу досегашния кмет от ГЕРБ Иван Иванов, получил 28,35 процента от гласовете. Тук 78-годишният бивш кмет от БСП Стоян Бонев остана трети с 22,91 процента. В община Николаево също води човек на ДПС - Юсеин Юсменов с 36,88 процента на първия тур. На балотажа той ще се състезава с Николай Кънев от ГЕРБ, получил 23,33 процента. Третият Косьо Косев от БСП отпадна от състезанието с 21,44 процента, макар досега да беше кмет на общината. На първи тур в област Стара Загора своите досегашни кметове преизбраха общините: Казанлък - Галина Стоянова /ГЕРБ/ с 55,59 процента, Раднево - Теньо Тенев /ГЕРБ/ с 62,49 процента, Мъглиж - Господин Годсподинов /ГЕРБ/ с 59,51 процента и Братя Даскалови - Иван Танев /политическо движение \"Социалдемократи\"/ с 68,25 процента. Балотажи предстоят в още в Чирпан и Опан. Чирпанлии ще избират между Ивайло Крачолов /ГЕРБ и голяма местна коалиция/ и Гено Генов /БСП/, а в Опан изборът ще бъде между досегашния кмет Генчо Колев от ВМРО и бившият кмет Минчо Чавдаров от БСП.", "date": "2019.10.28", "title": "Пробив на ДПС в област Стара Загора - взе 2 общини, напира за още 2"}
{"url": "https://www.24chasa.bg/novini/article/7733522", "text": "ЦИК започна да изнася първите данни от обработването на изборните протоколи. Ето какво показват данните към 13.00 часа. В   - при 45.94% обработени протоколи - Йорданка Фандъкова има 36.68% пред Мая Манолова, която има 27.35%. Следващата седмица в София със сигурност ще има балотаж. Изненада в   - въпреки първите данни на социолозите, че Дани Каназирева е на второ място, засега при 99.37% обработени протоколи, втори е Славчо Атанасов от ВМРО - НФСБ с 16.15%. Първи е Здравко Димитров от ГЕРБ с 36.15%.  - Иван Портних за момента има 49.44% при обработени 79.01% от протоколите. Втори по данните на ЦИК е Костадин Костадинов с 14.24%, а трета остава Анелия Клисарова - с 14.06%.  - при 100% обработени протоколи - Димитър Николов печели с 65.83% пред Николай Тишев, който е с 10.18%. В   при обработени 100.00% СИК протоколи в OИК Николай Димитров е с 59.49%, а на второ място остава Атанас Терзиев с 35.99%. В   - безапелационна победа на Живко Тодоров с 68.63%, пред 14.47% за Иван Върляков, при обработени 100.00% от секционните протоколи. Хасан Азис получава 53.02% от гласовете в  , а Никола Чанев е с 29.67%. Обработени са 100% от протоколите, предава Нова тв. За кметския стол в   на втори тур ще се борят Любомир Христов от ГЕРБ и Венцислав Венков от БСП. Те получават съответно 32.35% и 22.02% от гласовете при обработени 99.28% СИК протоколи в OИК. Кандидатът на ГЕРБ остава в кметското кресло и във  . Данните при обработени 100.00% СИК протоколи в OИК показват, че за Даниел Панов бюлетини са пуснали 60.55% от съгражданите му. Втора е Весела Лечева с 22.22%. Във   на балотаж ще участват Огнян Ценков и Цветан Ценков. При обработени 97.14% СИК протоколи в OИК, Огнян Ценков получава 32.23%, а Цветан Ценков - 30.41%. Във   при обработени 99.17% СИК протоколи в OИК, Калин Каменов от ГЕРБ води с 72.79% пред кандидата за кмет Момчил Младенов, който получава 14.13%. Таня Христова от ГЕРБ води в битката за кметското място в  . Тя получава 58.63%. Втори в надпреварата е Ивелин Николов от местна коалиция \"БСП за България\" с 17.39% при обработени 100.00% СИК протоколи в OИК. В   Йордан Йорданов от Местна коалиция ДБГ получава 41.22%, а Надежда Петкова от ГЕРБ е втора с резултат 29.46% при обработени 100.00% СИК протоколи в OИК. Петър Паунов от местна коалиция ГЕРБ води резултата в   с 54.96% пред претендента му - независимия кандидат Здравко Милев, който получава 25.80% при обработени 100% от протоколите. В   при обработени 98.09% СИК протоколи в OИК Корнелия Маринова от ГЕРБ води с 28.82%, а след нея е Радина Банкова от БСП с 26.30%. В   при обработени 100.00% СИК протоколи в OИК Атанас Камбитов от ГЕРБ води с 25.65%. След него в надпреварата е независимия кандидат Румен Томов е с 20.50%. Златко Живков от Местна коалиция „СДС (ГЕРБ, БНД, ВМРО-БНД и ЗНС)” води надпреварата в   с 71.75%, а след него е Илия Илиев от БСП с резултат 13.84% при обработени 100.00% СИК протоколи в OИК. В   Тодор Попов от местна коалиция НОВОТО ВРЕМЕ е с резултат 44.72%, а след него е Благо Солов местна коалиция БСП за БЪЛГАРИЯ с 18.90%. Трети е Иван Панайотов с 17.24% при обработени 100.00% СИК протоколи в OИК. Вяра Церовска от ГЕРБ води към 13.00 часа резултата в  . Тя получава 40.59%. Втори в битката при обработени 91.57% от протоколите е Станислав Владимиров от БСП с 39.98%. В   Георг Спартански от Инициативен комитет - ОБЩИНА ПЛЕВЕН получава 37.00% при обработени 99.18% СИК протоколи в OИК. След него е Мирослав Петров от ГЕРБ с 30.12%. В   в битката за кметското място при обработени 100.00% СИК протоколи в OИК води Денчо Бояджиев от БСП с 25.38%, а втори е Валентин Василев от ГЕРБ с 24.36%. В   при обработени 100.00% СИК протоколи в OИК Пенчо Милков от Местна коалиция БСП за България получава 35.16%. След него е Диана Иванова от ГЕРБ с 25.13%. Юлиян Найденов от ГЕРБ получава 48.51% при обработени 100.00% СИК протоколи в OИК в  . Втори е Момчил Неков от БСП с 29.02%. В   кандидатът за кмет Стефан Радев от ГЕРБ води в резултата при обработени 100.00% от протоколите с 48.47%. След него е Кольо Милев от БСП с 24.33%. Николай Мелемов от ГЕРБ е първи в надпреварата в  . При обработени 100.00% СИК протоколи в OИК той получава 39.84%. След него е Стефан Сабрутев от БСП с 21.46%. В   Дарин Димитров от ГЕРБ води резултата при обработени 100.00% СИК протоколи в OИК с 48.43%. След него е Хамди Илиязов от ДПС с 37.36%. В   при обработени 93.73% СИК протоколи в OИК първи е Станислав Дечев от ГЕРБ с 51.42%, а след него се нарежда Коста Стоев от БСП с 17.12%. При обработени 100.00% СИК протоколи в OИК в   първи с резултат от 40.18% е Валентин Ревански от Пряка демокрация. След него е Катя Георгиева от БСП с резултат 21.54%.", "date": "2019.10.28", "title": "Вижте резултатите от ЦИК за местния вот към 13:00 часа"}
{"url": "https://www.24chasa.bg/novini/article/7733600", "text": "Според Агенцията за статистика на Босна и Херцеговина средната месечна нетна заплата през август тази година в страната е била 925 конвертируеми марки или 472 евро, което е малко повече от заплатата в съседна Сърбия. По данни на Сръбския статистически институт средната нетна заплата през август тази година е била 54 111 динара или 460 евро. Данните на Статистическия институт на Северна Македония показват, че средната заплата през юни тази година е била 25 127 денара или 409 евро, което е най-ниската месечна заплата в региона, отбелязва Макфакс.", "date": "2019.10.28", "title": "Най-високи заплати в региона има в Словения, а най-ниски в Северна Македония"}
{"url": "https://www.24chasa.bg/novini/article/7733845", "text": "След решение на ВКС бивш общински съветник в Плевен ще изтърпява наказание „лишаване от свобода“ за срок от 4 г. за изнудване, принуда и побой над човек, ловил риба в стопанисван от подсъдимия язовир до с. Каменец С Решение № 112/17.10.2019 г. по наказателно дело № 467/2019 г. тричленен състав на Върховния касационен съд (ВКС) оставя в сила решението на Апелативен съд – Велико Търново по в.н.о.х.д. № 388/2018 г. Това съобщиха от Върховния касационен съд. Решението не подлежи на обжалване. Във ВКС е получено уведомление от прокурор за предприети действия по изпълнение на наложеното от съда наказание. Делото е образувано по касационен протест и касационна жалба от Методи Петков срещу решението на Апелативен съд – Велико Търново, с което е изцяло потвърдена присъда по н.о.х.д. № 508/2017 г. на Окръжен съд – Плевен. С първоинстанционната присъда Методи Петков (бивш общински съветник в Плевен) е признат за невиновен и оправдан по повдигнатите му обвинения за грабеж, придружен със средна телесна повреда, извършен като извършител в съучастие с други лица, включително и Асен Панов, и за хулиганство, извършено като извършител в съучастие с други лица, включително и Асен Панов. Признат е за виновен в извършването на престъпления по чл. 213а, ал. 1 от НК (изнудване), като му е наложено наказание „лишаване от свобода“ за срок от 4 години и „глоба“ в размер на 2000 лв., по чл. 143, ал. 1 от НК (принуда), за което е осъден на 2 години и 6 месеца „лишаване от свобода“, и по чл. 129, ал. 2, вр. ал. 1, вр. чл. 20, ал. 2 от НК (причиняване другиму средна телесна повреда, извършено в съучастие като извършител), за което му е наложено наказание „лишаване от свобода“ за срок от 1 година и 6 месеца. На подсъдимия е определено едно общо най- тежко наказание „лишаване от свобода“ в размер на 4 години, към което е присъединена глобата от 2000 лв. Със същата присъда подсъдимият Асен Панов е признат за невиновен и оправдан по повдигнатите обвинения. Тричленният състав на ВКС приема касационния протест за неоснователен. Освен доводи, формулирани по най-общ начин, преимуществено той съдържа оплаквания за необоснованост и представя несъгласието на прокурора с оценката за недостоверност на част от показанията на пострадалия Даниел Дереков. Според върховните съдии апелативният съд самостоятелно, задълбочено и аналитично е обсъдил показанията на пострадалия, които е преценявал както отделно, така и при съпоставка с останалите доказателствени източници според тяхната логическа зависимост и с помощта на експертните заключения. В съответствие с правомощията си на съд по същество не е открил подкрепа за участието на подсъдимия Панов, отчитайки, че заявените общи белези не позволяват идентифицирането му като едно от лицата, нанесли побой на пострадалия. В същностната си част тези доводи и възражения, залегнали отново в касационния протест, са били представени на вниманието на въззивния съд, който ефективно ги е разгледал и ги е отхвърлил, аргументирайки се с пространни и логични съображения. В мотивите на ВКС пише още: „Като се има предвид, че въззивният съд не е установил подсъдимият Панов да е участвал в някое от деянията, поради което е приел недоказаност по несъмнен начин на повдигнатото обвинение (юридически равнозначно на доказана невиновност), законосъобразно е потвърдил в тази u част присъдата на Плевенския окръжен съд. Искането за отмяна и връщане на делото за ново разглеждане следва да бъде оставено без уважение“, категоричен е тричленният състав на ВКС. Според върховните съдии жалбата на подсъдимия Петков също е неоснователна. Подобно на протеста в нея се откриват поредица от доводи за необоснованост. Въпросите какво се установява от едни или други свидетелски показания и дали възприетите фактически обстоятелства са в съгласие със събраните по делото доказателства представляват въпроси от фактическо естество, които се решават от съда, разглеждащ делото по същество. При установяване на правно значимите факти Великотърновският апелативен съд не е допуснал нарушения на процесуалните правила, които регулират събирането, проверката и оценката на доказателствата като елементи от доказателствената дейност, предназначени да обезпечат достоверността на направените изводи. Мотивите разкриват аналитична преценка на целия обем от доказателствени материали. Липсва игнориране, избирателност и неясно предпочитание към едни доказателствени средства за сметка на други. Тричленният състав на ВКС приема, че не е налице и касационното основание, сочено в протеста и в жалбата на подсъдимия, за явна несправедливост на наложеното наказание. В мотивите на решението се казва: „При индивидуализация на наказанието за всяко от престъпленията са взети предвид обстоятелствата с отегчаващо влияние, както и значимите смекчаващи отговорността, относими към личността, върху които се акцентира от касационния жалбоподател (брачно съжителство и полагани грижи за две деца, трудова ангажираност и усилия за повишаване на образователното равнище). Относителната тежест на релевантните обстоятелства е обусловила наказание за всяко от извършените престъпления, което не разкрива белези на явна несправедливост, респективно не обуславя намеса на Върховния касационен съд.“", "date": "2019.10.28", "title": "4 години затвор за бивш общински съветник в Плевен"}
{"url": "https://www.24chasa.bg/novini/article/7733875", "text": "Бургаският окръжен съд допусна изпълнение на Европейска заповед за арест, с която се иска задържането и предаването на британския гражданин Гавин Ч. ,за да бъде съден  в родината си за кражби. В проведено открито съдебно заседание британецът изрази доброволно съгласие да бъде предаден на съдебните власти в Англия. Според данни от  Европейската заповед за арест британският гражданин се издирва за заговор за кражби от магазин, заедно с други лица , осъществена между 28.10.2014 г. и 19.04.2015 г. Посочено е също, че Гавин Ч. с още четири лица са откраднали от верига магазини за домашни потреби различни вещи. Ролята на Гавин  била да разсейва персонала докато другите членове на бандата крадели. Извършени са пет посегателства срещу собствеността, а другите трима са осъдени между 20 и 28 месеца затвор. За извършването на посочените 5 деяния законодателството на Великобритания предвижда налагане на наказание до 7 г. \"лишаване от свобода\", уточняват от съда. Решението е окончателно.", "date": "2019.10.28", "title": "Предаваме британец, издирван в родината си за серия кражби"}
{"url": "https://www.24chasa.bg/novini/article/7733888", "text": "Руска военна делегация ще пристигне в Турция, за да обсъди обстановката в Сирия. Това съобщи днес турският външен министър Мевлют Чавушоглу, цитиран от ТАСС и БТА. Ако кюрдските формирования от Силите за защита на народа (СЗН) не се изтеглят от зоната за сигурност, ще прочистим от тях тези територии. В Турция ще пристигне делегация от Русия, за да бъдат обсъдени стъпките, които трябва да бъдат предприети в рамките на планираното съвместно патрулиране (в Североизточна Сирия), подчерта министърът. По думите на Чавушоглу преустановяването на операцията \"Извор на мира\" не означава, че Анкара се е отказала от стъпките за унищожаване на терористите, останали в Североизточна Сирия. Освен това турският външен министър заяви, че САЩ са предупредили Турция за операцията за ликвидирането на лидера на терористичната групировка \"Ислямска държава\" Абу Бакр ал Багдади. Наши военни участваха в координацията на действията по операцията в Идлиб, посочи Чавушоглу.", "date": "2019.10.28", "title": "Руска военна делегация ще пристигне в Турция, за да обсъди обстановката в Сирия"}
{"url": "https://www.24chasa.bg/novini/article/7733883", "text": "30-годишен варненец е загинал от токов удар в трафопост на ул. \"Дрин\" в морската столица. Изясняват се детайли и обстоятелства около инцидента. Има образувано досъдебно производство, казаха от пресцентъра на полицията. Сигнал за човек, открит в безпомощно състояние в шахта на трафопост, е подаден в 20 часа в неделя вечерта. На място веднага са изпратени екипи на пожарната, бърза помощ и полицията. Тялото на мъжа било извадено, но той вече е бил мъртъв. Не е ясно защо е влязъл в шахтата.", "date": "2019.10.28", "title": "Варненец загина от токов удар в трафопост"}
{"url": "https://www.24chasa.bg/novini/article/7733880", "text": "20% е преднината на Здравко Димитров пред Славчо Атанасов от НФСБ и ВМРО в Пловдив, сочат окончателните резултати. Двамата отиват на балотаж в неделя. За Зико са гласували на първия тур 39 492 (36,15%), а за Атанасов - 17 640 (16,15%). Трета е Дани Каназирева от \"Съюз за Пловдив\" с 11,34% или 12 392 гласа. На \"сантиметри\" зад нея е червеният Николай Радев с 10,32\" и 11 268 гласа. Пети е земеделецът Георги Колев, който е получил 7,51% и 8200 бюлетини. След него е Атанас Костов от ДБ с 5,01% и 5475 гласа, а седми - Николай Бухалов от \"Кауза Пловдив\" с 4,96% и 5400. Балотажи ще има и в пет от шестте района на града. На първи тур спечели Костадин Димитров от ГЕРБ в \"Тракия\". Само в един от районите претендентът на ВМРО НФСБ Борислав Инчев отива на поправителен. Досега той управляваше \"Южен\" и получи 16,09%, а пред него е Костадин Язов от ГЕРБ с 30,19%. В \"Северен\" битката е между Стоян Алексиев от ГЕРБ, който на първи тур взе 36,81%, и д-р Атанас Баташки от БСП с 12,84%. С голяма преднина в \"Западен\" е Димитър Колев от ГЕРБ (38,22%), с него ще се бори Десислава Йорданова от БСП с 12,84%. В най-големия и най-представителния район \"Централен\" Георги Стаменов от ГЕРБ е с 38,30% пред Георги Титюков от \"Кауза Пловдив\" с 15,56%. В \"Източен\" Иван Стоянов от ГЕРБ има 26,32% и ще се състезава със земеделеца Илия Матаков, който е получил 11,60%. Най-многочислена ще е групата на ГЕРБ в новия общински съвет на Пловдив с 30,60%. За листата са гласували 29 531, докато Здравко Димитров е получил почти 10 000 гласа повече. Втора ще е групата на БСП с 12,66%, а трета - на НФСБ и ВМРОИ с 10,12%. Хората на Дани Каназирева са четвърти с 9,38%. На пето място е \"Кауза Пловдив\" на Георги Титюкова с 8,98%, а на шесто - ЗС \"Ал. Стамболийски\" с 8,78%. ДБ е получила 6,82%. Пет балотажа за районни кметове в Пловдив, навсякъде кандидатите на ГЕРБ водят 20% е преднината на Здравко Димитров пред Славчо Атанасов от НФСБ и ВМРО в Пловдив, сочат окончателните резултати. Двамата отиват на балотаж в неделя, като за Зико са гласували на първия тур 39 492, а за Атанасов - 17 640. Трета е Дани Каназирева от \"Съюз за Пловдив\" с 11,34% и 12 392 гласа. На \"сантиметри\" зад нея е червеният Николай Радев с 10,32\" и 11 268 гласа. Пети е земеделецът Георги Колев, който е получил 7,51% и 8200 бюлетини. След него е Атанас Костов от ДБ с 5,01% и 5475 гласа, а седми - Николай Бухалов от \"Кауза Пловдив\" с 4,96% и 5400. Балотажи ще има и в пет от шестте района на града. На първи тур спечели Костадин Димитров от ГЕРБ в \"Тракия\". Само в един от районите претендентът на ВМРО НФСБ Борислав Инчев отива на поправителен. Досега той управляваше \"Южен\" и получи 16,09%, а пред него е Костадин Язов от ГЕРБ с 30,19%. В \"Северен\" битката е между Стоян Алексиев от ГЕРБ, който на първи тур взе 36,81%, и д-р Атанас Баташки от БСП с 12,84%. С голяма преднина в \"Западен\" е Димитър Колев от ГЕРБ (38,22%), с него ще се бори Десислава Йорданова от БСП с 12,84%. В най-големия и най-представителния район \"Централен\" Георги Стаменов от ГЕРБ е с 38,30% пред Георги Титюков от \"Кауза Пловдив\" с 15,56%. В \"Източен\" Иван Стоянов от ГЕРБ има 26,32% и ще се състезава със земеделеца Илия Матаков, който е получил 11,60%. Най-многочислена ще е групата на ГЕРБ в новия общински съвет на Пловдив с 30,60%. За листата са гласували 29 531, докато Здравко Димитров е получил почти 10 000 гласа повече. Втора ще е групата на БСП с 12,66%, а трета - на НФСБ и ВМРОИ с 10,12%. Хората на Дани Каназирева са четвърти с 9,38%. На пето място е \"Кауза Пловдив\" на Георги Титюкова с 8,98%, а на шесто - ЗС \"Ал. Стамболийски\" с 8,78%. ДБ е получила 6,82%.", "date": "2019.10.28", "title": "Окончателно: Здравко Димитров\nс 20% пред Славчо Атанасов на първия тур"}
{"url": "https://www.24chasa.bg/novini/article/7733931", "text": "Голям горски пожар се разрази днес в западния турски окръг Мугла, съобщи турската телевизия НТВ. Пожарът е възникнал след падане на мълния в гориста местност в района на град Сейдикемер. Два хеликоптера за гасене на пожари участват в акцията по потушаване на пламъците. Заради факта, че районът, в който бушува пожарът, е трудно достъпен, пожарни коли не могат да участват в акцията.", "date": "2019.10.28", "title": "Горски пожар се разрази в западния турски окръг Мугла"}
{"url": "https://www.24chasa.bg/novini/article/7733951", "text": "Агенцията за вътрешна сигурност на Полша е задържала мъж, заподозрян за шпионаж в полза на Русия, съобщи днес полското радио, позовавайки се на говорителя на ресорния министър, координиращ работата на полските спецслужби, Станислав Жарин, предаде ТАСС. \"В хода на работата на Агенцията за вътрешна сигурност бе задържан мъж, на когото са повдигнати обвинения. След това са извършени обиски, които послужиха за основание за две допълнителни обвинения - за незаконно притежание на оръжие и боеприпаси, и използване на фалшиви документи\", се казва в изявлението на говорителя. Канцеларията на главния прокурор на Полша е повдигнала обвинения срещу мъжа, назован само като Пьотър С., включващи работа за чуждо разузнаване и незаконно притежание на оръжие, съобщи ДПА. Мъжът, който е полски гражданин, бе задържан в петък от полските спецслужби. Извършени са също обиски на жилища на хора, които са били в контакт със заподозрения, където са намерени още едно огнестрелно оръжие и боеприпаси. Според говорителя на министъра следователите вече разполагат с доказателства за сътрудничество на заподозрения с руското разузнаване. Прокуратурата е постановила той да остане в ареста за срок от три месеца.", "date": "2019.10.28", "title": "Задържаха шпионин за Русия в Полша"}
{"url": "https://www.24chasa.bg/novini/article/7733925", "text": "\"Тъй като твърдението ми, че София може да има НОВ кмет, и той да не се казва Мая Манолова, предизвика интерес, нека уточня: Чл. 246 Ал.8 ИК (пардон - чл. 452 ал. 8 от новия ИК, малко наизуст писах) дава възможност и г-жа Манолова, и г-н Игнатов да се откажат от участие в балотажа\". Това написа евродепутатът Радан Кънев в профила си във Фейсбук. И продължи: \"В такъв случай, срещу г-жа Фандъкова ще се изправи кандидат, който може с лекота да обедини целия опозиционен вот и да стане кмет. Това е безспорният победител от първия тур г-н Бонев. Така всички ще покажем, че наистина сме готови на жертви в името на промяната, че тя не е просто дума, платформа за партийно позициониране. И да, г-жа Манолова няма как да вземе София - на първи тур тя просто консолидира червения електорат. Взе гласове колкото Татяна Дончева или Георги Кадиев. Но тя все още има шанс да не бъде забравена като поредния червен кандидат, изгубил София. Може да докаже, че нейната кауза наистина е по-доброто управление на града. И за тази кауза е готова на жертви\". Постът на Радан Кънев събуди притиворечиви реакции в мрежата. Едни одобряват, други се шегуват, има и ядосани. Ivan Miloshev: и защо трябва да се откаже доказано десният игнатов, за да даде път на комсомолчето бонев, м? абе ти шегуваш ли се?! Nedret Recep: Е, ако се размечтаем, може и Манолова, но и Фъндъкова да се откаже, а и ако Игнатов се откаже, можем да гласуваме на балотаж Бонев - Джамбазки Neti Chobanova: А пък аз се питам, защо трябваше да издигате собствен кандидат, вместо да подкрепите Бонев, още на 1 тур, много ме беше яд, това разби вота, а сега се чудете каква утопия да предложите! Zlata Pirinlieva: Страхотна идея. Дали сме способни-не.Но пък още веднъж се уверявам че правилно подкрепям РК Aleksandar Ovcharov: Аха, скоро да ви очакваме в нов(неуспешен) вариант, но и отново същите - разградската \"десница\" ! Kostadin Vasilev: Вие луди ли сте бре,Кънев ходи се гръмни Емил Вълков: Аз предлагам и Фандъкова да се откаже, защото срещу такава опозиция просто няма смисъл да се опитва да се състезава! Но има и още един смислен вариант, представяте ли си какъв епичен балотаж може да си спретнем между Джамбазки и Сидеров. В други профили във фейсбук също се коментира идеята. Ето какво написа Юлиян Попов -  Мисля, че Йорданка Фандъкова също трябва да се откаже от втория тур. Както и Борис Бонев. Бойко Борисов трябва да подаде оставка, също и Корнелия Нинова. Симеон е жив и здрав, да дойде, да назначи кмет, министър-председател и лидер на опозицията и да построи Хемус за 800 дни. Това е очевидното решение.", "date": "2019.10.28", "title": "Радан Кънев: Манолова и Игнатов да се откажат от балотажа, да се яви Бонев"}
{"url": "https://www.24chasa.bg/novini/article/7733959", "text": "Саудитска Арабия, Египет и Йордания приветстваха убийството на лидера на групировката \"Ислямска държава\" Абу Бакр ал Багдади в операция на американските специални части в Северозападна Сирия и похвалиха усилията на Съединените щати, предадоха ДПА и Франс прес. Тези три регионални американски съюзника обещаха да продължат борбата си срещу тероризма редом със САЩ за ликвидирането на екстремистките групировки. Саудитска Арабия заяви, че ИД е \"обезобразила облика на исляма и мюсюлманите по света\". \"Саудитското правителство оценява огромните усилия на американската администрация в преследването на членовете на тази опасна терористична организация, която обезобрази истинския облик на исляма и на мюсюлманите по света и е извършила в много страни, включително в Саудитска Арабия, извращения и престъпления против основните човешки ценности\", заяви говорител на саудитското министерство на външните работи, предаде БТА.  Йорданският външен министър Айман ас Сафади определи смъртта на Багдади като важна стъпка във водената от САЩ и Йордания \"съвместна продължаваща война срещу терористите и тяхната идеология на омразата\". \"Йордания ще остане на предна линия в усилията за унищожаването на това зло в сътрудничество с партньорите ни в Глобалната коалиция\", написа Сафади в Туитър. Говорителят на египетското външно министерство Ахмед Хафез заяви, че убийството на Багдади е важна стъпка в борбата с тероризма. Той призова за единни действия и \"обхватна перспектива, която взема предвид сигурността, развитието и идеологическите измерения\" в борбата срещу терористичните групировки.", "date": "2019.10.28", "title": "Арабски страни приветстваха убийството на лидера на \"Ислямска държава\" от САЩ"}
{"url": "https://www.24chasa.bg/novini/article/7733962", "text": "Агенция „Пътна инфраструктура“ стартира тръжна процедура за изработването на технически проект и подробен устройствен план за Околовръстен път на гр. Пловдив. Дължината на обходното трасе ще бъде 18,7 км. Индикативната стойност на поръчката е 3 750 000 лв. без ДДС, а финансирането е от националния бюджет. Околовръстният път на Пловдив е от съществено значение за района и е важен за развитието на индустриалната зона и връзката й с града. Проектът предвижда промяна в габарита на пътя, изграждане на локални платна за осигуряване на достъп до търговски, крайпътни и други обекти, разположени в близост до съществуващия път. Околовръстното трасе включва участък от път ІІ-86 Пловдив - Асеновград като началото е при отделянето му от път І-8 Пазарджик - Пловдив, а краят е при новоизграждащото се кръгово кръстовище между път ІІ-56 Брезово - Пловдив и път ІІ-86. Отделно от това се проектира и път ІІІ-805 п. в. Царацово - Съединение, който също се отделя от път І-8 Пазарджик - Пловдив в северна посока към АМ „Тракия“. Двата пътя ІІІ-805 и път ІІ-86 оформят западен околовръстен път на гр. Пловдив. Чрез него се осъществява една от връзките към гр. Пловдив, а от друга осъществява връзката на АМ „Тракия“ с Област Смолян. Стартираната тръжна процедура е в 3 обособени позиции: • Път ІІІ-805 „/Път І-8 Пазарджик - Пловдив/ - ПВ Царацово -Съединение” от 0+000 до км 1+460 и участък за привързване към съществуващия път и път II-86 „/Път І-8 Пазарджик - Пловдив/ – Асеновград – Смолян” от км 0+000 до км 0+640 и участък за привързване към съществуващия път; •Път ІІІ-805 „/Път І-8 Пазарджик - Пловдив/ - ПВ Царацово -Съединение” от км 1+460 до км 4+120; •Път ІІ-86 „/Път І-8 Пазарджик - Пловдив/ – Асеновград – Смолян” от км 0+640 до км 14+600. Кандидатите могат да подават офертите си до 17,30 часа на 9 декември 2019 г. Агенция „Пътна инфраструктура“ обяви обществена поръчка и за определяне на изпълнител при строителството на мост над река Марица при 6-ти км на път III-667 Плодовитово – Асеновград. Новият мост ще бъде с обща дължина 228,55 м и ще бъде изграден успоредно на старото съоръжение. Обектът е важна връзка между гр. Първомай и с. Градина. Прогнозната стойност на проекта е 5 239 477 лв. без ДДС. Срокът за изпълнение на поръчката е 360 дни. Кандидатите могат да подават офертите си до 17,30 ч. на 12 декември 2019 г.", "date": "2019.10.28", "title": "Открита е обществена поръчка за изработването на технически проект на Околовръстния път на Пловдив"}
{"url": "https://www.24chasa.bg/novini/article/7733970", "text": "Смъртта на Абу Бакр ал Багдади, лидера на \"Ислямска държава\" (ИД), е знаково събитие. Той бе силно въздействаща фигура, по-страховит и може би дори по-зловещ от Осама бин Ладен. Ал Багдади бе ислямски учен, който твърдеше, че е потомък на пророка Мохамед. Той надгради върху апокалиптичната идеология и необичайната жестокост на своя ментор - Абу Мусаб аз Заркауи, лидера на Ал Каида в Ирак (групировка предшественик на ИД). Нещо важно, Ал Багдади успя да привлече бивши членове на иракската баасистка армия и силите за сигурност, с което значително увеличи бойните способности на ИД. Той се възползва от гражданската война в Сирия, за да създаде първата в историята на модерния тероризъм квазидържава, способна за завладява и контролира територии, да набира вероятно милиарди долари, и да организира внушителни военни сили. Под ръководството на Ал Багдади ИД стана най-богатата и влиятелна терористична групировка в съвременната история. Той обеща на последователите си охолен джихад - безплатен подслон, коли и дори жени. Привържениците му се стичаха към неговия \"халифат\" от целия свят, което бе най-ефективната наборна кампания на джихадистка организация, каквато светът някога е виждал. Ал Багдади се специализира в невероятни жестокости, включително предаваните на живо обезглавявания на враговете си (повечето от които бяха мюсюлмани), обучаването на деца да убиват от близко разстояние (нещо, което е трудно от психологическа гледна точка) и продаването на жени, които бяха многократно изнасилвани. Дори Ал Каида осъди страховитата му тактика. Смъртта на Ал Багдади показа на онези, които все още го подкрепят, че дори \"халифът\" е уязвим. Събитието обаче е много по-важно в политически и символичен план, отколкото във военен. Джихадистките лидери и дори групировки идват и си отиват. Те се разпадат на няколко фракции, сливат се с някогашните си врагове, получават нови наименования и изграждат нови лоялности. ИД е може би най-добрият пример за тази тенденция. Двама лидери си съперничеха за онова, което остана от Ал Каида в Ирак, групировка за която се предполагаше, че е победена от кампанията на американския президент Джордж Буш-младши. Един от лидерите й - Абу Мохамед ал Джулани, остана в лоното на Ал Каида. Другият - Ал Багдади скъса с Ал Каида и накрая обяви създаването на своя \"халифат\", като привлече десетки хиляди последователи. Дали Ал Багдади е имал план кой да го наследи? Има силно правдоподобни слухове, че го е направил. Но дори да не е имало конкретен план за наследяването, ИД вече се е върнала към терористичните си корени със своята способност да вдъхновява атаки по целия свят. Даже след като загуби териториите, които контролираше, ИД продължи да привлича последователи. Но, нещо по-важно, трябва да помним, че светът не се бори с един-единствен човек или дори с една-единствена организация, а с движение. За съжаление много от рисковете фактори за възхода на ИД все още са в сила. Сред тях са слабите държави с лошо управление, безработната и работещата с непълна заетост младеж, надигащото се междуконфесионално напрежение или гражданската война. ИД се възползва от много от тези фактори, за да разпространи \"владенията\" си към други опустошени от конфликти държави, сред които Афганистан, Либия, Нигерия и Йемен. Много от \"владенията\" все още съществуват. Въпреки че изгуби последните остатъци от \"халифата\" си през март, ИД все още успя да предприеме няколко големи терористични атаки, включително в Шри Ланка, Афганистан и Ирак. Спрямо нас на Запад ИД използва социалните мрежи, за да привлича и вдъхновява последователи по света, с това което стана известно като \"публичен джихад\". За съжаление това е един от няколкото урока, които ще бъдат заимствани и от други терористични групи. Докато компаниите за социални мрежи не успеят да се справят с рисковете на киберанонимността, терористични групи и престъпни организации ще продължат да следват този пример. Вчера сутринта президентът Тръмп разкри до най-дребните подробности как е протекла мисията за неутрализиране на Ал Багдади. В близките седмици и месеци ще можем да научим как световните разузнавателни служби са успели да се внедрят в ИД и формите на международно сътрудничество, които доведоха до гибелта му. Едно нещо обаче вече е ясно: Това не е работа на един-единствен президент или на една-единствена държава, извършена само за седмица. Операцията включи смели граждани на \"дълбоката държава\", онези често безименни членове на разузнаването и на армията, дотолкова отдадени на живота на съгражданите си, че да рискуват своя собствен. Тя също, по думите на Тръмп, включи съдействие от Русия, Сирия, Ирак и Турция, както и разузнавателна помощ от същите тези кюрди, които американският президент изостави, когато изтегли американските войски от Северна Сирия. В този смисъл най-сериозната грешка на Ал Багдади вероятно е, че се е превърнал във враг на целия свят, като подтикна враговете си да се обединят срещу него. В крайна сметка ИД ще бъде победена. Борим се обаче срещу джихадистко движение, а не срещу само една джихадистка групировка. Джихадисткото движение е само едно проявление на фундаменталисткия импулс - желанието да се върне часовника назад към едни въображаеми по-прости времена. Все по-забързаното темпо на технологичния напредък ще продължи да пренася целия свят в нашите домове, като подтиква някои да се чувстват отчуждени и объркани. Климатичните промени ще продължат да допринасят за конфликти за ресурси и вълни на имиграция. Ще продължат да се появяват терористични групировки, които ще се стремят да ни върнат в \"Златния век\", когато нашите светове изглеждаха очевидно обособени, а доброто и злото - кристално ясни. (БТА)", "date": "2019.10.28", "title": "Смъртта на Ал Багдади е знаково събитие, но джихадисткото движение ще продължи и без него"}
{"url": "https://www.24chasa.bg/novini/article/7734137", "text": "СДС се обърна с призив към лидерите на Демократична България Атанас Атанасов, Христо Иванов и Владислав Панев, в който се казва:", "date": "2019.10.28", "title": "СДС към лидерите на Демократична България: Очакваме да подкрепите десния кандидат за София"}
{"url": "https://www.24chasa.bg/novini/article/7734136", "text": "Предизборният щаб на ПП ГЕРБ – София, заедно с партньорите ни от СДС – София, предлагаме провеждането на един дебат между кандидатите за кмет на столицата и техните екипи, който да бъде на неутрална територия с възможност за излъчване или отразяване от всички медии, които проявяват интерес. Това съобщиха от пресцентъра на ГЕРБ.  \"Дните между обявяването на официалните резултати от първия тур и провеждането на втори тур са много малко. Категорични сме, че нашите съграждани заслужават структуриран дебат с ясен регламент и достатъчно време, за да се чуят предложенията на кандидатите и екипите им по темите, които обществото е показало, че са най-важни за него. Градът ни има нужда от ясни отговори на съществените въпроси и според нас те могат да се чуят точно в един такъв дебат. Дължим на столичани възможността информиран избор\", пишат още от ГЕРБ.  В отговор на поканата Мая Манолова изпрати следното до медиите:  „Разбирам от медиите, че от щаба на г-жа Фандъкова ме били поканили на дебат с екипите на “неутрален терен”. Отговорът ми е прост, ще се явя на всеки лидерски дебат с г-жа Фандъкова, очи в очи, а не криейки се зад екипи и съветници. Смятам, че го дължим на гражданите, за да направят своя информиран избор. Време е София да има кмет, който да носи лична отговорност, а не изпълнителен директор.“", "date": "2019.10.28", "title": "ГЕРБ призова за дебат за втория тур на изборите в София. Манолова: Ще се явя на всеки дебат очи в очи"}
{"url": "https://www.24chasa.bg/novini/article/7734146", "text": "Гръцката брегова охрана съобщи днес, че 55 мигранти, намиращи се на бедстваща лодка в Егейско море, са били спасени и двама предполагаеми трафиканти са задържани, предаде ДПА, цитирана от БТА.  Плавателният съд, превозващ мигрантите, изпратил сигнал за помощ недалеч от остров Астипалея вчера. Минаващ наблизо товарен кораб качил хората на борда си, преди да ги предаде на патрулен катер на европейската гранична служба Фронтекс. Мигрантите след това били оставени на остров Кос, един от гръцките острови, в чиито центрове за прием на мигранти се обработват молби за убежище. Бреговата охрана уточни, че мигрантската лодка пътувала от Турция към Италия.", "date": "2019.10.28", "title": "Гърция съобщи за 55 спасени мигранти от бедстваща лодка в Егейско море"}
{"url": "https://www.24chasa.bg/novini/article/7734193", "text": "Американският президент Доналд Тръмп заяви днес, че възнамерява да публикува видеоклип от операцията срещу лидера на \"Ислямска държава\" Абу Бакр ал Багдади, предаде Франс прес, цитирана от БТА.  \"Обмисляме го, възможно е\", каза в тази връзка Тръмп от военновъздушната база Андрюс близо до Вашингтон. \"Ние можем да вземем части от видеозаписа и да ги публикуваме\", добави президентът, който вчера публично обяви за смъртта на самопровъзгласилия се \"халиф\" на \"Ислямска държава\". В излъченото по телевизията изявление Тръмп даде подробна информация за операцията, при която Абу Бакр ал Багдади е бил обкръжен от американски сили, след което се е самовзривил с колан с експлозиви. Тръмп намекна днес, че е запазил в тайна операцията срещу Абу Бакр ал Багдади от лидерите на американския Конгрес заради разследването за импийчмънт на президента, предаде Асошиейтед прес. Той заяви, че не е информирал Конгреса, защото председателят на комисията по разузнаването в Камарата на представителите Адам Шиф е известен като най-големия разпространител на поверителна информация във Вашингтон. Шиф играе ключова роля в разследването за импийчмънт на президента Тръмп, отбелязва Асошиейтед прес.", "date": "2019.10.28", "title": "Тръмп възнамерява да публикува видеозапис от операцията срещу Абу Бакр ал Багдади"}
{"url": "https://www.24chasa.bg/novini/article/7734200", "text": "Изборите за кмет и районни кметове във Варна реално тепърва предстоят. След като морската столица регистрира най-слабата активност в цялата страна - малко над 37%, нито един от кандидатите за кметския стол не успя да мине 50-те процента. Това сочат окончателните резултати от изборите. Следващата неделя за доверието на варненци и управлението на града ще се борят кандидатът на ГЕРб и досегашен кмет на града Иван Портних и лидерът на \"Възраждане\" Костадин Костадинов. Няколкостотин гласа не стигнаха на Иван Портних да стане кмет отново във Варна. Това съобщиха преди минути от ОИК Варна. Общо гласувалите на вота са 106514 души, като действителните гласове са 100951. За Иван Портних са гласували 49 754 души. За втория Костадин Костадинов гласувалите са 14 432. За кандидатът на БСП проф. Анелия Клисарова са гласували 14 156. Около 5 процента са недействителните гласове или 5563 гласа. Балотажи ще има и за 4 от петте районни кметства в града - \"Приморски\", \"Одесос\", \"Младост\" и \"Аспарухово\". В най-големия район „Приморски” на втори тур отиват досегашният кмет Петя Проданова от ГЕРБ и Огнян Къчев от БСП. В „Одесос” Георги Недев от ГЕРБ и Иван Любчев БСП. В район \"Младост\" Христо Христов от ГЕРБ и Мария Тодорова от БСП. В „Аспарухово” Ивайло Маринов от ГЕРБ и Мартин Златев БСП. Във „Владислав Варненчик” Николай Костадинов ГЕРБ печели на първи тур.", "date": "2019.10.28", "title": "Окончателно: Във Варна ще има балотаж Портних-Костадинов"}
{"url": "https://www.24chasa.bg/novini/article/7734207", "text": "Прагът на крайната нищета в Турция е достигнал 2058 турски лири (324 евро) за четиричленно семейство, а прагът на бедност е изчислен на 6705 лири (1057 евро), съобщава турската частна телевизия НТВ, позовавайки се на данни на Конфедерацията на турските работнически синдикати /Тюрк-Иш/. Данните показват увеличение на годишна база, като през октомври миналата година прагът на крайна нищета е бил със 139 лири по-нисък. Спрямо септември прагът на абсолютната бедност се е понижил с шест лири. В същото време границата на бедността е отбелязала увеличение от 454 турски лири на годишна основа, а на месечна основа е регистрирано понижение с 19 лири. Стойността на разходите за живот на работещ, който не е обвързан с брак и няма деца, е изчислена на 2526 турски лири (398 евро), отбелязва още НТВ.", "date": "2019.10.28", "title": "Прагът на крайна нищета в Турция е 2058 турски лири за четиричленно семейство"}
{"url": "https://www.24chasa.bg/novini/article/7731767", "text": "      По ирония на съдбата сърдечна слабост покоси единствения български човекоядец, който преди 24 години тръгва на лов за човешки сърца. Прави го, защото вътрешен глас му казал, че само така ще стане безсмъртен. Напада и коли 90-годишната си тъща Мира Великова и приятеля си Ангел Дзиров, след което разпорва телата и отнася част от вътрешностите в дома си, където опитва от черния дроб на тъща си. Или поне така носи мълвата. 59-годишният Николай Гьоргов, станал известен като Канибала от Голямо Буково, издъхна на 24 октомври, а лекар констатира, че мъжът си е отишъл от естествена смърт. Жителите на странджанското село тихо погребват Гьоргов на следващия ден, и то с облекчение, защото през годините той а внучетата на бабите и дядовците от Голямо Буково не смеят да стъпят в селото през ваканциите. Кметският наместник Пенчо Пенчев обаче споделя пред “24 часа”, че през последните години Николай не създавал никакви проблеми, защото редовно си пиел хапчетата. Местни разказват, че лично кметът Пенчев Пенчев е бивш полицай, работил навремето по двете ужасяващи убийства, и отлично познава Гьоргов. Преди време Николай пътувал до Средец с автобус, но появата му по спирките карала останалите пътници да се разбягват. Заради това, а и за да упражнява пряк контрол над шизофреника, останал без родители, кметският наместник решил лично да води Гьоргов до Средец. Зад ужасяващото прозвище и едрата фигура на Николай Гьоргов, наричан още Странджанския Ханибал Лектър, всъщност се крие един тежко болен мъж, чието психично заболяване преобръща живота му и убива огромния му интелекутален потенциал. Всеки, който се е докоснал до него през годините, е категоричен, че Николай е умен мъж, с много добър изказ, но болестта го превръща в двоен убиец човекоядец. Николай завършва военноморското висше училище във Варна, започва да плава с корабите и се издига до помощник-капитан. Някъде в открито море обаче претърпява инцидент, при който а това отключва психиатрично заболяване. Първият шизофренен пристъп идва през 1987 г., но отзвучава бързо и пациентът влиза в ремисия, спомня си бургаски психиатър, лекувал канибала. Николай създава семейство, има син, но в брака му настъпват усложнения и той периодично се лекува в психиатрия. През 1993 г. влиза там, защото спира да си пие лекарствата. Две години по-късно става кървавата касапница в Голямо Буково. Николай вече се е разделил със съпругата си и се е преместил с родителите си в селото. В една августовска нощ той издебва 90-годишната си тъща Мира Великова и я коли, след което разпорва трупа и вади вътрешностите ѝ. По идентичен начин е убит и Ангел Дзиров - приятел на убиеца, с когото заедно си пият ракията в селската кръчма. Когато разследващи претърсват апартамента на бившия морски офицер, не могат да повярват на очите си. Под леглото на Николай намират кофа, в която във вода плували човешки органи. “Беше много отдавна, но сега, като се връщам назад, си спомням, че на печката в жилището намерихме буркан, в който беше черният дроб на една от жертвите”, разказва пред “24 часа” апелативният прокурор Емил Христов, който през 1995 г. е шеф на бургаското следствие. Заедно със следователя Владимир Джамбазов те нееднократно разпитват убиеца. “През цялото време, докато беше в ареста, се държеше неадекватно, По време на разпитите говореше за вахти, за пътувания. Заедно чертаехме някакви маршрути до Одеса. Само така успявахме да стигнем до него”, казва Емил Христов. При един от разпитите между морските термини Гьоргов изтървал репликата “Почнал съм ги”. След двете убийства криминалисти намират Сред тях били местната продавачка Анита, горският, монахът Евтимий от близкия манастир. Срещу всяко име била посочена причината - Анита не отвръщала на чувствата на Канибала, монахът му направил забележка и т. н. Баба Мира била убита, защото не поканила бившия си зет на гости, а вината на Ангел Дзиров била, че му забранил да задиря непълнолетната му дъщеря. Едно от последните провинения на Странджанския Ханибал Лектър е през 2015 г., когато в местната кръчма се нахвърля на строителен работник и го нахапва до кръв, после заплашва свой съселянин, че “ще му резне главата”. През 2017 г. също става инцидент, при който Николай То обаче се разпищява и съсед го спасява. Хората отново настръхват, правят поредната подписка за въдворяване на Канибала в психиатрично заведение, но напразно. За тези 24 г. от убийствата до смъртта си Николай Гьоргов прекарва едва 1 г. в ловешката затворническа болница и не повече от 3 г. в психиатрията в Раднево. Петорна съдебномедицинска експертиза е След психиатрията Канибала се връща в Голямо Буково, където всъщност прекарва част от детството си. Още 6-годишен посещава местното училище, в което майка му е учителка, а баща му - директор. Завръшва осми клас с пълно отличие, а механотехникума в Бургас - с 5,62. Психиатри обясняват поведението му в нощта на убийствата с т.нар. императивни халюцинации. Шизофреникът чувал гласове, които го карали да вземе ножа и да убива, защото имал мисия да събира женски и мъжки сърца. В такива моменти болният не може да контролира поведението си, обясняват експерти. Следователи, работили по убийствата в Голямо Буково, признават, че така и не се доказало сто процента дали Гьоргов наистина е ял от човешките вътрешности, открити в дома му. Той самият разказал, че хапнал от черния дроб на тъща си, но години по-късно твърдял, че не помни нищо от убийствата.", "date": "2019.10.28", "title": "Сърдечна слабост покоси  Канибала от Голямо Буково, ял от черния дроб на тъща си"}
{"url": "https://www.24chasa.bg/novini/article/7734221", "text": "Руски съд в понеделник осъди лидера на опозицията Алексей Навални и неговата съмишленичка Любов Собол да платят 1,4 милиона долара обезщетение за нанесени щети на компания, контролирана от топ съюзник в Кремъл, съобщава  . През февруари Фондът за борба с корупцията (ФБК) на Навални огласи разследване, критикуващо фирма за зареждане на училища с храни за качеството на доставките. Позовавайки се на бивш служител на компанията, ФБК заяви, че фирмата е контролирана от бизнесмена Евгений Пригожин, който е близък с президента Владимир Путин и е под санкции на САЩ. „Значи те отровиха децата в училищата и детските градини“, каза Навални, който е най-видния критик на Путин. \"Случаите на дизентерия бяха документирани. Но ние трябва да плащаме\", каза Навални в публикация в Инстаграм в понеделник. Говорителката на Навални Кира Ярмиш заяви, че той и Собол - адвокатка, на която тази година беше забранено да се кандидатира за московския парламент – както и ФБК трябва да платят приблизително по 29 милиона рубли на фирмата \"Московский школник\". На опозиционния фонд беше наредено също да оттегли разследването. Ярмиш заяви, че ще обжалва решението на съда. Властите постоянно засилват натиска върху Навални и неговите поддръжници през последните няколко месеца. 43-годишният критик на Кремъл помогна за организирането на големи протести срещу правителството миналото лято, когато десетки хиляди излязоха на улиците на Москва, за да поискат честни избори. Властите предприеха брутални контрамерки и осъдиха няколко души на затвор между две и пет години. Още няколко са в подсъдими. През август срещу фондацията на Навални започна разследване за пране на пари, като оБвинението е, че борецът срещу корупцията взимал пари като дарения, с които се сдобивал незаконно. Този месец ФБК беше обявена за \"чужд агент\", а офисите на Навални многократно стават обекти на действия на правоохранителните органи.", "date": "2019.10.28", "title": "Осъдиха Навални да плати 1,4 млн. долара заради клевета"}
{"url": "https://www.24chasa.bg/novini/article/7734226", "text": "Избирателната активност на местните избори, произведени в неделя, е близо 51 на сто, при обработени 90,93 процента от протоколите на секционните избирателни комисии /СИК/ в общинските избирателни комисии /ОИК/, съобщи пред журналисти днес Александър Андреев, член и говорител на ЦИК. Вече са сканирани 84,69 процента от протоколите на СИК и са качени на страницата на ЦИК. Избирателната активност може да се промени малко, след пълното въвеждане на протоколите на СИК. На миналите местни избори през 2015 г. избирателната активност е била 53,60 на сто. В ЦИК вече са пристигнали 87 от общо 265 ОИК, за да предадат изборните си книжа. ОИК ще обявят резултатите от първия тур, и, ако е нужно, ще вземат решения за балотаж. Очакваме ЦИК да съобщи резултатите от първия тур в законовия 48-часов срок - най-вероятно утре, 29 октомври, следобед, съобщи Андреев. В изборния ден в ЦИК са постъпили 257 жалби и сигнали, най-вече за нарушения на изборния процес, за нерегламентирана агитация или разпространяване на данни от социологически проучвания, като четири от сигналите са за купуване на гласове. В ЦИК вчера са постъпили пет искания за сваляне на имунитет на кандидати за общински съветници и за кметове. Така дадените вече от ЦИК разрешения за сваляне на имунитета стават 12, съобщи още Александър Андреев. Изборният процес протече нормално, без съществени нарушения. Организацията, създадена от ОИК, беше на много по-добро и по-високо ниво, включително и тази в София, от изборите през 2015 г., каза Александър Андреев. Анализ на протоколите показа, че до този момент недействителните гласове са около 4 процента, а позицията \"Не подкрепям никого\" са отбелязали около 3 процента от избирателите, каза Александър Андреев.", "date": "2019.10.28", "title": "51% избирателна активност при въведени около\n91% от протоколите на СИК в ОИК"}
{"url": "https://www.24chasa.bg/novini/article/7734236", "text": "Руският президент Владимир Путин обсъди днес по телефона с германския канцлер Ангела Меркел положението в Сирия, предаде ДПА, като се позова на Кремъл. Разговорът се съсредоточи върху сключената миналата седмица между Путин и турския президент Реджеп Тайип Ердоган сделка Русия и Турция да упражняват заедно контрол върху част от Северна Сирия, посочи в изявление Кремъл. Руският президент и канцлерката са изразили съгласие, че споразумението ще \"послужи за стабилизиране на положението в Североизточна Сирия\", предаде БТА.  Сделката задължава кюрдските въоръжени формирования да напуснат района близо до турската граница.", "date": "2019.10.28", "title": "Путин обсъди с Ангела Меркел ситуацията в Сирия"}
{"url": "https://www.24chasa.bg/novini/article/7734238", "text": "І. МЕТЕОРОЛОГИЧНА ОБСТАНОВКА: През нощта ще преобладава ясно време. На отделни места, главно по поречието на Дунав и в Горнотракийската низина ще се образува краткотрайна мъгла. Почти тихо, с минимални температури предимно между 2° и 7°, по-високи по морския бряг. На 29.10.2019 г. ще е предимно слънчево. Ще има временни увеличения на облачността – предимно висока. Максималните температури ще са между 18° и 23°. През нощта срещу сряда облачността в Северна България ще се увеличи, но ще се задържи почти без валеж. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; Движението в участъка от км 159+715 до км 162+280 посока Бургас се осъществява с повишено внимание поради изграждането на пътна връзка към обект: ,,Търговски крайпътен обект - бензиностанция с АГСС, обслужваща сграда, КТП и паркинг за леки автомобили, и подобект: Локално платно с етапни пътни връзки към АМ „Тракия“. Ограничено е използването на аварийната лента в участъка, както и скоростта е ограничена до 70 км/ч. Участъкът е сигнализиран с пътни знаци. Срок до 29.10.2019 г. Област Ямбол: Движението в участъка от км 330+875 до км 298+715 посока София се осъществява в една поради оборудването на автоматични устройства записващи пътния трафик. Ограничено е движението в активната лента, като движението се осъществява в изпреварващата лента. Участъкът е сигнализиран с пътни знаци. Срок до 29.10.2019 г. АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; Област Варна: Движението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019 г; АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил и Перник: Ограничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. За улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. Превозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Област Перник: Движението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. Област Кюстендил: Движението в участъка при км 52+050 в посока София се осъществява с повишено внимание поради извършване на строителни и монтажни работи на стационарна контролна единица за събиране на такси на МПС с маса над 3,5 тона. Срок до 29.10.2019 г.; Движението в участъка п.в. „Кочериново“ – п.в. „Благоевград“ от км 85+130 до км 90+620 посока ГКПП „Кулата“ се ограничава поради ремонтни дейности на асфалтовата настилка в участъка от км 87+400 до км 87+640. Движението се осъществява по път I-1 Кочериново – Благоевград. Участъкът е сигнализиран с пътни знаци. Срок до 30.10.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Приморски“ - забранен за МПС над 12 т.; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка Сопот – Микре от км 25+000 до км 37+000 се осъществява с повишено внимание поради възстановяване на ограничителни системи. Срок до 01.11.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. Обходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Бургас – Атия при км 6+220 в района на Отманли движението се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок до 30.10.2019 г.; Път II-99: Движението по път II-99 Созопол – Китен при км 38+286 в района на Приморско се осъществява в една лента поради оборудване на съществуващо автоматично устройство записващо пътния трафик. Участъкът е сигнализиран с пътни знаци и скоростта е ограничена до 50 км/ч. Срок 29.10.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 03.01.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; Път II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път III-867: Движението по път III-867 Здравчец – Дедец в с. Добромирци от км 42+200 до км 42+880 се осъществява в една лента поради изграждане на изкуствени неравности. Участъкът е сигнализиран с пътни знаци. Срок до 29.10.2019 г. ОПУ-Ловеч: Временно са въведени следните ограничения за движение на МПС: Път III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; Ремонтни дейности: Път III-301: Движението по път III-301 Летница – Умаревци в участъка Летница – Александрово от км 26+650 до км 27+250 се осъществява с повишено внимание поради полагане на електрозахранваща линия. Срок до 30.10.2019 г.; Път III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; Път II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 31.10.2019 г.; Път II-37: Движението по път II-37 Пещера – Батак се осъществява в една лента от км 156+000 до км 158+000 поради частичен ремонт на асфалтовата настилка в дясна лента. Движението се осъществява в лявата лента и се регулира с пътни знаци. Срок 29.10.2019 г.; Път III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г.; Път III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.11.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; Път ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 29.10.2019 г.; Път ІІІ-3005: Движението по път III-3005 Петърница – Беглеж от км 15+000 до км 30+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-641: Движението по път III-641 Калофер – Баня в района на гара Ботев се ограничава поради ремонт на еластична прелезна настилка и железопътен път. Участъкът е сигнализиран с пътни знаци. Обходен маршрут: път I-6 Калофер – Васил Левски – Карлово и включване по път II-64 Карлово – Баня. Срок до 31.10.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 01.11.2019 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; Път III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 30.11.2019 г. Ремонтни дейности: Път III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. Ремонтни дейности: Път II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; Път III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; Ремонтни дейности: Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; Път ІІ-86: Движение по път ІІ-86 гр. Хвойна – Чепеларе при км 81+020 се осъществява в една лента поради изграждането на стационарна контролна единица на електронна система за събиране на таксите за ползване на републиканската пътна мрежа на база изминато разстояние за превозни средства с обща допустима максимална маса над 3,5 т. Срок до 29.10.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; Път ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т. поради ремонтни дейности на асфалтовата настилка. Обходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; Път II-16: Движението по път II-16 Своге – София при Своге от км 54+607 до км 54+872 се осъществява с повишено внимание поради ремонт на тротоарни конзоли на мостово съоръжение. Участъкът е сигнализиран с пътни знаци и скоростта е ограничена до 30 км/ч. Срок до 01.11.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; Път II-81: Движението по път II-81 София – Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. Ремонтни дейности: Път III-554: Движението по път III-554 Раднево – Гълъбово от км 20+000 до км 47+400 се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 31.10.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци. Обходен маршрут: през с. Цветница. Срок до 31.10.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.10.28", "title": "Вижте ситуацията и ограниченията по пътищата за вторник"}
