{"url": "https://www.24chasa.bg/novini/article/7541874", "text": "Генералният секретар на ООН Антониу Гутериш призова за независимо разследване на обстоятелствата, довели до въздушен удар, при който в Либия бяха убити 44 мигранти, а над 130 бяха ранени, предадоха световните агенции. \"Трябва да се уверим, че извършителите ще бъдат изправени пред правосъдието\", каза говорителят на Гутериш - Стефан Дюжарик. Той подчерта, че ООН са предоставили точните данни за местоположението на центровете за задържане на мигранти на страните в конфликта в Либия, именно за да се избегне те да бъдат взети на прицел, предава БТА. Генералният секретар на ООН е възмутен от информациите за загиналите при удара мигранти, сред които е имало жени и деца. Ударите бяха по лагера в Таджура, източно от Триполи. Случилото се подчертава нуждата от спешно осигуряване на сигурни места за подслон на всички бежанци и мигранти, докато техните молби за предоставяне на убежище бъдат удовлетворени или те бъдат репатрирани на сигурно място в родните им страни, каза говорителят на Гутериш. Генералният секретар призовава за незабавно прекратяване на огъня в Либия и за връщане към политически диалог, за да се разреши конфликтът там, заяви още Дюжарик. Отговорността за удара в Таджура е приписвана на силите на международно признатото либийско правителство, които са съперници на силите на Халифа Хафтар, започнали от април офанзива срещу Триполи. По-късно днес Съветът за сигурност на ООН ще има спешно заседания заради удара в Либия.", "date": "2019.07.03", "title": "Гутериш призова за независимо разследване на атаката срещу център за мигранти в Либия"}
{"url": "https://www.24chasa.bg/novini/article/7541723", "text": "Изискването да се издава касов бон и при плащане с банкова карта може да отпадне. Това обсъжда работна група към НАП и представители на бизнеса, твърдят участници в нея. От друга страна, промени в Закона за ДДС, които в момента се подготвят, може да задължат автомивките също да отчитат оборотите си с касови апарати. Междувременно Наредбата за касовите апарати бе публикувана в “Държавен вестник” и вече е в сила. Търговците няма да са задължени да правят и дневен хартиен отчет, тъй като информация за техните продажби се подава в НАП на всеки пет минути по новите правила. Промените в наредбата засягат основно бензиностанциите, чийто краен срок да променят софтуера си изтича в края на юли. До края на септември е срокът за тези, които имат сключен договор и одобрен график за промяна на фискалните устройства според новите изисквания. Вписването на цените на горивата и платените данъци - ДДС и акциз за тях, е удължено до края на септември. Така клиентите им ще получават бонове с тази информация от 1 октомври. ", "date": "2019.07.03", "title": "Идея - без касова  бележка, ако плащаш онлайн с карта"}
{"url": "https://www.24chasa.bg/novini/article/7541763", "text": "Паметна плоча на Божидар Димитров се появи пред родния му дом на ул. Странджа в Созопол. Тя бе поставена от Боянския клуб за подкрепа на българската държавност и нация и събра пред дома на историка негови близки, колеги и съратници. На церемонията бяха съпругата му Мария, дъщеря му Марта, зетят Георги Найденов, Коцето Калки и архитектите Миломир Богданов и Турхут Исмаил. Плочата е по проект на арх. Богданов и е била изработена от каменоделеца Димитър Антов. Друга плоча с името на професора ще се появи и на фасадата на созополския археологичен музей за празника на града 17 юли. Музеят бе прекръстен на негово име с решение на общинския съвет в Созопол, но досега нямаше отличителен знак на него. \"24 часа\" научи, че е поръчан на известен майстор и барелеф на големия историк, който ще бъде поставен на входа на музейната сбирка за Никулден.", "date": "2019.07.03", "title": "Поставиха паметна плоча пред дома на Божидар Димитров в Созопол"}
{"url": "https://www.24chasa.bg/novini/article/7541878", "text": "Блок в 10-и микрорайон в \"Люлин\" беше отцепен заради съмнителен куфар. На място имаше полиция, пожарна, линейка и специализиран екип. Куфарът се оказа празен.                                                                                                                                                                                                                                                                                                                       ", "date": "2019.07.03", "title": "Отцепиха блок в \"Люлин\" заради съмнителен куфар (Снимки)"}
{"url": "https://www.24chasa.bg/novini/article/7541744", "text": "Списание “Ева” е без главен редактор, след като Милена Попова, която е и създателка на най-известното женско издание, напусна. Заедно с нея от списанието си тръгва и артдиректорката му Биляна Савова. Каква е причината за промените, засега не е ясно. Списанието се издава от “Атика Ева медия груп” - гръцка компания, в която миноритарният дял от 40% се държи от “Нова Броудкастинг груп”. Според служители решението е взето именно от гръцките собственици. “Ева” продължава пътя си напред. Ще става по-интересно, по-съвременно, по-технологично, без да разрушаваме това, което е постигнато от екипа през всичките тези години. сред женските издания”, каза пред “24 часа” Деница Димитрова, която е изпълнителен директор на “Атика Ева медия груп”. Никой от екипа на “Ева” не дава детайли за раздялата, но редакционните слухове насочват точно към гръцките собственици от “Атика”, чието дистанционно управление от Атина изнервило журалисти и началници в женската библия. Според служители в компанията обаче причината била отказът от всякаква промяна на списанието. Екипът нямал интерес да създава съвременни иновативни проекти, докато издателите настоявали за нови идеи и платформи за разпространение на съдържанието. Преди 20 години Милена Попова създаде изданието и беше неразделна част от него, но на рождения си ден - 1 юли, си тръгна. Направи го по-малко от три часа след като сподели във фейсбук профила си публикацията на артдиректора на “Ева” Биляна Савова, в която тя обяснява, че се разделя с екипа. “... ще е изненада за повечето от вас... Със свито сърце, с буца в стомаха и сълзи в очите пиша това... Но пък го пиша със свободен дъх и дух, с отворено съзнание и безкрайна любов... от днес, 1 юли 2019 година, 20 години и 7 месеца след излизането на първия брой на списание EVA след 248 броя и корици... след хиляди истории и случки, след много лични изпитания, провали и победи, след много срещи и създадени приятелства... вече не съм част от това...” Биляна Савова също не посочва мотиви за напускането, като допълва: “Няма да ви занимавам с причините и с това, което се случва в медийната групировка, в която любимата ми EVA се опитва да живее и да диша в последните няколко години... И въпреки тъгата смятам, че всичко, което се случва, е за добро...” Самата Милена Попова пише едно изречение над публикацията на колежката си: “И аз така”. По-малко от три часа след това обаче сама казва във фейсбук: “Питате ме - отговарям: и аз напускам списанието, което Много ми е трудно да говоря за това. Затова споделих поста на Билянка. Но знам, че пътешествието продължава. Когато енергията в него се нарича любов, всичко ще е наред!” В “Ева” остава обаче зам.главният редактор Ваня Шекерова. “Не бих коментирала техните решения и техните мотиви за напускането. Те са лични и само те могат да го направят. Чувствам се длъжна може би аз да напиша един пост, че оставам заедно с колегите и продължаваме да вървим по пътя, по който сме тръгнали.” Шекерова не знае кой ще наследи Попова като главен редактор на списанието. Изданието бе продадено от Милена Попова на българското представителство на гръцката група “Атика медия България” през 2015 г. Така на пазара се появи нова издателска група - “Атика Ева” АД. В нея влизат “Агенция ЕВА” ООД - издателят на списание “Eвa” и собственост на “Нова Броудкастинг груп”, и “Атика медия България” ООД, която издава Esquire, Grazia, OK!, Playboy. ", "date": "2019.07.03", "title": "Милена Попова - създателката  на “Ева”, напусна списанието след 20 г. начело"}
{"url": "https://www.24chasa.bg/novini/article/7541769", "text": "След като спорните учебници по история в 10 клас бяха спрени, министърът на образованието и науката Красимир Вълчев коментира в студиото на  , че той също е открил проблеми в тях. Според него учебниците не могат само да отчитат историческите факти, тя трябва и да формират отношение и нагласа към света. В два от петте учебника по История и цивилизация е имало проблеми, свързани с уроците за тоталитарния режим преди 1989 година: \"Един повече, друг по-малко от петте (учебника) са подменили духа на учебната програма, отношението, което трябва да даде конкретно към този период\", каза министърът. Той смята, че с учебниците и особено с предмета \"История и цивилизации\" се формира отношение и нагласата към света. \"Всички живеем в някаква общност. За нас тази общност е националната държава, правовата държава, Европейския съюз с техните базови институции. Това е и нашата ценностна база, въз основа на която формираме отношение към света на децата\", допълни той. Относно двете тези за отношението към този период - дали трябва да се представи по-неутрално, министърът на образованието каза, че в учебниците по история трябва да се покаже цивилизационния ни избор сега, на който системата тогава противоречи. \"Последните години сме одобрили близо 1000 учебника и аз не съм ги чел всичките, не съм специалист. Първо, имаме учебна програма, тя се обсъжда широко. Второ - имаме оценители. Те са този помощен орган. Те са видели технически грешки, но не са видели тези различия в отношението. Тук въпросът е дали правилно сме им дефинирали задачите. Определено имаме пропуски\", смята министърът. Според министър Вълчев историята трябва да формира отношение. \"Задължени сме да проведем разговор на какво възпитаваме децата си. Такъв разговор се опитахме да проведем от Министерството и покрай проекта на Стратегия за възпитателната работа. Цел на образователната система е да възпитава\", уточни той. Във връзка с наличието на няколко учебника по едни и същи предмет, министърът обясни, че конкуренцията води до по-добро качество на учебниците. Министърът коментира и резултатите от матурите: \"Имаме проблем с функционалната неграмотност.\" Вълчев каза, че липсата на отношение към образованието на децата е проблем. Министерството констатира ниска посещаемост на проблемните деца. \"Дисциплинираме системата, контролираме, наказваме, поощрява, оказваме подкрепа, но въпреки това е трудно\", завърши Вълчев.", "date": "2019.07.03", "title": "Министър Вълчев: Два учебника бяха подменили духа на учебната програма"}
{"url": "https://www.24chasa.bg/novini/article/7541792", "text": "Урсула фон дер Лайен, която вчера евролидерите избраха да оглави следващата Европейска комисия, изрази днес надежда че Европейският парламент ще я утвърди на този пост, предаде Ройтерс. В Страсбург, където Фон дер Лайен дойде за първата сесия на новия състав на ЕП, тя обеща да слуша много и да сътрудничи тясно със законодателния орган на съюза, допълва Асошиейтед прес. Фон дер Лайен заяви, че за нея е голяма чест, че е била номинирана за поста. Тя изтъкна, че е способна да разработи визия за следващите пет години за Европа и за ЕК и тя да се базира на интензивно сътрудничество между ЕП, ЕК и Европейския съвет, предава БТА. Фон дер Лайен трябва да бъде утвърдена от мнозинството от депутатите в ЕП, за да встъпи в длъжност - нещо, което към настоящия момент е несигурно, отбелязва АП. Фон дер Лайен днес се срещна и с италианеца Давид Сасоли, който беше избран за нов председател на ЕП, предаде Франс прес. \"Точно тук бие сърцето на европейската демокрация\", каза Фон дер Лайен по време на срещата, визирайки ЕП. Тя се срещна и с депутати от Европейската народна партия и говори с тях на немски, английски и френски. Фон дер Лайен благодари и на сънародника си Манфред Вебер, който беше водещият кандидат на европейската десница на евровота и се стремеше към председателския пост на ЕК.", "date": "2019.07.03", "title": "Урсула фон дер Лайен се надява депутатите в ЕП да я одобрят за шеф на Еврокомисията"}
{"url": "https://www.24chasa.bg/novini/article/7541768", "text": "16% от българските шофьори редовно карат по-бързо от разрешеното, а 5% са крайно нетолерантни на пътя. “Спийдърите” или “бързаците” и “нахалниците” са разкрити от най-мащабното онлайн проучване у нас на SDI, което показва индекса за безопасно шофиране ( ). Превишаването на скоростта е най-честото нарушение, а водачите на леки коли са по-агресивни към тези на товарните, са други резултати от изследването. Над 56 хил. души са попълнили въпросника за самооценката си като водачи само за месец и половина. За сравнение през 2018 г. те бяха 23 хил. души. Това намалява статистическата грешка до по-малко от 1%, каза Яна Спасова от агенция “Експликта”, която е в екипа на проекта. Инициативата се провежда за втора година. Освен за шофьори на леки коли от тази година има и въпросник за тези, които въртят воланите на автобуси и камиони. Тестът е отворен и може да се попълва до октомври. Шофьорите се поставят в различни ситуации на пътя. Въпросникът се попълва за 19-20 минути, интересен е и поставя много въпроси за размисъл. Организатор на проекта е SDI брокер, а партньори са МВР, министерствата на транспорта и образованието, Държавна агенция “Безопасност на движението по пътищата” и Дружеството на психолозите в България. В сряда бяха представени резултатите от проучването, а докладът ще е готов през есента. Стойността на националния Индекс за безопасно шофиране e 88 по скала от 0 до 100, където 100 означава възможно най-нискорисково поведение на пътя. Индексът е с 1,6 пункта по-нисък от миналогодишния (89,6). Водачите в България традиционно определят себе си за нискорискови, а останалите - като високорискови. “За съжаление, това показва, че рядко търсим грешката в себе си, което ни прави и по-малко толерантни. А истината е, че всички грешим и само ако осъзнаем това, можем да променим и поведението си на пътя”, коментира данните председателят на Държавна агенция “Безопасност на движението по пътищата” Малина Крумова. Тя съобщи, че през лятото - през юли и август, катастрофите се увеличават с 20%. Шофьорите на камиони и автобуси се определят като по-рискови - стойността на техния първи национален SDIndex е 83,3. 92% от шофьорите на камиони и автобуси признават в анкетата, че поне веднъж в последната година се е случвало да говорят с пътници и колеги, докато са зад волана. 85% от анкетираните заявяват, че съзнателно са превишавали скоростта при неинтензивен трафик, а 80% са карали по-бързо от позволеното, за да наваксат или избегнат закъснение. 90% от шофьорите на леки коли проявяват агресия към тези, които карат камиони или автобуси, показват данните в изследването. 65% от водачите на леки автомобили твърдят, че са били обект на агресия от шофьори на тежкотоварни камиони. На въпрос за грешките, които правят, 91% от шофьорите на леки коли признават, че най-често карат по-бързо от разрешеното. “От 1,3 млн. нарушения на пътя през 2018 г. 560 хиляди са за скорост”, каза инспектор Мария Ботева от Пътна полиция. На 73% от водачите се е случвало да управляват с една ръка и да гледат пътя с “едно око”, докато вършат нещо друго - сменят станции на радиото, говорят по телефона, пушат. На 71% се е налагало да натискат рязко спирачката, за да не се блъснат в колата отпред, а 69% са попадали в задръствания, което е предпоставка за изнервеност и грешки. Най-любопитни са двете категории, които изследването определя като “спийдъри”   с индекс 77, и “нахалници” с показател 69 по скалата от 0 до 100. Първата категория са хора на възраст до 34 г., живеят основно в София, работят много и на високи позиции, шофират всеки ден, минават над 30 хил. км годишно, а колите им са мощни - над 180 к.с. Освен това те сами се определят като високорискови. Често се дразнят на тези пред тях, защото карат бавно, съзнателно нарушават правилата рано сутрин и късно вечер. “Нахалниците” са мъже между 18 и 24 г. със средно или по-ниско образование, също като спийдърите минават над 30 хил. км годишно, шофират скъпи коли и не са склонни към толерантност на пътя. Те минават на червено, карат на дълги светлини, въпреки че им присветват, не дават път на градския транспорт и слаломират в трафика. Изследването на SDI за пореден път показва, че младите шофьори са сред най-рисковите на пътя. “Проверяват се изпитите и обучението на младите водачи, които катастрофират до 3 г. след като са взели шофьорска книжка, съобщи заместник-министърът на транспорта Ангел Попов. Той даде пример с момиче на 18 г., което наскоро почина, след като излетя от пътя с аудито си. По този случай се проверява и видеото от шофьорските изпити, които жертвата е изкарала. Представителите на държавните институции изразиха благодарност за инициативата, която ще се ползва за намаляване на жертвите по пътищата. ", "date": "2019.07.03", "title": "80% от шофьорите на камиони и автобуси превишават скоростта, за да наваксат закъснение"}
{"url": "https://www.24chasa.bg/novini/article/7541831", "text": "Броят на новородените бебета в Италия удари рекордно дъно през 2018 г., а населението на страната се стопява, докато средната му възраст се покачва, отчете днес националната статистическа служба ИСТАТ, цитирана от Ройтерс. Демографската криза в Италия - страна с намаляващо население и застаряваща работна сила - е една от причините за хроничната стагнация на икономиката, смятат икономисти, и положението се влошава. Ражданията намаляха с близо 18 000 до 440 00 миналата година, което е най-ниското ниво от обединението на Италия през 1861 г., отчита ИСТАТ. Смъртните случаи пък са били 633 000, предава БТА. Общият брой на населението е спаднал с 124 000 души до 60 360 000. Това е четвърта поредна година на спад, което означава, че от 2014 г. Италия е загубила близо 400 000 жители или колкото са жителите на седмия по големина италиански град Болоня. Противопоставящото се на мерките за икономии правителство, което дойде на власт преди една година в Италия, увеличи социалните разходи и обеща да намали данъците в опит да повиши доходите на домакинствата. Според правителството липсата на увеличение на доходите допринася за нежеланието на италианците да имат деца. \"Ние сме в ужасно положение\", каза вътрешният министър и лидер на дясната партия \"Лига\" Матео Салвини по повод изнесените днес статистически данни, и добави: \"Това е истинска криза, а не такава на финансовия пазар или икономическа\".", "date": "2019.07.03", "title": "Населението на Италия се топи, раждаемостта през 2018 г. удари дъното"}
{"url": "https://www.24chasa.bg/novini/article/7541850", "text": "Руско-турското сътрудничество е достигнало \"стратегическо ниво\", заяви днес руският президент Владимир Путин, цитиран от Анадолската агенция. Путин, който получи днес акредитивните писма от новия турски посланик в Москва Мехмет Самсар, посочи, че поддържа \"постоянен контакт\" с турския си колега. Сътрудничеството ни с Турция достигна стратегическо ниво, изтъкна руският президент, цитиран от БТА. Той посочи, че най-важните руско-турски проекти са АЕЦ Аккую (в Южна Турция) и газопроводът Турски поток. Имаме още много други интересни проекти и съвместни инициативи. Важен фактор за международната стабилност са координираните усилия на Русия и Турция за нормализиране на ситуацията в Сирия, добави Путин.", "date": "2019.07.03", "title": "Путин: Сътрудничеството ни с Турция достигна стратегическо ниво"}
{"url": "https://www.24chasa.bg/novini/article/7541726", "text": "Българската агенция по безопасност на храните (БАБХ) получи сигнал за повишена заболеваемост в животновъден обект в село Жернов, област Плевен на 2 юли 2019 г. В личното стопанство се отглеждат 14 свине, от които 2 са умрели. След постъпило уведомление за случая в ОДБХ-Плевен, незабавно е сформиран екип за проверка на място. Това съобщиха от БАБХ. Взетите проби от умрелите прасета са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Труповете на животните са загробени в близост до стопанството, а на мястото е извършена дезинфекция. БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на всички домашни свине ще стартира утре, 4 юли, при спазване на изискванията на Наредба № 22 за намаляване до минимум страданията на животните по време на клане или умъртвяване. Директорите на ОДБХ Плевен, Видин, Монтана, Враца, Велико Търново, Русе, Шумен, Разград, Силистра, Добрич, Варна и Бургас ще свикат заседания на областните и общинските епизоотични комисии, включително с представители на индустрията и ловните съюзи, за предприемане на спешни мерки за предотвратяване възникването на заболяването. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В тях се отглеждат домашни свине в обекти тип „лично стопанство“, няма индустриални и фамилни ферми за свине, както и източнобалкански свине. В 3-километровата предпазна зона се предвижда превантивно хуманно евтаназиране на всички домашни свине. Клинични прегледи и лабораторен надзор ще бъдат извършени в населените места, попадащи от 10-километровата надзорна зона. Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ. Информационна брошура с указания и съвети за ловците, стопаните и гражданите може да прочетете тук.", "date": "2019.07.03", "title": "БАБХ потвърди второ огнище на Африканска чума при домашните свине"}
{"url": "https://www.24chasa.bg/novini/article/7541730", "text": "Вътрешният министър Младен Маринов и гл. секретар на МВР Ивайло Ивонаво инспектираха работата на ГКПП Кулата днес следобед. Проверката се наложи заради интензивния трафик и дългите колони от автомобили в края на седмицата. \"На Кулата имаме 8-10 коридора, но на гръцкия пункт са по-малко. Заради това ние пускаме автомобилите по 4 коридора и още един за товарните.Трябва и от гръцка страна да се подобри инфраструктурата\", каза министър Маринов. Той увери, че ще бъдат доставени повече мобилни четци, така че документите на пътуващите в автобусите да се проверяват на място, още докато са на опашката, извън ГКПП-то. о с оглед набелязване на мерки, които да оптимизират действията на граничните служители. Освен осигуряване на допълнителен състав, са използвани и възможностите на Дирекция КИС-МВР, с помощта на която са осигурени допълнителни модули, даващи възможност за обслужване на терен. Разбирам, че всички пътуващи са затруднени, но да не забравяме че не трябва пропуските на контрола да застрашават националната сигурност, заяви категорично вътрешният министър и припомни, че вчера на граничния пункт бяха открити укрити в товарен автомобил мигранти. Ще направим всичко възможно да облекчим трафика през граничните пунктове, има допълнителен състав, работата ще е на самото тресе, отделно екипи при възможност ще извършват разделяне по трасета за български и граждани на европейските страни и едно – за пътуващите от трети страни, допълни главният секретар на МВР. Колегите ще работят отвън с мобилни устройства и ще обработват по няколко автомобила. Автобусите ще бъдат отделяни и след проверка с устройствата на място, те ще преминават директно през граничния пункт. Той призова пътуващите през граничния пункт да носят всички необходими документи и да ги представят накуп на проверяващия граничен полицай. При такава организация проверката протича за не повече от 10-15 секунди, колегите са достатъчно опитни, много бързо разпознават подправените документи, увери главен комисар Иванов, който днес се убеди в това на място. Главният секретар на МВР уточни, че в сравнение със същия период на миналата година трафикът само през ГКПП-Кулата се е увеличил с 25 % , а 65 % от пътуващите са били с деца - малолетни и непълнолетни. Заедно с вътрешния министър на граничния пункт бяха директорите на ОДМВР – Благоевград и Кюстендил - старши комисар Дойчин Дойчинов и старши комисар Елиан Стамболийски, директорът на РДГП – Смолян комисар Стоян Мандаджиев.", "date": "2019.07.03", "title": "МВР прави всичко възможно да облекчи преминаването през граничните пунктове"}
{"url": "https://www.24chasa.bg/novini/article/7541729", "text": "В 17,52 ч  шести блок на АЕЦ “Козлодуй” бе включен в енергийната система на страната, след като в 13:50 часа бе спрян поради задействане на електрическа защита, съобщават от централата. Отстранени са причините, довели до изключването на блока. Извършени са необходимите проверки, които потвърждават, че всички системи и съоръжения на блока работят нормално. Пети блок на АЕЦ “Козлодуй” работи с пълно натоварване на мощността.", "date": "2019.07.03", "title": "В 17,52 ч VI блок бе включен в енергийната система"}
{"url": "https://www.24chasa.bg/novini/article/7541739", "text": "49-годишният Иво Иванов, който днес преди обед уби майка си Юла Стоянова, на 72 г., в Кюстендил, днес е трябвало да се яви в съда. За 11,10 ч било насрочено делото по жалба на майка му срещу него по Закона за защита от домашно насилие. Вместо това той я пребил с тояга в дома им, заключил я вътре и седнал в кафене. \"Жената беше много кротка, но и много страдаше от сина си, който често се напиваше и я пребиваше\", коментираха съседи. Днес около 12 ч в полицията е подаден сигнал, че възрастната жена не отговаря на телефона си, а домът й е заключен. Полицаи и пожарникари пристигнали на място и отворили къщата, където се натъкнали на трупа на пенсионерката. Тя лежала мъртва, обляна в кръв. Около час по-късно арестували сина й, който е обвинен за жестоката смърт на майка си.", "date": "2019.07.03", "title": "Синът, убил майка си в Кюстендил, днес трябвало да е на дело за домашно насилие"}
{"url": "https://www.24chasa.bg/novini/article/7541750", "text": "Вулкан изригна на италианския остров Стромболи, предаде ДПА, като се позова на съобщение на италианския Национален институт за геофизика и вулканология. Туристи, изплашени от неочакваното изригване, са започнали да се хвърлят във водата, предава БТА. В последните десетилетия, островът, който беше декор на филм от 50-те години с участието на Ингрид Бергман, заедно с околните острови се превърна в предпочитано място за летуване за богаташите и знаменитостите, които имат вили там.", "date": "2019.07.03", "title": "Вулкан изригна на италианския остров Стромболи, туристи се хвърлят във водата"}
{"url": "https://www.24chasa.bg/novini/article/7541754", "text": "„Това беше Европейският съвет на безпощадната откровеност”, заяви бившият правосъден министър и ръководител на Представителството на ЕК в България  Зинаида Златанова в „Лице в Лице” по  . Бившият представител на европейската комисия у нас и бивш вицепремиер и министър на правосъдието коментира в предаването заедно изпълнителният директор на Европейския институт за стратегии и анализи Бранимир Ботев преговорите за висшите длъжности в Съюза. Три важни заключения могат да бъдат направените от случилото се, смята Златанова. Първо, партийният подход бе изоставен в полза на междуправителствения. Второ, големите държави взеха всички важни постове. Трето, дълго време Източна Европа е останала нечута и затова сега европейските лидери трябва да се съобразяват с новата вълна на управляващи като Орбан и другите членове на Вишеградската четворка. Прагматичният подход е победил по време на преговорите, смята Ботев, според когото безспорният губещ в тази ситуация е Германия, а Макрон е големият победител, защото е успял да наложи своите кандидати в съюз с Вишеградската четворка и Испания, която заема нишата на Великобритания в ЕС. Общото между всички избрани на европостовете вчера е, че са християни и имат много деца, която е показателно за ценностите, които защитават, каза Ботев. Кристалина Георгиева бе издигната като кандидатура от Вишеградската четворка, за да блокират Тимерманс, убедена е Златанова и отбеляза факта, че факта, че самата Кристалина се е дистанцирала от България и не е търсила подкрепата на нашето правителство. Няма да се промени ситуацията с България и влизането ѝ в Шенген, защото това не е въпрос на политически „алъш вериш”, а на работа, убеден е Златанов. Политическото господство на ЕНП е приключило и партията ще трябва да се отбранява от коалицията център ляво, която видяхме да се оформя в ЕС, смята експертът.", "date": "2019.07.03", "title": "Зинаида Златанова: Кристалина Георгиева бе номинирана за шеф на ЕК от Вишеградската четворка"}
{"url": "https://www.24chasa.bg/novini/article/7541605", "text": "САЩ оглавява класацията за най-неефективната страна в съотношението производство – рециклиране, посочва доклад на „Вериск Мейпълкрофт”, цитиран от Компанията се фокусира върху проучването и анализирането на глобални проблеми. Последните данни, публикувани вчера, показват, че САЩ е на първо място в света по произвеждане на битов отпадък и на първо място по несправяне с него. Проучването заключава, че всяка година повече от 2,1 млрд. тона твърд битов отпадък се генерира на планетата. Това е достатъчно да запълни 822 хил. басейна с олимпийски размери. От тези количества едва 16% се рециклират напълно. Индексът за генериране на отпадък, който включва битови отпадъци, пластмаса, храна и опасни отпадъци, показва, че един американец произвежда 773 кг. боклук на година, което е 12% от тези 2,1 млрд. тона, а САЩ представлява само 4% от световното население. 27% идват от Китай и Индия, които пък формират 36% от населението на Земята. Т.е американците произвеждат три пъти повече боклук отколкото китайците и седем пъти повече от Етиопия. Тъй като Америка има най-голямата икономика в света, не е изненадващо, че произвежда най-много отпадъци. Притеснителното е, че липсва инициатива този отпадък да бъде преработен. Интересно е, че развитите европейски икономики, както и Канада, са също сред първенците в негативната класация. В това число влизат Холандия, Австрия, Швейцария, Германия, Франция и дори Австралия. Великобритания е на 14-то място и генерира 482 кг отпадък на домакинство всяка година, а рециклира само 44%. Америка обича да произвежда, но не и да рециклира. Едва 35% от създадените боклуци отиват в депа за преработка. Обратни са данните за Германия. Страната рециклира 68% и заема първото място по този показател в световен мащаб. Проучването допълва, че Китай, Тайланд, Виетнам и Малайзия напълно са забранили внос на солидни отпадъци, в това число и тонове пластмаса. През май тази година, почти целият свят, без САЩ, се съгласи да ограничи доставки на труднопреработваема пластмаса. Подобни политики ще се отразят сериозно на страни като Америка, именно заради неспособността да се справят с рециклирането. На първите 10 места в класацията население – генериран отпадък попадат – Китай, Индия, САЩ, Индонезия, Бразилия, Русия, Мексико, Япония, Германия и Турция.", "date": "2019.07.03", "title": "2,1 тона боклук произвеждаме годишно на планетата, 16% от тях се рециклират напълно"}
{"url": "https://www.24chasa.bg/novini/article/7541601", "text": "Окръжна прокуратура – Благоевград е внесла в съда обвинителен акт срещу Н.К. от Разлог за присвояване. Обвиняемият К. бил управител и собственик на капитала на търговско дружество \"А. 1\" през периода от 2014 г. до 2017 г., регистрирано в Разлог. Фирмата имала разнообразна дейност, като през 2015 г. Н. К. решил да закупи на лизинг два багера и един товарен автомобил. В тази връзка били сключени договори за лизинг и съответните вещи били предадени с приемо-предавателни протоколи. Първоначално, в изпълнение на лизинговите договори, постъпвали плащания от дружеството на обвиняемия. Трите МПС били ползвани от него за извършване на различни строителни и транспортни дейности. От м. януари 2016 г. Н. К. спрял плащанията на дължимите вноски, поради което от страна на лизингодателя били проведени многократни разговори с него, уговаряни срещи за преговори, но той не отивал на тях. Това принудило трите лизингови дружества да изпратят на обвиняемия нотариални покани, като му бил даден седемдневен срок за плащане на дължимите вноски или връщане на вещите. Поради бездействие от страна на К. била депозирана жалба в прокуратура, като междувременно той продал единия багер. След подаване на сигнала от лизинговите дружества и получаване на призовки Н.К. решил да прехвърли търговското дружество \"А. 1\" на друго физическо лице, без имущество и доходи. Новият собственик получил за това 300 лева, но не му били предадени никакви вещи и документи за фирмата. В хода на разследването по досъдебното производство и трите лизингови МПС били обявени за общодържавно издирване. Впоследствие било установено местонахождението на две от тях – в района на с. Елешница и в ромската махала в гр. Разлог. Общата стойност на незаконно присвоените от обвиняемия Н.К. вещи по лизинговите договори възлиза на 108 460 лева. Предстои наказателното производство срещу обвиняемия, който е осъждан, да продължи в съда.", "date": "2019.07.03", "title": "Бизнесмен от Разлог на съд за присвоени 2 багера и 1 камион за 108 хил. лв."}
{"url": "https://www.24chasa.bg/novini/article/7541629", "text": "Директорът на Главна дирекция \"Изпълнение на наказанията\" Васил Миладинов, за когото министър Данаил Кирилов обяви по-рано, че ще го отстрани, е излязъл в болнични за 14 дни, научи \"24 часа\". С това на практика неговото освобождаване от длъжност се отлага, тъй като болничният предхожда заповедта, с която министърът бил готов да го освободи. Новината за отстраняването на Миладинов съобщи самият Кирилов във ВКС, докато проследяваше как работи системата за случайното разпределение на делата. Той обаче отказа да назове причините за рокадата. По информация на \"24 часа\" провиненията Миладинов като шеф са многобройни - от цените в лавките в затворите през достъпа на телефони на лишени от свобода до обществени поръчки. ", "date": "2019.07.03", "title": "Шефът на затворите излезе в болничен преди министърът да го освободи"}
{"url": "https://www.24chasa.bg/novini/article/7541611", "text": "Служители на ГДНП, ГДГП, Академия на МВР проиграха днес действията, които ще демонстрират на професионалния празник на МВР. На 5 юли Министерството на вътрешните работи чества своя професионален празник. Нека заедно отбележим годишнината, пишат от МВР. Заповядайте в 10.00 часа пред Паметника на Незнайния воин, за да бъдем заедно част от церемонията по водосвет на знамената и да се преклоним пред паметта на загиналите служители на МВР. След официалната част ще можете да видите отблизо най-новата техника, с която министерството разполага. Празникът на открито ще продължи от 18.00 часа в Борисовата градина. Ще има впечатляващи демонстрации из алеите на парка. Ще станем свидетели на бързите действия на полицаи, спецчасти и пожарникари, ще видим водачите на служебни кучета и коне с техните четириноги „колеги“; ще се запознаем с част от най-интересната техника, която служителите на МВР използват в ежедневната си работа. На специално изградена сцена за доброто настроение ще се погрижат Орлин Павлов, 4 Magic, Духовият оркестър към Академията на МВР и Акага. Очакваме гражданите и гостите на София. Нека празнуваме заедно.", "date": "2019.07.03", "title": "Генерална репетиция за празника на МВР (Снимки)"}
{"url": "https://www.24chasa.bg/novini/article/7541635", "text": "Министърът на националната отбрана на Румъния Габриел Леш съобщи днес, че парламентът е дал зелена светлина за закупуването на още пет изтребителя Ф-16 от Португалия, предаде агенция Медиафакс. Леш посочи, че парламентът е разрешил вчера на министерството да започне процедура по сключване на договор за закупуване на пет самолета Ф-16 от правителството на Португалия, както и за пакет от допълнителни услуги от правителството на САЩ, необходими за продължаване на развитието на оперативните способности на военновъздушните сили, предава БТА. През 2013 г. Румъния купи 12 използвани многоцелеви изтребителя Ф-16 от Португалия за сумата от 628 милиона евро, като първите самолети пристигнаха в страната през 2016 г.", "date": "2019.07.03", "title": "Румъния ще купи още 5 изтребителя Ф-16 от Португалия"}
{"url": "https://www.24chasa.bg/novini/article/7541650", "text": "Родителите в Румъния ще имат правото на свободни дни, за да гледат децата си, когато училищата са временно затворени заради неблагоприятни метеорологични условия или други извънредни ситуации по решение на властите. Това предвижда проект, одобрен днес от румънския Сенат, съобщава агенция Медиафакс. Законопроектът трябва да бъде гласуван и в Камарата на депутатите. Законодателното предложение събра днес 64 гласа \"за\", три \"против\" и 19 \"въздържали се\" в Сената, предаде БТА. Предвижданията в закона ще бъдат валидни за деца на възраст до 12 години. Единият от родителите ще има право да ползва свободен, но платен почивен ден, за да гледа детето си при временно затваряне на училището. Това ще става с декларация на собствена отговорност, подписана и от двамата родители (с изключение на семействата с един родител), подадена до работодателя на родителя, който ще гледа детето. Вносители на законопроекта са няколко народни представители от управляващата коалиция на либерали и социалдемократи.", "date": "2019.07.03", "title": "В Румъния: родителите може да ползват платен отпуск, ако училището временно затвори"}
{"url": "https://www.24chasa.bg/novini/article/7541658", "text": "Полиция, доброволци, лесничеи и следови кучета участват в акцията за издирване на 84-годишна жена от с. Тикале, която е в неизвестност от 24 часа, съобщиха от ОД на МВР-Смолян. Възрастната жена е обявена за издирване по молба на близките й. Тя е видяна за последно около 18.00 ч. вчера до дома й. Планира се и алпинисти да се включат утре в издирващия екип, ако жената не бъде открита дотогава.", "date": "2019.07.03", "title": "Издирват 84-годишна жена в Родопите, от вчера е в неизвестност"}
{"url": "https://www.24chasa.bg/novini/article/7541674", "text": "Бившият клисар Б.Л. нахлу днес в Патриаршията на Сръбската православна църква в Белград и с пистолет в ръка поиска църквата да му даде 200 000 евро, предаде Танюг. Според медиите Б.Л. влязъл в канцеларията на първия етаж, извадил пистолет и поискал от счетоводителя и касиера, които били в помещението, да му дадат 200 000 евро, по неговите думи \"за защита на Косово и Черна гора\". Той казал да му дадат парите или да повикат полиция, като през цялото време държал оръжието в ръка, посочва порталът ТВ Пинк, цитиран от БТА. Касиерът успял да повика полицията, която веднага реагирала и бързо разоръжила нападателя. При инцидента няма пострадали. Б.Л. досега не е имал досие. Той бил откаран в полицейското управление и срещу него ще бъдат предприети необходимите законови действия.", "date": "2019.07.03", "title": "Бивш клисар нахлу в Сръбската патриаршия с пистолет, поиска 200 000 евро"}
{"url": "https://www.24chasa.bg/novini/article/7541694", "text": "31-годишният Дилян от Габрово най-вероятно е бил надрусан, когато е хвърлил сина си от моста. Това е една от версиите, по които работят полицаите, участващи в разследването на шокиращото убийство, предаде  . Направените тестове и експертизи трябва да покажат дали мъжът е употребявал наркотици преди да вземе фаталното решение. Рано сутринта Дилян метнал 5-годишния си син от виадукта на обходния път в посока Севлиево. Момчето е издъхнало на място. В 6,30 часа бащата сам се обадил на телефон 112, за да каже какво е направил. После заявил, че също ще се самоубие, но след три часа преговори с психолог на МВР се е отказал и е задържан. Известният с прякора Дидко Малкия в криминалните среди мъж е лежал в затвора за кражби и пласиране на дрога. Според запознати той се е друсал редовно, прекалявал е и с алкохола. Именно в такова състояние той е пребивал редовно майката на загиналото дете Поля Христова, често посягал и на сина си. Според съседите Дилян е имал психични отклонения и често избухвал без видима причина. Когато след последния зверски побой преди две седмици Поля избягала при майка си, Дилян разлепил из целия квартал снимка на жената и детето с послание \"Обичам те, мамо!\". Апелът \"Търси се!\" е разпространен и в социалните мрежи. Шефът на полицията в Габрово старши комисар Борислав Муеров обаче заяви, че няма данни мъжът да е освидетелстван и лекуван от психично заболяване. Назначена е психиатрична експертиза, за да се установи дали може да носи отговорност за стореното. 31-годишният детеубиец все още не е привлечен като обвиняем До момента на трагедията нито майката Поля, нито съседи са подавали сигнали за насилие в семейството. Противоречиви са и отзивите как са се грижили за момчето. Според личния му лекар то е имало вид на добре гледано дете, водено е редовно за задължителните имунизации. \"Вчера си играеше пред блока с други деца, много усмихнато и игриво беше момченцето. Нямаше никакви признаци, че бащата е замислил нещо подобно. Имат една масичка, на която всяка вечер пият сок и играят шах.Всеки от квартал Русевци знае, че таткото - Дидо, не е много добре с главата. Но явно не е толкова луд, щом не му е стискало да скочи след детето си\", пише в групата \"Похвалите и абсурдите на Габрово\" Антони Митрофанов. В много коментари се говори, че Дилян често е посягал на сина си дори когато искал да му купят нещо. Други обаче твърдят, че бил много грижовен и всяка вечер водел сина си да играе на детската площадка. „Дидо си сменяше настроението за минути. Ако е на кеф, се държи мило и изглежда най-благия човек на света. Избухне ли обаче е същински звяр”, разказаха пред TrafficNews съседи на Дилян.", "date": "2019.07.03", "title": "Ето го Дидо, който хвърли сина си от виадукт, вероятно е бил дрогиран"}
{"url": "https://www.24chasa.bg/novini/article/7541704", "text": "Потребители на \"Инстаграм\" сигнализират за проблеми с платформата, информира \"Дейли мейл\". Повечето потребители в Европа и в някои региони на САЩ алармират за проблеми с приложението на \"Инстаграм\", съобщава  Първите технически проблеми са започнали около 13,00 часа по Гринуич, според сайта Downdetector. Съобщава се и за проблеми с достъпа до \"Фейсбук\" и WhatsApp, особено в източната част на САЩ, Европа и Бразилия.", "date": "2019.07.03", "title": "Проблеми с Инстаграм и Фейсбук в Европа и САЩ"}
{"url": "https://www.24chasa.bg/novini/article/7541652", "text": "Шестима следователи проверяват 4-ма служители на КАТ в Казанлък за длъжностни престъпления, засега е образувано досъдебно производство срещу неизвестен извършител. Това съобщи днес след обяд в Казанлък на извънреден брифинг окръжният прокурор на Стара Загора Дичо Атанасов, който лично наблюдава разследването. Той уточни, че засега няма повдигнати обвинения и задържани лица, но допусна, че в близко време и това може да се случи. \"В момента сме на етап активно събиране на доказателства с помощта на отдела за вътрешна сигурност на МВР. С разрешение на съда извършваме претърсвания на повече от 10 адреса - частни и служебни, на разследваните служители на КАТ. Иззели сме множество документи и компютри, а в частните домове са открити и неголеми суми пари, чийто произход ще се уточнява тепърва\", каза още Атанасов. По думите му, в случая не става въпрос за организирана престъпна група, тъй като всеки от служителите действал самостоятелно. Те са дългогодишни редови служители на полицията, смята се, че корупцията при тях е от 5-6 години. Нямало забъркани началники на полицейското управление в Казанлък. За действията на подчинените си обаче вероятно е знаел самоубилят се през декември м.г. тогавашен началник на КАТ в Казанлък Тодор Николов, по прякол Геслера. Това допуска Дичо Атанасов. Той припомни, че когато в кола бе открит трупът на самоубилия се 44-годишен пътен полицай, в близост до него бяха намерени и разхвърляни пачки с различни по номинал български банкноти на обща стойност над 10 хиляди лева. Тези пари стават причина да се търси и корупция сред подчинението на Николов. Още тогава заради пачките е назначена проверка, сега продължава събирането на доказателства за парите. В същото време продължава и разследването на самоубийството на Тодор Николов. Срокът за него е удължен, а преди 2 седмици по искане на Окръжната прокуратура в Стара Загора главният прокурор Сотир Цацаров е прехвърлил разследването на Националната следствена служба. \"Двете досъдебни производства сега са отделни. Ако бъдат открити доказателства за връзка между тях - например за склоняване на Николов към самоубийство, те ще бъдат обединени в едно разследване\", каза още окръжният прокурор на Стара Загора.", "date": "2019.07.03", "title": "Шестима следователи нищят КАТ в Казанлък за корупция"}
{"url": "https://www.24chasa.bg/novini/article/7541764", "text": "Министърът на туризма Николина Ангелкова проведе работна среща с кметовете на община Бургас Димитър Николов и на община Варна Иван Портних. Поводът бе представяне на проучване и разработени модели за подкрепа на организирания туризъм, чрез който да бъде увеличен притокът на още туристи за дестинация България. Това съобщиха от Министерството на туризма.  Приемането на подобни мерки би имало ключово значение за гарантиране на стабилен туристопоток в среда на изключителна конкуренция в региона и силна пазарна динамика, заяви министърът. От авторитетната компания „Ърнст енд Янг“, която разработва модела по инициативата на министерството, представиха анализ за очакваните резултати от прилагането на такива мерки в партньорство с местната власт. Разработени са няколко варианта, но и най-консервативният модел показва отличен ефект от мерките за стимулиране на организирания туризъм. Пилотният проект е подготвен след проучване на опита на конкурентни на България туристически държави, стана ясно на срещата. Мерките ще бъдат представени в края на август, идеята е пилотният проект да задейства първо по Черноморието, а след това обхватът му да се разшири, каза министър Ангелкова. Кметът на община Бургас Димитър Николов изрази удовлетворение от мерките, които се подготвят за подпомагане на туристическия бранш, и заедно с кмета на община Варна Иван Портних заявиха подкрепата на местните власти, тъй като туризмът е изключително важен за развитието на морските общини.", "date": "2019.07.03", "title": "Ангелкова се срещна с кметовете на Бургас и Варна"}
{"url": "https://www.24chasa.bg/novini/article/7541592", "text": "Словения проявява интерес към поста еврокомисар по разширяването в бъдещия състав на Европейската комисия, заяви днес словенският премиер Марян Шарец, предаде Танюг. \"Един от ресорите, които ни интересуват, е този за разширяването. Няколко пъти подчертахме, че познаваме Западните Балкани и тук можем да дадем своя принос\", каза Шарец пред журналисти, предаде БТА. Премиерът добави, че Словения е доволна от разпределението на ключовете позиции в европейските институции на завършилата неотдавна среща на върха на ЕС, и подчерта, че от новата Европейска комисия очаква \"повече действия за разширяването към Западните Балкани\", както и напредък в някои други области.", "date": "2019.07.03", "title": "Словения иска поста еврокомисар по разширяването"}
{"url": "https://www.24chasa.bg/novini/article/7541586", "text": "Мисията на БНТ е да информира, образова и забавлява. Това заяви Явор Симов - кандидат-директор за Българската национална телевизия по време на изслушването си пред СЕМ. Той наблегна на съдържанието на телевизията и заложи на хората, които работят в нея. Симов предложи промяна в програмата, като във всеки ден от седмицата да има различно предаване на определена тематика. \"Понеделник ще има икономическо предаване, вторник - публицистика, сряда - юридическо, четврътък - документалистика, петък - обзор на седмицата, а за уикенда - малко по-развлекателна програма.\" Така ще се създадат навици в публиката, което ще доведе до нейната лоялност. Отделните звена да бъдат ръководени от мениджъри, а не директори, предложи кандидатът. \"Директорът е административна функция и няма гъвкавите креативни качества на мениджъра, който определя посока, грижи се за екипа си и приема това, което е създал като свое.\" Според него екипната работа стои в основата на качеството на продукциите, за което предлага създаването на специална вътрешна комуникационна мрежа, чрез която служителите да могат да общуват помежду си, да обсъждат задълженията и идеите си. \"Не мисля, че трябва да откриваме топлата вода\", каза Явор Симов относно финансирането на телевизията. Той предложи създаването на телевизионна академия на БНТ, която да обучава кадри и повишаване на приходите от активи, например отдаване на техника под наем. Като положителна практика от миналата година, Явор Симов даде пример с реакламните пакети с Българското национално радио. Той заяви, че дългът на телевизията трябва да може да се управлява, да се перкратят бартерите с други медии в полза на изплащането на директни пари и да се организират собствени събития и кампании и разходите по спортните пакети да се намалят, благодарение на съвместни договори. Той неколкократно заяви, че съдържанието трябва да се прави на базата на задълбочени анализи на експерти, без да се води по останалите медии. \"Обществената мисия на БНТ е по-важна.\" \"Трябва да станем интересни за рекламодателите\", каза Явор Симов като предложи в по-слабите сезони да бъдат предлагани специални оферти тип \"плащаш една реклама, ние излъчваме две\", за да се затвърдят отношенията между телевизията и рекламодателите. Симов наблегна на уеб съдържанието, младежките политики и продукции, които да привлекат младата публика. Той предложи подпортал на БНТ за младежи, създаването на видеа, подкасти, потребителско съдържание и заяви важността на инфлуенсърите сред младите. \"Съкращаване на служители ще има само тогава, когато сме наясно какво точно правим. Това зависи и от хигиената на поведение на служителите.\" Пред комисията той каза, че се надява да има възможността да възвърне хонорарната система и възнамерява да запази седмичния директорски съвет. Той не предвижда резки структурни промени и постави акцент върху откритото управление и това всеки да има достъп до генералния директор на медията. Той неколкократно заяви, че желае да възвърне репутацията на Националната телевизия. \"Едно име работи за теб, когато е добро.\" Той сподели, че обществените медии са нещо задължително и че телевизията трябва да задоволява обществените нужди на всяка цена. Кандидатът ясно се застъпи за това да се спазва рамката на закона при всички обстоятелства и заяви, че България е правова държава, в която законите и правилата трябва да са водещи при взимането на всички решения. Явор Симов е криминален репортер, разследващ журналист и юрист. Утре СЕМ ще продължи изслушването и на останалите трима кандидати - Сашо Диков, Емил Кошлуков и Стоил Рошкев. Изборът ще стане ясен в петък, 5 юли.", "date": "2019.07.03", "title": "Явор Симов: Инфлеунсъри за БНТ, за да привличат младата аудитория"}
{"url": "https://www.24chasa.bg/novini/article/7541683", "text": "Жестоко убийство е станало в близкото до Враца село Згориград. Тялото на пребит до смърт мъж е бил намерен днес в дома му. Мъртвият е 62-годишен жител Тошко, който живее сам в една от първите къщи на селото. Тялото му е намерено от съседи. По думите на очевидци на зловещата сцена, той вероятно  е бил жестоко пребит, защото навсякъде около него имало кръв. Тялото на мъртвия вече е откарано за аутопсия във врачанската болница. В момента в къщата има четири екипа на полицията, които работят по разкриването на престъплението.Негови съседи разказват,че мъжът бил неконфликтен,кротък и не злоупотребявал с алкохол. Тошко се занимавал с отглеждането на животни и отскоро живеел там, но неговите приятели споделят, че наскоро прибрал при себе си жена, която според тях не била местна. Ужасяващата смърт на 60-годишния мъж е изправила цялото село на нокти.В момента голям екип от полицията, воден от началника на ОД на МВР Враца Янко Янколов, е на мястото на произшествието.  Eдна от версиите, по които се работи, е убийство. Евентуалният извършител на бруталното престъпление се издирва.", "date": "2019.07.03", "title": "Намериха мъртъв 62-годишен във Врачанско, разследват убийство"}
{"url": "https://www.24chasa.bg/novini/article/7541574", "text": "Австрийската полиция съобщи, че двама души са загинали днес при сблъсък между товарен влак и лека кола в Югоизточна Австрия, предаде Асошиейтед прес. Сблъсъкът станал на жп прелез в района на малкия град Вилдон. Говорител на полицията заяви пред австрийската агенция АПА, че жертвите са мъж и жена, които са били в колата. Автомобилът е влачен по релсите от влака в продължение на около 100 м., предава БТА. Засега не е ясно по какви причини колата се е намирала на релсите на прелеза.", "date": "2019.07.03", "title": "Товарен влак влачи кола в Югоизточна Австрия, двама загинаха"}
{"url": "https://www.24chasa.bg/novini/article/7541354", "text": "Днес, в Община Банско, кметът Георги Икономов подписа споразумение със Съюза на туристическия бизнес в курортния град, в което са описани поредица от действия, които членовете на организацията ще предприемат в следващите две години, за да бъдат намалени значително отпадъците, предназначени за депониране. Така ще се произвеждат по-малко отпадъци и ще се рециклират повече. Всички тези мерки са част от системно налаганата политика на Община Банско за чиста околна среда и екологични практики и са в изпълнение на проекта \"неРазделно Банско\".", "date": "2019.07.03", "title": "Община Банско и туристическият бизнес - заедно за намаляване на отпадъците"}
{"url": "https://www.24chasa.bg/novini/article/7541279", "text": "Не е необходимо германското правителство да одобрява номинирането на нов председател на Европейската комисия, това е работа на Европейския съвет, включващ лидерите на страните от ЕС, каза днес говорител на канцлерката Ангела Меркел, цитиран от Ройтерс. Той говори по повод изявлението по-рано през деня на бившия лидер на Германската социалдемократическа партия Зигмар Габриел, според когото партията има основание да се оттегли от управляващата коалиция начело с Меркел, ако номинацията на министърката на отбраната Урсула фон дер Лайен не бъде одобрена от правителството, информира БТА. На редовната си пресконференция в Берлин днес говорителят на канцлерката, Щефен Зайберт, каза: \"Не е работа на едно национално правителство да прави предложение пред Европейския парламент. Това е работа на Европейския съвет.\" Европейският парламент трябва да одобри номинацията на Урсула фон дер Лайен, направена вчера от Европейския съвет на срещата му в Брюксел.", "date": "2019.07.03", "title": "Германия: Не смятаме, че ние трябва да одобрим номинацията за нов шеф на ЕК"}
{"url": "https://www.24chasa.bg/novini/article/7541349", "text": "Бащата, който хвърли 4-годишния си син от мост край Габрово и заплаши да скочи след него, преди дни бил разлепил снимки по спирките в Габрово, за да издирва майката на детето, говорят габровци. Тя го напуснала и се покрила, а той започнал да я търси с обяви, на които е сложил снимка на жената и детето и послание \"Обичам те, мамо!\". Апелът \"Търси се!\" е разпространен и в социалните мрежи. Вероятно конфликт в двойката и раздяла е в основата на жестоката драма, а родителят е искал да върне половинката си чрез детето. Трагедията се разиграла в сряда сутринта на виадукта на обходния път на града в посока Севлиево. Към 6.30 ч. в полицията в Габрово е получен сигнал за мъжа, който се готвел да скочи от моста. 31-годишният бил твърдо решен да сложи край на живота си. Към мястото веднага били насочени екипи на МВР и спешна помощ. З часа униформените го убеждавали да не се самоубива. С усилията на психолог от Института по психология на МВР в Плевен, към 10 ч. мъжът е склонил да се изтегли от опасното място. Той е задържан в ареста, с него работят психолози и медици. При първоначалния оглед в местността под съоръжението е открито тялото на детето. Трупът е изпратен за аутопсия. Полицията е успяла да открие и майката. Тя е невредима, с нея се водят разговори за изясняване на мотивите на мъжа. Габровци са потресени от случилото се. Съседи на мъжа и детето в габровския кв.\"Русевци\" споделят, че мъжът е имал психични проблеми. \"Вчера си играеше пред блока с други деца, много усмихнато и игриво беше момченцето. Нямаше никакви признаци, че бащата е замислил нещо подобно. Имат една масичка, на която всяка вечер пият сок и играят шах.Всеки от квартал Русевци знае, че таткото - Дидо, не е много добре с главата. Но явно не е толкова луд, щом не му е стискало да скочи след детето си\", пише в групата \"Похвалите и абсурдите на Габрово\" Антони Митрофанов. В стотиците коментари се говори, че родителят е упражнявал насилие над момченцето, други обаче твърдят, че бил много грижовен и всяка вечер водел сина си да играе на детската площадка. Шефът на ОДМВР - Габрово ст.комисар Борислав Муеров каза, че няма данни мъжът да е освидетелстван и лекуван от психично заболяване. Назначена е психиатрична експертиза, за да се установи дали може да носи отговорност за стореното. 31-годишният детеубиец все още не е привлечен като обвиняем. Разследването под ръководството на Окръжната прокуратура в Габрово продължава.", "date": "2019.07.03", "title": "Дидо, който хвърли от мост детето си, издирвал майката със снимки по спирките в Габрово"}
{"url": "https://www.24chasa.bg/novini/article/7541323", "text": "Турция настоява за международно разследване на въздушния удар срещу център за задържане на мигранти в либийската столица Триполи, съобщи турското министерство на външните работи, цитирано от ТАСС и БТА. Нападението срещу центъра за задържане на мигранти в източното предградие на Триполи - Таджур, е престъпление срещу човечеството. Необходимо е незабавно да бъде започнато международно разследване за установяване на виновниците. Надяваме се международната общност да предприеме действия колкото може по-скоро, се казва в изявление на турското външно министерство. След нападението Либийската национална армия и международно признатото Правителство на националното съгласие направиха изявления, в които взаимно се обвиняват за авиоудара.", "date": "2019.07.03", "title": "Турция иска международно разследване на атаката срещу център за мигранти в Триполи"}
{"url": "https://www.24chasa.bg/novini/article/7541356", "text": "Франция предупреди Иран, че няма да спечели нищо, ако излезе от споразумението за ядрената си програма, предаде Франс прес, цитирана от БТА. Днес Техеран потвърди, че има намерение да произвежда уран, обогатен до по-висока степен от разрешената по силата на сключеното през 2015 г. споразумение. \"Иран няма да спечели нищо, излизайки от споразумението от Виена\", заяви говорителка на френското външни министерство. Тя добави, че \"поставянето (на сделката) под въпрос само ще засили вече нарасналото напрежение в региона\". Иран обяви днес, че от неделя ще изпълни заплахата си да започне да обогатява уран до степен, по-висока от ограниченията, предвидени в подписаното във Виена международно споразумение, припомня АФП. Снощи ЕС, Франция, Германия и Великобритания призоваха Иран да се откаже от увеличаването на запасите си от нискообогатен уран над предвиденото ограничение от 300 кг и \"да се въздържа от други стъпки, които биха отслабили ядреното споразумение\".", "date": "2019.07.03", "title": "Франция: Иран, че няма да спечели нищо, ако излезе от ядреното споразумение"}
{"url": "https://www.24chasa.bg/novini/article/7541404", "text": "Шести блок на АЕЦ \"Козлодуй\" спря в 13,50 ч, заради сработила вътрешна защита на генератора, който е извън реакторната част. За това съобщи Българската независима енергийна борса. Причината е късо съединение, уточниха от Агенцията за ядрено регулиране. След това е спрял и реакторът. Блокът е разтоварен до 40%, установена е причината за сработване на защитата и е тя отстранена. Блокът се подготвя за пускане и до довечера ще влезе в паралел с електроенергийната система. Събитието, както се определя късото съединение, е извън скалата на ИНЕС, която оценява инциденти в ядрените централи, казаха от агенцията.", "date": "2019.07.03", "title": "Спря VI блок на АЕЦ \"Козлодуй\" заради късо в генератора"}
{"url": "https://www.24chasa.bg/novini/article/7541474", "text": "Цистерната, която предизвика експлозията в Хитрино през декември 2016 г., не е трябвало да бъде в експлоатация. Това обяви пред съда инж. Евгени Димов. Той бе единственият изслушан свидетел по време на днешното заседание в шуменския съд, предаде  . „Ако дебелината на стените на спуканата цистерна бе като на другите в композицията, вероятно нямаше да има проблеми“, обясни в съдебната зала инж. Евгени Димов. Ултразвуково обследване, направено от вещото лице през 2017 г., показва, че дъното и стените на цистерната са с 6 милиметра по-тънки от изискваната на Международния правилник за превоз на опасни товари. Цистерната, произведена през 1971 г., е трябвало да бъде бракувана или допълнително защитена. „Такива мерки обаче не са взети. Отговорност носи наемателят, който е необходимо да знае каква техника ползва, както и контролната фирма, която е позволила тази цистерна да бъде използвана“, добави инж. Димов. „Търсим първопричината за катастрофата“, припомни на съда адвокат Николай Димитров, представляващ пострадалите в Хитрино. Превишената скорост, с която се е движила влаковата композиция, е причината за инцидента, каза прокурор Маргарита Георгиева. Тя се позова на наличните експертизи. „Исканията за назначаването на нови е опит за подмяна на това заключение“, уточни тя. Следващото заседание по делото „Хитрино“ бе насрочено от съдия Румяна Райкова за 19 юли.", "date": "2019.07.03", "title": "Спуканата цистерна в Хитрино била за бракуване"}
{"url": "https://www.24chasa.bg/novini/article/7541489", "text": "Столичната община разкрива нова социална услуга за възрастни хора и пълнолетни с увреждания, съобщиха от Столичната община. Днес кметът на София Йорданка Фандъкова е подписала договор за безвъзмездна финансова помощ за разширяване на грижите и услугите за възрастни хора от типа патронажна грижа заедно със зам.-министъра на труда и социалната политика и ръководител на Управляващия орган на ОП \"Развитие на човешките ресурси\" Зорница Русинова. По проекта ще се осигуряват дейности за 360 възрастни хора над 65 г. с ограничения или в невъзможност за самообслужване и за пълнолетни хора с увреждания и техните семейства, които се нуждаят от подкрепа в домашна среда. Продължителността на проекта е 18 месеца, като услугата ще се реализира пилотно за период от 12 месеца. Предоставянето на услугите ще се извършва съгласно изискванията на Управляващия орган и ще бъде съобразено с Методиката за предоставяне на патронажна грижа, разработена от Министерство на здравеопазването. Патронажната грижа ще се извършва като интегрирана услуга със здравен и социален компонент. Тя ще се предоставя почасово, до 2 часа на ден, чрез мобилен екип, който отива при ползвателя. Ще се акцентира върху медицинско обслужване, допълнено от социален елемент, при отчитане на индивидуалните нужди на хората. Проектът се финансира по ОП \"Развитие на човешките ресурси\" 2014 Ц 2020 г. с безвъзмездна финансова помощ от 830 063 лв. Столичната община предоставя общо 90 социални услуги, половината от тях са за деца и семейства, 35 са насочени към възрастни и пълнолетни с увреждания. Общината е разкрила и 32 клуба на пенсионера. Чрез общинското предприятие \"Социален патронаж\" се предоставят услуги на над 1 600 лица, на 800 се осигурява обяд, припомнят от общината.", "date": "2019.07.03", "title": "Столична община с нова социална услуга за възрастни хора и пълнолетни с увреждания"}
{"url": "https://www.24chasa.bg/novini/article/7541464", "text": "\"Каквото и да съм записал в концепцията си, то ще остане само на хартия, ако няма пари, с които да бъде направено\", с тези думи Сашо Йовков започна представянето си пред Съвета за електронни медии. Той първи от 6-имата кандидати за генерален директор на БНТ защитава концепцията си пред съвета днес. Вместо да говори за програмни схеми обаче, той предпочете да разсъждава как БНТ може да излезе от финансовата дупка, в която е изпаднала. За да подкрепи тезите си, изнесе факти за внушителни суми, плащани за предавания и обществени поръчки в телевизията. Ако спечели конкурса, той ще преразгледа договорите в БНТ. \"Преди 1 месец тук пред СЕМ беше хвърлена една бомба, не знам дали не беше умишлено, че БНТ е пред фалит. Справянето с това е първата задача, с която генералният директор и екипът му трябва да започнат\", каза Йовков. Той визира отчета за БНТ на Емил Кошлуков, който временно заема поста генерален директор на обществената медия. Според този отчет 44 млн. лв. може да се окаже дефицитът на телевизията до края на годината. Йовков обяви, че към днешна дата задълженията на БНТ са към 27 млн. лева, като 11 млн. от тях са към НУРТС за разпространение. \"В Закона за радиото и телевизията пише, че таксите за разпространение се покриват от държавния бюджет, а не от държавната субсидия на телевизията. Т.е. с разговори с институциите тези задължения може да се платят\", смята Сашо Йовков. По неговите думи сред парите, които медията дължи, са 3 млн. лева за реализацията на \"Стани богат\". Той твърди, че лицензионната такса за предаването е 168 хил. лева на сезон, а средствата за реализация са 1 440 000 лв. В същото време това е вътрешна продукция за БНТ, но е дадена на външен екип и \"това я оскъпява неимоверно много\". Освен това БНТ трябва да осигури и 200 000 лв. награден фонд за играта. Според Йовков вариант разходите да се редуцират е като предаването стане изцяло вътрешна продукция. По негови данни за 3-те сезона, през които \"Стани богат\" се излъчваше, са дошли 400 000 лв. от реклама. За \"Референдум\" от вътрешните предавания също се плаща сериозна сума, която основно е за социологическата агенция \"Алфа рисърч\". \"С Боряна Димитрова (шеф на агенцията - б.а.) БНТ работи от години и след разговор вероятно ще може да се стигне до редуциране на сумите\", предполага Йовков. Според запознати агенцията получава по 7000 лв. на предаване. Йовков, който е спортен журналист, обясни и ситуацията със спортните права. За тях Кошлуков беше казал, че сумата е толкова висока, че БНТ3, която излъчва спорт, е каналът с най-скъпоплатени зрители на планетата. Според Йовков правата са взети за 3 години, като един от договорите дори е за 4 години. \"Купили сме спортни събития, които задължително трябва да са в програмата, защото отговарят на обществения интерес\", смята той. \"Ще е катастрофа, ако БНТ2 - каналът за култура и образование, и БНТ3 - каналът за спорт и развлечения, бъдат закрити. БНТ4, който е бившият БНТ Свят, е не само за българите в чужбина, а може да се превърне в емоционалния мост за всички българи\", каза Йовков. Бъде ли избран за генерален директор, той се ангажира до края на годината да запълни часовете реклама, позволени на БНТ по закон. Те са общо 91 часа (по 15 мин на ден) и не могат да бъдат запълнени, вероятно защото имат най-високата цена на пазара. 1 700 000 лв. са приходите от реклама на БНТ за първото полугодие тази година, съобщи Йовков. Спортният журналист предлага всяко предаване да излезе на собствена стопанска сметка. Продуцентите трябва да намират допълнително финансиране и да осигуряват на екипа максимално добри условия. \"Това го имаше по времето на Хачо Бояджиев. Знам го и от личен опит\", каза Йовков. За бюджета на обществените медии той има революционно предложение - да се финансират чрез процент от БВП. Така ще получат сигурност, тъй като всяка година, заради развитието на страната, този процент ще е по-голям. Същевременно подобен подход ще даде самостоятелност и независимост от политическата конюнктура. Кризисен финансов борд за оздравяване на БНТ ще бъде създаден от Сашо Йовков, ако управлява медията. \"Няма да крия, че работя с експерти, които са извели страната от финансовия колапс през 90-те години на миналия век\", каза той. За да състави програма за оздравяване, финансовият борд, който ще бъде временен, ще стъпи на финансов одит, направен от външна компания. Приоритет обаче ще остане дирекция \"Информация\", която ще получи пълна подкрепа и финансиране, тъй като БНТ се крепи основно на новините и актуалните предавания. Останалите звена ще бъдат ограничени. Икономическо предаване за малките и средните предприятия, звено за разследваща журналистика, което да работи по тежките корупционни моменти и финансовите нарушения в държавата са сред идеите, залегнали в концепцията на Йовков. \"Постът на генералния директор не е бил детската ми мечта. Исках да съм като Хайнрих Шлиман, открил Троя, или като героя на Харисън Форд в \"Индиана Джоунс\". Затова завърших археология\", разказа Йовков в началото на своята презентация. През 1990 г. обаче става репортер в БНТ и открива, че това е неговият път. След близо 30 години там стига до решението да кандидатства за генерален директор на обществената телевизия.", "date": "2019.07.03", "title": "Сашо Йовков: Кризисен финансов борд за оздравяване на БНТ"}
{"url": "https://www.24chasa.bg/novini/article/7541472", "text": "Вчера около 15 часа на ГКПП-Кулата при влизане в страната е спрян за проверка товарен автомобил с полска регистрация, управляван от полски гражданин, който по документи превозвал дини от Гърция за Полша. При извършената от служители на ГПУ-Петрич проверка с техническо средство в товарния отсек са установени укрити 5-ма души, без документи за самоличност. Те са се идентифицирали като граждани на Афганистан, представили са бежански документ, издаден от гръцките власти, съобщава МВР. За случая е уведомена гръцката страна и дежурен прокурор от РП-Петрич. 27-годишният водач на тежкотоварния автомобил е задържан. Образувано е досъдебно производство по смисъла на чл. 280, ал. 2, във връзка с ал.1 от Наказателния кодекс. След приключване на процесуално - следствените действия чужденците ще бъдат върнати по реадмисионната спогодба на Република Гърция.", "date": "2019.07.03", "title": "Откриха мигранти, скрити в товар с дини в камион на Кулата, задържаха шофьора (Снимки)"}
{"url": "https://www.24chasa.bg/novini/article/7541500", "text": "Острови и охраняеми природни територии в Калифорнийския залив в Мексико са включени в Списъка със застрашените от изчезване обекти на световното културно и природно наследство на ЮНЕСКО, предадоха ТАСС и БТА. Решението бе взето на провеждащата се в Баку 43-а сесия на Комитета за световното наследство на ЮНЕСКО. Комитетът мотивира решението си с \"безпокойството си по повод неминуемата заплаха от изчезване на ендемичния вид калифорнийска морска свиня в Калифорнийския залив\". Въпреки взетите мерки, в момента са останали едва около 10 екземпляра от вида, докато през 2005 г. популацията му наброявала 300 екземпляра. Охраняемите природни територии в района на Калифорнийския залив бяха включени в Списъка на световното културно и природно наследство на ЮНЕСКО през 2005 г. Те обхващат 244 острова и отрязък от крайбрежието в северозападната част на Мексико. Калифорнийският залив и островите в него са всепризната научна лаборатория за изследване процесите на видообразуване, се казва в съобщение на сайта на ЮНЕСКО. Тук се срещат 695 вида васкуларни растения и 891 вида риби.", "date": "2019.07.03", "title": "Острови в Калифорнийския залив вече са в списъка на ЮНЕСКО със застрашени обекти"}
{"url": "https://www.24chasa.bg/novini/article/7541519", "text": "Един от най-големите японски военни кораби, хеликоптероносачът \"Идзумо\", е на път към родината си, завръщайки се от филипинското пристанище Субик след мощна демонстрация на решимостта на Токио да разшири военното си присъствие и да се противопостави на китайските набези в стратегически акватории. \"Идзумо\" напусна Суби, бивша военноморска база на САЩ във Филипините, след двумесечно присъствие в Индо-Тихоокеанския регион във време на продължително напрежение заради големите китайски териториални претенции във и около Южнокитайско море. Корабът, наред с разрушителите \"Мурасаме\" и \"Акебоно\", току-що приключиха поредица от учения съвместно със САЩ и други страни. Способността на островната държава Япония да демонстрира военна мощ извън границите си е строго ограничена от обвързването й с пацифизма и с отхвърлянето на военната сила в конфликти, което е записано в нейната конституция, приета след Втората световна война, макар че през 2015 г. тя получи ново тълкувание, което разрешава използването на военна сила за защита на самата страна и на нейните съюзници. Премиерът Шиндзо Абе промени конституцията с цел да се разшири свободата на действие на военните като една от политическите цели на своя живот. Президентът Доналд Тръмп се опитва да подпомогне тази кауза, редовно призовавайки Япония да прави повече за своята отбрана в рамките на съюза си със САЩ. През май Япония проведе първите си 4-странни военни учения заедно с Франция, САЩ и Австралия в Бенгалския залив. Франция изпрати своя флагман - ядрения самолетоносач \"Шарл де Гол\", а САЩ - разрушителя ракетоносец \"Уилям Лорънс\". Други учения включваха Канада, Индия, Малайзия, Виетнам, Бруней и Филипините. Япония се подготвя да преустрои \"Идзумо\", за да може той да приема американски изтребители тип стелт, включително Ф-35Б, след като обяви, че ще купи 42 самолета от този вид. Те са проектирани да оперират с къси излитания и вертикални кацания, например върху самолетоносачи. Тази покупка подчертава нарастващата роля на Япония в следвоенния й съюз със САЩ. \"За да се добави нещо, което не е било предвидено в първоначалния проект, или нещо ново, за което изобщо не е било мислено, смятам, че това би изисквало проучвания в редица нови области, в противен случай то няма да се получи добре\", каза капитан Кацуйоши Мотояма, командващият офицер на \"Идзумо\". Ясукадзу Танака от Бригадата за амфибийно бързо разгръщане, сходна с морската пехота на САЩ, каза, че неотдавнашните учения са имали за цел да задълбочат координацията между неговите и сухопътните сили, за да се улесни използването на хеликоптероносача за транспортиране на войници към фронтови линии в бъдеще. Тъй като \"Идзумо\" може да осигури и въздушен, и морски транспорт, \"разполагаме с големи възможности да провеждаме амфибийни операции\", каза командирът на кораба, макар той и другите участници да подчертаха, че сухопътните сили и морските пехотинци не са извършвали съвместни учения. Пехотинците все още проучват най-добрите начини за действие при продължителни мисии, когато правилата ограничават употребата на бойни муниции на борда. Те тренираха оказване на бърза помощ при спешни случаи на палубата за излитане и в хангара на кораба, като понякога използваха имитиращи огнестрелни оръжия от гума при сценарии, включващи сражения. Китай разширява своето военно присъствие, за да демонстрира решимостта си да отстоява своите претенции на практика за цялото Южнокитайско море пред лицето на предизвикателствата на САЩ и техните съюзници, разтревожвайки мнозина в региона. Според японското министерство на отбраната военновъздушните сили са вдигали изтребители във въздуха 999 пъти през 2018 г. - втория най-голям брой след като японските ВВС започват да пазят въздушното пространство на страната през 1958 година. 64 процента от тези излитания са били в отговор на китайски самолети. Военноморският флот на САЩ и други страни ядосват Пекин, като редовно изпращат свои кораби близо до окупираните от Китай острови, за да \"потвърдят\", както те казват, \"правото на свободно корабоплаване\". Пекин, освен това, е разположил усъвършенствани оръжейни системи на няколко оспорвани места, включително седем изкуствени острова, които той изгради, натрупвайки пясък и бетон върху коралови атоли. На някои от тези острови вече са построени летищни писти, радарни и ракетни станции, което разширява възможностите на Китай да извършва мониторинг и потенциално да контролира военната активност на други страни в региона. Засега срещите там са мирни, но всички страни са притеснени от потенциала за случайни грешки или недоразумения, които може да разпалят конфликт. По време на 5-дневното си плаване от Бруней до Филипините \"Идзумо\" се придържаше близо до т. нар. \"пунктирана линия\", отбелязваща китайските териториални претенции, докато провеждаше последните няколко елемента от ученията с бойните флотове на Бруней и на Филипините. Японските военноморски сили освен това бяха домакин на програма за обучение на млади представители на страни от Югоизточна Азия, по време на която имаше лекции по международно морско право, програми за хуманитарна помощ и спасителни действия при бедствия, както и упражнения по навигация и комуникации. Повечето участници бяха офицери на възраст между 20 и 40 години. \"По-специално що се отнася до онази част от обучението, свързана с териториални и гранични въпроси, мисля, че това е ключова информация за нас, - каза Мухамад Даниал бин Матюсоф, младши лейтенант от флота на Бруней. - Ние имаме граници с Малайзия и Виетнам, така че това ще ни е полезно всеки път, когато патрулираме.\" Макар че замисълът зад тези учения е очевиден, предвид засилващата се роля на Китай, \"разполагането в Индо-Тихоокеанския регион не е операция, насочена срещу която и да било конкретна страна\", каза Хироши Егава, командващ \"Ескортна флотилия 1\". (БТА)", "date": "2019.07.03", "title": "Хеликоптероносачът \"Идзумо\" показва решимостта на Япония да засили военната си роля"}
{"url": "https://www.24chasa.bg/novini/article/7541525", "text": "Продуцентът и режисьор Стърлинг ван Уегънън, който е съучредител на кинофестивала \"Сънданс\" заедно с Робърт Редфорд, беше осъден на най-малко шест години затвор за сексуално насилие над дете, съобщи Асошиейтед прес. Присъдата е от шест години до доживотна. Съдията каза, че се надява 72-годишният Ван Уегънън да остане в затвора по-дълго от минималната присъда, предава БТА. Продуцентът се призна за виновен преди няколко месеца в рамките на съдебно споразумение. Нарушението е извършено два пъти между 2013 г. и 2015 г. Жертвата е момиче, което сега е тийнейджърка. Преди този случай мъж обвини продуцента в сексуално посегателство, когато е бил момче през 1993 г. Той не заведе съдебно дело.", "date": "2019.07.03", "title": "6 г. затвор за съучредител на \"Сънданс\" за сексуално насилие"}
{"url": "https://www.24chasa.bg/novini/article/7541517", "text": "Син, заподозрян, че е убил 72-годишната си майка, бе арестуван в Кюстендил. Днес около 12 ч в Оперативната дежурна част на ОДМВР-Кюстендил е постъпил сигнал, че приятели нямат връзка по телефона с 72-годишна кюстендилка, а жилището е заключено. Адресът е посетен от полицаи и служители на РСПБЗН-Кюстендил. Те отворили вратата и влезли в жилището, където открили пенсионерката мъртва. Предприети са незабавни издирвателни действия и след около час е задържан 49-годишният й син, който е извършил престъплението. По случая е започнато досъдебно производство и е уведомен дежурен прокурор.", "date": "2019.07.03", "title": "Откриха убита възрастна жена в дома й в Кюстендил, задържаха сина й"}
{"url": "https://www.24chasa.bg/novini/article/7541531", "text": "Изминалият месец юни е бил най-горещият юни в Турция за последните 48 години, съобщи турската телевизия НТВ. Средната температура в страната през юни е била 23,4 градуса по Целзий, докато предишните години е била средно 21,3 градуса, сочат данни на Главната дирекция по метеорология на Турция, предава БТА. Най-високата температура през миналия месец бе измерена на 27 юни в югоизточния град Джейлянпънар (окръг Шанлъурфа) - 45,4 градуса, а най-ниската температура е била измерена на 7 юни в град Саръз (окръг Кайсери, Централна Турция) - 3,4 градуса. През юни 2019 г. бяха счупени рекордите за горещини в редица турски окръзи, сред които Газиантеп, Шанлъурфа, Шърнак и др. През миналия месец в редица турски окръзи бяха отчетени и рекорди за най-силни валежи за последните 40 години. Най-обилни валежи е имало в окръзите Трабзон, Биледжик, Коджаели, Къръккале, Чорум, Невшехир, Болу, информира НТВ.", "date": "2019.07.03", "title": "Миналият месец е бил най-горещият юни в Турция от 48 години"}
{"url": "https://www.24chasa.bg/novini/article/7541482", "text": "Т.нар. бял хакер да направи тестове на Централизираната система за случайно разпределение на делата в съдилищата, за да предупреди за различни рискове. С тази препоръка си тръгна от Върховния касационен съд (ВКС) министърът на правосъдието Данаил Кирилов. Той пристигна във ВКС по покана на Лозан Панов, за да наблюдава как се разпределят делата там. Кирилов избра да посети в деловодството на Търговската колегия. В присъствието на експерти от ВКС му бе показано как стават нещата технически. \"Имаме един сървър, който е във Висшия съдебен съвет (ВСС), и имаме потребители, които са отделните съдилища. Тази система е била изработена инцидентно, приета е от миналия състав на ВСС. Тя е била една от трите разпрострени и действащи системи в съдебната система. В резултат навремето се установила като трайна и общоприета\", каза министърът на излизане от деловодството. И продължи: \"Ние не видяхме нищо, видяхме един сценарий от обичайното ежедневие на деловодството на Търговското отделение. Оттук нататък не знаем тази система как реагира на вътрешни технически предизвикателства. Не знаем доколко тя е стабилна, ако се атакува и външно\". Кирилов заяви, че е чувал поне 5 сценария как може да се режисира списъкът на съдиите, които се избират или как да се заличават данни конкретен съдия да не участва в джуркането. Попитан дали ще провери системата за случайното разпределение на преписките в прокуратура, Кирилов отвърна, че ще, ако медиите му възложат. \"Ще искам във всеки един дебат да се одитират тези системи. В момента във ВСС се изпълняват повече от 10 проекта, които касаят и системите за разпределение на делата\", разясни позицията си Кирилов. През април пленумът ВСС реши да се направи одит на системата. След \"огледа\" му в деловодството на Търговската колегия на ВКС Кирилов отиде на среща с Лозан Панов и заместниците му.", "date": "2019.07.03", "title": "Министър Кирилов: „Бял хакер“ да тества системата за разпределение на дела в съда"}
{"url": "https://www.24chasa.bg/novini/article/7540989", "text": "25 българчета ще участват в световните „Игри за победители”, които започват този уикенд в Москва. Това са деца, които са спечелили битката с рака, предаде  За седма седми път българчетата ще заминат за руската столица. Там те ще се състезават с младежи от цял свят в дисциплини като шах, футбол и плуване.25 българчета ще участват в световните „Игри за победители”, които започват този уикенд в Москва. Това са деца, които са спечелили битката с рака. За седма седми път българчетата ще заминат за руската столица. Там те ще се състезават с младежи от цял свят в дисциплини като шах, футбол и плуване. За 4 дни спортът обединява деца на възраст от 7 до 16 години, лекувани успешно от онкохематолохични заболявания. Миналата година нашите деца спечелиха 29 медала за страната ни – 14 златни, 8 сребърни, 7 бронзови медала.", "date": "2019.07.03", "title": "Деца, преборили рака, ще участват в „Игри за победители” в Москва"}
{"url": "https://www.24chasa.bg/novini/article/7540984", "text": "16 ученици са получили максимален брой точки на изпита по БЕЛ след VII клас, а по математика – 141. Toва каза Евгения Костадинова, директор на Дирекция „Съдържание на предучилищното и училищното образование“ към МОН, цитирана от „ “. От Министерството на образованието и науката допълниха, че средният резултат по български език е 53,06 точки, а по математика – 33,62 точки. „По БЕЛ има близка постижимост на отворените и затворените отговори, докато по-математика затворените отговори са с по-голяма постижимост“, посочи Костадинова и обясни, че част от учениците не са работили по отворените отговори. От МОН уточниха, че тази година има повече ученици със 100 точки и по двата предмета, както и по-малко с 0 точки. На изпит по БЕЛ са се явили 55 567 ученици, а по математика – 55 474. По БЕЛ със 100 точки са 16 души, а с 0 т. – 107. По математика броят на получилите максимален резултат е 141, а 109 са с 0 точки. Само един ученик е получил максимален брой точки и по двата предмета, а с 0 т. и на двата изпита са 12 души. С най-високи резултати и по двата предмета са регионите София, Смолян, Перник и Варна. С най-ниски по БЕЛ са областите Ямбол, Сливен и Шумен, а по математика – Видин, Шумен и Монтана. Училищата с най-висок резултат по БЕЛ са пловдивската математическа гимназия „Акад. К. Попов“ и софийската математическа гимназия „П. Хилендарски“. По математика най-добре са се представили възпитаниците на варненската математическа гимназия „Д-р Петър Берон“ и софийската математическа гимназия „П. Хилендарски“.", "date": "2019.07.03", "title": "Пълните отличници по БЕЛ на изпита след седми клас са 16, а по математика – 141"}
{"url": "https://www.24chasa.bg/novini/article/7541056", "text": "Компаниите, в чието управление има женско присъствие, се представят по-добре, отколкото управляваните изцяло от мъже, сочи проучване сред над 1000 азиатски фирми, цитирано от агенция \"Ройтерс\" и  . Компаниите, в които делът на жените в борда на директорите е най-малко 30 процента, са получили по-големи печалби от активите си, отколкото компаниите с изцяло мъжки директорски борд, установи изследване на Международната финансова корпорация (МФК/IFC), инвестиционното подразделение на Световната банка. Данните трябва да изпратят ясен сигнал на азиатските компании, че е икономически обосновано да има повече жени в съвета на директорите, каза Вивек Патак, който е регионален директор на МФК за Източна Азия и Тихоокеанския регион. МФК проучи над 1000 компании в Китай, Индонезия, Малайзия, Филипините, Сингапур, Тайланд и Виетнам. Въпреки известния напредък в тази област според проучването ширещите се предубеждения към жените в региона означават, че те все още се възприемат като по-неподходящи за ръководни постове. В Тайланд присъствието на жените в съвета на директорите е най-голямо - около 20 процента от директорските постове в листваните компании, след това се нареждат Индонезия и Виетнам с по около 15 процента жени в ръководството. МФК призовава компаниите да вземат повече мерки, с които да се насърчи назначаването на повече жени на високи ръководни постове.", "date": "2019.07.03", "title": "Компаниите, ръководени от жени, печелят повече"}
{"url": "https://www.24chasa.bg/novini/article/7541069", "text": "Изборът на испанеца Жозеп Борел за нов върховен представител на ЕС за външната политика и сигурността може да се окаже проблематичен за Косово, тъй като той като министър на външните работи на Испания публично се противопостави на независимостта на Косово, пише прищинският вестник \"Коха\", цитиран от Танюг и БТА. Борел сменя на този пост Федерика Могерини. Като се има предвид, че в предишните два мандата именно личността, която отговряше за европейската дипломация, посредничеше в диалога между Белград и Прищина, неговото назначаване на този пост може да се окаже проблематично, тъй като той като министър на външните работи на Испания публично се противопоставяше на независимостта на Косово, пише \"Коха\" в информация за постигнатия договор за разпределението на постовете в ЕС.", "date": "2019.07.03", "title": "Изборът на Жозеп Борел може да бъде проблематичен за Прищина"}
{"url": "https://www.24chasa.bg/novini/article/7541070", "text": "Окръжна прокуратура-Стара Загора внесе в съда обвинителен акт спрямо А.Х., на 30 г., Д.К., на 23 г., и В.М., на 24 г., и тримата граждани на Република Молдова, за взривяване на банкомати. Това съобщават от пресцентъра на Апелативната прокуратура в Пловдив. Грабежите са извършени през август и септември, миналата година, в Стара Загора и Казанлък. Щетите са за над 150 хиляди лева, предава БТА. Тримата обвиняеми са приятели, пристигнали през лятото на 2018 г. от Молдова в България, за да потърсят работа. Те наели квартира в гр. Пловдив. Не успели да си намерят работа и поради тази причина решили да откраднат пари, като взривят банкомат, е установило разследването. Обвиняемите А.Х., Д.К. и В.М. са с взета мярка за неотклонение \"задържане под стража\".", "date": "2019.07.03", "title": "Съдят трима мъже от Молдова за взривяване на банкомати в Стара Загора и Казанлък"}
{"url": "https://www.24chasa.bg/novini/article/7541110", "text": "Състав на Окръжния съд в Добрич призна присъда, постановена срещу холандски гражданин в родината му, и допусна да се изпълни у нас наложената му пробационна мярка - 100 часа безвъзмезден труд в полза на обществото. Мъжът, с последен известен адрес на пребиваване в село в община Балчик, е бил осъден за нарушаване на нидерландския Закон за наркотичните средства и за кражба. Той е бил признат за виновен в отглеждане на 145 растения марихуана и в кражба на електроенергия. Двете деяния били извършени в периода 1 - 17 септември 2014г. в град Ейнховен. С присъдата, постановена от Окръжен съд Ост-Брабант, му е наложено условно наказание лишаване от свобода за срок от 2 месеца, с 2-годишен изпитателен срок. Спрямо мъжа е постановена и пробационна мярка - 100 часа труд в полза на обществото, подлежаща на замяна при неизпълнение с 50 дни лишаване от свобода. Присъдата е влязла в сила на 12 юли 2018 година. Производството в Окръжния съд в Добрич бе образувано по постъпило от холандските власти удостоверение за прилагането на принципа на взаимно признаване на съдебни решения и решения за пробация, постановени в друга държава - членка на Европейския съюз, с оглед надзора върху пробационните мерки и алтернативните санкции. Съдебният състав прецени, че няма основания да откаже признаване на присъдата и холандският гражданин следва да положи у нас 100 часа безвъзмезден труд. Делото бе гледано в отсъствието на мъжа, който не е бил открит на адреса по регистрацията. Съгласно представените пред съда справки обаче, той е със статут на постоянно пребиваващ у нас, с издадена от ОД на МВР - градДобрич карта за пребиваване на гражданин на ЕС. ", "date": "2019.07.03", "title": "Осъдиха задочно на пробация производител на марихуана в Холандия"}
{"url": "https://www.24chasa.bg/novini/article/7541090", "text": "Мъж от Тусон, Аризона, който отчаяно се надява да намери изгубеното си кученце от породата чихуахуа, е предложил като наградата двустайно жилище, пише сп. \"Пийпъл\", цитирано от БТА. Питомката на Еди Колинс, 2-годишната Джени, е изчезнала през април. През последните два месеца стопанинът безрезултатно е издирвал своята любимка из цял Тусон. Колинс споделя за местен телевизионен канал, че след като е предложил парична награда и никой не е откликнал, се е решил на по-драстичен ход. \"Имам нужда от помощта ти, Тусон. Предлагам късче земя с двустайно жилище. Материалното няма значение за мен. Искам само да си върна Джени. Само тя е важна за мен. Джени е член на семейството, нашата любимка\", казва Еди Колинс в клип, публикуван в Ютюб, показвайки снимка на изгубената си питомка.", "date": "2019.07.03", "title": "Американец предлага жилище като награда за изгубено чихуахуа (Видео)"}
{"url": "https://www.24chasa.bg/novini/article/7540055", "text": "Парчета мазилка се откъртиха от сграда на столичния булевард “Дондуков”. Инцидентът е станал около 22 ч във вторник. При него няма пострадали хора, съобщи  Сградата се намира срещу Младежкия театър, а мазилката се е отронила от един от балконите на четвъртия етаж. Мястото веднага е било обезопасено, а днес мазилката ще бъде обрушена, обясни кметът на район “Оборище” Васил Цолов. По думите му сградата била строена в периода 1945-1955 г. Подобни инциденти имало със стари сгради на улиците “Цар Симеон” и “Искър”. От района изпращат предписание на собствениците, ако те не вземат мерки се съставя акт за 50 лв.     ", "date": "2019.07.03", "title": "Мазилка се откърти от сграда в центъра на София (Снимки, обновена)"}
{"url": "https://www.24chasa.bg/novini/article/7541152", "text": "Брутален насилник с криминално досие и навик да посяга към чашката, който редовно пребивал жена си и невръстното си дете. Така описват Дилян,  , негови съседи, научи  . Момчето издъхна на място от тежките травми след падането от високо. Директорът на полицията в Габрово старши комисар Борислав Муеров съобщи, че тялото на момченце е открито във водите на река Янтра под виадукта. Трагедията се разигра рано тази сутрин, а полицията пристигна на мястото на инцидента в 6,30 часа след обаждане на бащата. Дидо, както го наричат приятелите му, също се канел да се хвърли от моста, но след три часа преговори с психолози на МВР, е бил задържан. 31-годишният мъж е лежал в затвора заради наркотици, имал е сприхав нрав и е губел контрол при редовните си пиянства, разказаха още комшиите му. Той живеел на семейни начала с майката на детето Поля Христова, домът им бил в габровския квартал \"Русевци\". Заради системния тормоз и побоите, 29-годишната жена често напускала семейното жилище и се криела при майка си. Последните две седмици тя отново избягала в бащиния дом. Липсата й вбесила Дидо, който решил да я накаже като убие сина им и после да сложи край на живота си, предполагат участници в разследването на драмата. С майката на загиналото дете Поля в момента също работят психолози. В социалните мрежи нейни познати твърдят, че тя не е смеела да подава сигнали срещу мъжа си заради заплахите му, че ще я убие. \"Този за съжаление ще го изкарат луд, защото попринцип е такъв! Ние сме комшии, не само че детето е оставяно по площадките само, ами е и бито и какво ли не! Преди няколко години лежа в затвора за 6 месеца за кражби... Не веднъж сме имали проблеми с тях, понеже живеят под нас и редовно бяхме в някаква кавга, въпреки всичко тоя л*йняр си правеше каквото си иска\", написа в една от габровските групи във Фейсбук съседка на Дидо и Поля. Разследването по образуваното досъдебно производство продължава под ръководството на Окръжната прокуратура в Габрово.", "date": "2019.07.03", "title": "Дилян, който хвърли сина си от мост, пиел много, редовно биел него и жена си"}
{"url": "https://www.24chasa.bg/novini/article/7541128", "text": "Първата жена кмет на Амстердам Фемке Халсема постави днес началото на план за промени в прочутия Квартал на червените фенери, предаде Ройтерс, цитирана от БТА. Самите промени ще бъдат едни от най-радикалните, откакто проституцията беше легализирана в Холандия педи близо две десетилетия. Едно от предложенията на Халсема е да бъде прекратена практиката сексуалните работнички да стоят в стаи с витрини. В интервю за Ройтерс тя обясни предложенията си с настъпили социални промени. Като такива Халсема посочи увеличаването на случаите на трафик на хора, както и броят на туристите, посещаващи квартала и използващи своите телефони, за да правят снимки на жените и да ги публикуват. \"Принудени сме от обстоятелствата, защото Амстердам се променя\", заяви кметът на града. \"Смятам, че много от жените, които работят там, се чувстват унизени, подигравани, и точно това е една от причините, поради които обмисляме промените\", добави Халсема. Намеренията за промени включват четири основни сценария: прекратяване на излагането на жени на показ на витрините, закриване на бордеите в центъра на града и преместването им другаде, намаляване на бордеите в центъра и увеличаване на изискванията за лицензиране на работничките по витрините. Тези сценарии са изложени в доклад, озаглавен \"Бъдещето на витринната проституция в Амстердам\". В него е включено и предложение да бъде обособена \"еротична градска зона\", която ще има ясно обособен вход, подобно на системата, използвана в Хамбург, допълни тя. Тези възможности ще бъдат представени на жителите и бизнеса на срещи в кметството този месец и след това по-късно през годината една от тях ще бъде избрана и поставена на гласуване в общинския съвет, заяви Халсема. Предишни опити да бъде поставен под контрол Кварталът на червените фенери срещаха съпротивата на сексуалните работнички и самите среди, занимаващи се с този бизнес, който е доста доходоносен. Кметът заяви, че засега не съществуват намерения проституцията да бъде забранена изобщо. \"Легализирахме проституцията, защото смятахме и все още смятаме, че легалната проституция дава на жената възможност да бъде автономна, независима. В САЩ имаше криминализиране на проституцията, мисля, че това прави жените още по-уязвими\", каза тя. Промените имат три основни цели по думите й - да предпазят жените от унизителни условия на труд, да намалят престъпността и да възродят 500-годишния квартал, който заедно с водните канали на Амстердам е обект от Световното наследство на ЮНЕСКО. Една от сексуалните работнички, членуваща в синдикат, защитаващ интересите на проститутките, каза пред Ройтерс, че жените там са изложени на все по-неуважително отношение. \"Самите туристи не знаят как да се държат в този район\", заяви тя под условие да остане анонимна.", "date": "2019.07.03", "title": "Първата жена кмет на Амстердам ще променя Квартала на червените фенери"}
{"url": "https://www.24chasa.bg/novini/article/7541177", "text": "Уникален автомобилен номер - AJ1, беше продаден на търг от британската Агенция за лицензиране на водачите на МПС за 243 000 лири (306 600 щатски долара), съобщи в. \"Дейли експрес\", цитиран от БТА. Сумата е сред най-големите от подобни търгове във Великобритания. Тя се дължи на изключителния интерес към номера, който е от 1907 г. и е бил на автомобила на началника на полицията в Северен Йоркшир сър Робърт Бойър. Кой е новият собственик на автомобилния номер, не се съобщава. Сумата от продажбата на номера ще бъде използвана за мемориален парк на полицаите в Норталертън и за фонд за безопасност на движението по пътищата. Други два уникални автомобилни номера - \"SW1\", идентичен на пощенския код на централния район на британската столица, където са разположени сградите на парламента и Бъкингамския дворец, и вариантът му \"1SW\" преди време бяха продадени на търг за по 300 000 британски лири (повече от 379 000 долара). Най-скъпият британски автомобилен номер е \"25 0\", който преди пет години беше продаден за 518 000 лири (653 600 долара).", "date": "2019.07.03", "title": "Британски автомобилен номер беше продаден на търг за 243 000 лири"}
{"url": "https://www.24chasa.bg/novini/article/7541170", "text": "Шефът на затворите и арестите Васил Миладинов ще бъде освободен до 3 ч от длъжност. Това съобщи ексклузивно министърът на правосъдието Данаил Кирилов, след като пристигна във Върховния касационен съд (ВКС) по покана на Лозан Панов да проследи как се разпределят дела.  Кирилов обаче не посочи мотиви за отстраняването на Миладинов. Министърът е бил на проверка в следствения арест на бул. \"Г.М. Димитров\" в София в понеделник, след като получил жалба от 18 страници от арестантката Евгения Банева. В нея подробно се посочвали проблемите зад решетките. Васил Миладинов пое важния пост - директор на Главна дирекция \"Изпълнение на наказанията\" през 2018 г., след като дълго време службата бе с временен началник. ", "date": "2019.07.03", "title": "Данаил Кирилов освобождава шефа на затворите до 3 часа"}
{"url": "https://www.24chasa.bg/novini/article/7541198", "text": "Трима служители на винарна в Северна Испания починаха вчера вследствие на отравяне, предаде Франс прес, цитирана от БТА. Две от жертвите са румънци, съответно на 33 и на 44 години, които починали, докато чистели бъчвите. Третият починал е 44-годишен испанец, съобщи говорител на регионалното правителство на автономна област Арагон. Премиерът Педро Санчес изрази в Туитър съболезнования на семействата на жертвите. Властите разследват причината за смъртните случаи, които изглежда се дължат на високата концентрация на въглероден диоксид вследствие на ферментацията на гроздето.", "date": "2019.07.03", "title": "Трима починаха от отравяне в испанска винарна"}
{"url": "https://www.24chasa.bg/novini/article/7541196", "text": "Министърът на вътрешните работи Младен Маринов пътува към ГКПП Кулата. Там той ще инспектира действията на служителите на \"Гранична полиция\" във връзка с натоварения трафик на пункта. В последните дни на българо-гръцкия пункт се оформиха километрични колони от автомобили и се налагаше да се чака с часове, за да се влезе в Гърция. Очаква се към 17 часа министърът да даде кратки изявления.", "date": "2019.07.03", "title": "Вътрешният министър Младен Маринов инспектира ГКПП Кулата"}
{"url": "https://www.24chasa.bg/novini/article/7541213", "text": "Ще се справим някак да доставим храна, вода и лекарства на нашия народ в Косово, дори да бъда обявен за Робин Худ, заяви днес на извънредна пресконференция за ситуацията в Косово сръбският президент Александър Вучич, цитиран от Танюг и БТА. \"Това е всичко, което мога да кажа, както досега сме правили и винаги ще го правим. Това е лудият Вучич, който от гората изпраща храна и вода, но нашият народ няма да бъде нито гладен, нито жаден\", каза Вучич, като добави, че няма търпение да чуе какво ще му кажат по този въпрос експертите от Европа. Вучич каза, че трудностите със снабдяването със стоки в Северно Косово са започнали веднага след въвеждането на 100-процентови мита за сръбски стоки. Сърбия е започнала да намира \"алтернативни начини\" да помогне на народа си в Северно Косово, като отбеляза, че от въвеждането на митата косовските албанци са задържали в зоната около \"административната линия\" /границата с Косово/ 16 камиона със стоки, всички шофьори са били задържани и малтретирани, а срещу единия камион са стреляли. Сръбският президент отхвърли твърденията за изкуствено предизвикана хуманитарна криза в Северно Косово, определяйки ги като лицемерни. Президентът заяви, че с действията си, включително с опитите \"да принуди сърбите от Северно Косово да купуват албански, а не сръбски стоки\", с лишаването от свобода на словото, арести и гонения на всички, които са против нейната политика, Прищина цели да установи контрол над Севера и да прогони сърбите от цялата територия на Косово. Вучич изрази възхищението си от косовските сърби, които са затворили всичките 403 магазина в Северно Косово и вчера не са купили нищо от докараните от Прищина стоки. \"Те буквално показаха, че са в състояние да се борят с онези методи, с които албанците се бореха против нас през 80-те и началото на 90-те години\", каза Вучич.", "date": "2019.07.03", "title": "Вучич: Ще доставяме храна в Косово, \nдори да ме обявят за Робин Худ"}
{"url": "https://www.24chasa.bg/novini/article/7541202", "text": "Утре в центъра на Вашингтон ще бъдат изложени танкове, а в небето ще кръжат бойни самолети. Американският президент Доналд Тръмп ще обърне с главата надолу графика на отбелязването на националния празник и ще се постави в центъра на честването, с реч на стъпалата на Линкълн Мемориал. От този паметник в прослава на Ейбрахам Линкълн, 16-ия президент на САЩ и защитник на единството на страната по време на Гражданската война, Доналд Тръмп се готви да произнесе реч, \"отдаваща почит на Америка\". Намесата на един президент, който разделя страната до такава степен, в един традиционно аполитичен ден обаче предизвиква противоречия. През 1963 г. на същото място Мартин Лутър Кинг-младши произнася своята историческа реч \"Имам една мечта\", призоваваща за равни права за афроамериканците. Обикновено, отбелязва Ричард Хенли, експерт по медиите и популярната култура от университета Куинипиак, 4 юли позволява нещо като национално \"примирие\". \"Това е ден, който хората използват, за да забравят различията си и да развеят (националния) флаг, без да влизат в политически дискусии\", обяснява той. \"След това на 5 юли всичко се връща към нормалното\". На 4 юли се отбелязва Денят на независимостта. На този ден през 1776 г. 13 британски колонии обявяват отделянето си от короната и основаването на Съединените американски щати. Тази година обаче Доналд Тръмп реши да промени всичко и да се появи от 18:30 ч. (22:30 ч. по Гринуич) на стъпалата на Линкълн Мемориал, в края на \"Нешънъл Мол\" - огромната алея в американската столица, край която се издигат официални сгради, музеи и паметници. В разгара на предизборна кампания, инициативата на Доналд Тръмп, който обяви неотдавна кандидатурата си за нов мандат, предизвиква скърцане със зъби. Няколко конгресмени от Демократическата партия му изпратиха писмо, предупреждавайки го да не опитва да превърне Деня на независимостта в \"предаван по телевизията партиен предизборен митинг на (Нешънъл мол)\". Защото традицията на американския 4 юли се различава силно от тази на френския 14 юли, от който се е вдъхновил милиардерът републиканец. Във Вашингтон музикални групи свирят за Деня на независимостта, преминават духови оркестри и се изстрелват много фойерверки. Денят е силно патриотичен, но без реални военни измерения. След като беше поканен преди две години от френския президент да присъства на военния парад на 14 юли, Доналд Тръмп беше впечатлен от разнообразната, тържествена и внимателно режисирана програма. \"Трябва да се представяме по-добре\", възкликна той. Първоначалната идея беше да се организира американски военен парад за Деня на ветераните през ноември, но цената от 100 милиона долара го накара да отстъпи. И утрешните празненства не би трябвало да показват подобно равнище на амбиция. Доналд Тръмп настоя тази седмица, че е способен да обединява американците, въпреки силната политическа поляризация, предизвикана от избирането му през 2016 година. \"Вярвам го, смятам, че моето послание достига до повечето американци\", каза той. Този 4 юли \"ще бъде много различен, ще бъде специален\", добави той. Ще има \"самолети над нас, най-добрите изтребители в света\", и \"ще имаме няколко танка\", уточни Тръмп. Очаква се Еър форс едно - модифицираният Боинг 747, който американските президенти използват за пътуванията си - да прелети над Вашингтон, както и няколко изтребителя Ф-35, най-модерните в света. Демонстрация ще направи и групата за въздушна акробатика \"Сините ангели\". Противниците на Доналд Тръмп обаче също ще бъдат там. Лявата организация \"Коуд пинк\" ще разпъне в небето над Вашингтон \"Бебето Тръмп\" - голямата надуваема фигура на ядосано бебе с лика на американския президент. Тя се появява вече на много протести против Тръмп по целия свят. Две организации на американски ветерани също планират да присъстват и да раздават тениски в памет на Джон Маккейн. Покойният сенатор републиканец и герой от войната във Виетнам беше един от основните противници на президента на американската политическа сцена.", "date": "2019.07.03", "title": "Шоуменът Тръмп ще бъде в центъра на честването на националния празник на САЩ"}
{"url": "https://www.24chasa.bg/novini/article/7540828", "text": "„Сега повече от всякога е важно украинското ръководство да успее да осъществи повече реформи, особено в сферите на правосъдието, правовата държава и борбата с корупцията“. Това заяви заместник министър-председателят по икономическата и демографската политика Марияна Николова по време на международната конференция по процеса на реформите в Украйна. Тази година третото издание на форума се провежда в град Торонто в присъствието на канадския премиер Джъстин Трюдо и украинския президент Володимир Зеленски. Това съобщиха от правителствената информационна служба. Българският вицепремиер отбеляза, че заявените от президента Зеленски намерения за запазване на европейския и евроатлантически курс на развитие е обещаващ признак, че Украйна ще продължи по пътя на реформите. Тя подчерта, че това трябва да се случи при зачитане на интересите на всички слоеве на обществото, включително националните малцинства. В рамките на конференцията вицепремиерът Николова проведе разговори с украинския си колега и министър на икономическото развитие и търговията Степан Кубив. Двамата направиха подробен преглед на оперативния двустранен диалог във важни обалсти, сред които туризъм, инфраструктура, увеличаване на търговския обмен, насърчаване на взаимодействието във водещи сфери като високите технологии, научноизследователската дейност и съвместни космически разработки. Те обсъдиха и развиването на регионалното сътрудничество и ключовата роля на Черноморския регион за усвояването на нови пазари за българските и украинските стоки. По-късно вицепремиерът Николова се срещна и с министъра на външните работи и търговията на Унгария Петер Сиярто, с когото дискутираха традиционно добрите отношения между двете държави. Акцент в разговорите им бяха икономическите връзки и общите позиции, подкрепящи процеса на присъединяване на Западните балкани към ЕС.", "date": "2019.07.03", "title": "Вицепремиерът Николова: Сега повече от всякога е важно Украйна да продължи с реформите"}
{"url": "https://www.24chasa.bg/novini/article/7540793", "text": "На 2 юли 2019 г., след продължително боледуване, ни напусна Любомир Кирилов Дермански - Областен управител на област Кюстендил в периода 2003-2009 г. \"От името на Областна администрация - Кюстендил изразявам най-дълбоката си съпричастност и искрени съболезнования към семейството и близките му. С делата и професионализма си той остави трайна следа в дейността на Областна администрация – Кюстендил. Дълбок поклон пред светлата му памет!\", написа в съболезнователно писмо до роднините Виктор Янев, Областен управител на Кюстендил. Поклонението пред тленните останки и опелото ще се състоят на 4 юли 2019 г.  от 11 ч, в Копиловския манастир \"Свето Благовещение на Пресвета Богородица\". Погребението е от 13 ч в Новия траурен парк на Кюстендил, съобщиха от областната администрация.", "date": "2019.07.03", "title": "Почина бившият областен управител на Кюстендил Любомир Дермански"}
{"url": "https://www.24chasa.bg/novini/article/7540829", "text": "Служители на териториалната дирекция на Националната агенция за приходите /НАП/ във Варна, заедно със свои колеги от вътрешността на страната, започват масови проверки по Северното Черноморие, а акцентите ще са реалното отчитане на паричните обороти и издаването на касови бележки, съобщиха от пресцентъра на приходната агенция в крайморския град. Предвиждат се съвместни действия с органите на МВР, Инспекция по труда, Българска агенция по безопасност на храните, Агенция \"Митници\", Комисия за защита на потребителите и др. съобразно характерните особености на отделните икономически сектори. Целта на съвместните проверки е извършването на едновременен, задълбочен и всеобхватен контрол. Мобилните екипи разполагат с достатъчно ресурси за прилагане на разнообразни методи и похвати, допълват от приходната агенция. Освен преки наблюдения, ще се използва дистанционната връзка на касовите апарати със сървърите на НАП, за да се откриват рискови търговци, чиито продажби значително се различават от обичайните. Масово ще се прилага и способът за проверка \"таен клиент\". Ще бъдат проверявани ресторанти, барчета, магазини, борси, тържища, хотели и масови културни и спортни мероприятия както по Черноморието, така и в целия регион. От НАП припомнят, че за неиздаване на фискален бон ще се затварят търговски обекти за срок до един месец. Глобата за неиздаване на касова бележка за физическите лица, които не са търговци, а например продавачи в търговските обекти, е в размер от 100 до 500 лева, а за юридическите лица и едноличните търговци, в размер от 500 до 2000 лева. От началото на годината инспекторите от \"Фискален контрол\" на приходната агенция във Варна са извършили общо 4355 проверки, съобщават още от НАП-Варна. Установените нарушения са общо 748, от които 205 за неиздаване на фискален бон, а на 222 търговци е наложена предварителна административна мярка запечатван на обект, в срок до един месец. Само през миналия месец са проверени 714 обекта, като установените нарушения са 102, от които 32 за неиздаване на касова бележка, а мярката запечатване е наложена за 28 от тях.", "date": "2019.07.03", "title": "НАП-Варна проверява реално ли се отчитат оборотите и издават ли се касови бележки"}
{"url": "https://www.24chasa.bg/novini/article/7540830", "text": "Две жени са заподозрени за незаконно съхранение и разпространение на акцизни стоки. В РУ – Стамболийски са образувани предварителни проверки срещу тях, съобщиха от пловдивската полиция В хода на специализирана операция на територията на село Йоаким Груево били иззети близо 2000 къса цигари без български бандерол от търговски обект с 39-годишна собственичка. Междувременно 100 саморъчно свити цигари и около половин килограм нарязан тютюн са открити на адреса на 65-годишна жителка.", "date": "2019.07.03", "title": "Спецакция хвана две жени, незаконно съхранявали тютюн"}
{"url": "https://www.24chasa.bg/novini/article/7540845", "text": "Министър-председателят Бойко Борисов разпореди спешни мерки във връзка с проблема с масовата популация на комари край река Дунав, съобщи пресцентърът на кабинета. По време на днешното правителствено заседание премиерът поискал министърът на земеделието, храните и горите Десислава Танева, заедно с БАБХ да влязат във връзка с кметовете на засегнатите общини, за да може да се реагира незабавно като се отпуснат средства и се осигури самолетно пръскане. \"Лично ги прозвънете и им кажете, че имаме желание да им помогнем и то максимално бързо, но трябва да съдействат\", се обърнал премиерът Борисов към министър Танева. Министър-председателят специално обърнал внимание, че е важно да бъдат предупредени пчеларите и животновъдите. \"Да спасим хората от това бедствие, защото от много места се обадиха\", добавил премиерът Бойко Борисов и разпоредил координация и с другите министерства, които биха имали отношение към проблема. . БОЙКО БОРИСОВ: Колеги, заради жегите и дъждовете има сериозен проблем с комарите. Министър Танева, заедно с БАБХ влезте във връзка с кметовете, за да се реагира незабавно, да дадем пари и спешно да отидат самолети и в двукилометровата зона по Дунава да пръскат, а и на други места. Лично ги прозвънете и им кажете, че имаме желание да им помогнем и то максимално бързо, но трябва да съдействат. Да спасим хората от това бедствие, защото от много места се обадиха. Трябва да се пръска със самолети. Също така да се предупредят пчеларите и животновъдите. Министерство на вътрешните работи също да се включат – районните управления да предупредят, да кажат кога ще се пръска. Всички колеги, които имат отношение или биха имали – туризъм, регионално, здравето – да се координират. ДЕСИСЛАВА ТАНЕВА: Това сме го правили през 2015 г. Имаме правила за информиране. Ще съберем веднага и областните дирекции по безопасност на храните, за да направим организацията. БОЙКО БОРИСОВ: Да. Действайте!", "date": "2019.07.03", "title": "Борисов разпореди спешни мерки  срещу популациите на комари край Дунав (Стенограма)"}
{"url": "https://www.24chasa.bg/novini/article/7540820", "text": "След като капитан Карола Ракете бе освободена от \"домашен арест\", тя напусна Италия. Заради заплахите срещу нея неправителствената организация \"Сий Уоч\" не разкрива местонахождението й. Първото, което Ракете иска, е да се наспи, съобщи германското издание \"Ди Велт\". От организацията няма да разкриват бъдещите й планове за придвижване, отбелязва \"Билд\". Германката бе арестувана в събота, след като акостира на остров Лампедуза с 40 африкански мигранти на борда въпреки забраната на властите за влизане в италиански води. При акостирането корабът й блъсна патрулен катер, който се опитваше да й попречи. Ракете бе обвинена в застрашаването на живота на четирима полицаи на борда на катера. По-късно се оказа, че това не е бил военен кораб, а кораб на финансовата полиция. Съдът в сицилианския град Агридженто реши обаче, че жената е изпълнявала задължението си да спаси хората на борда и да ги отведе до най-близкото убежище. Тя не е могла да се насочи към пристанище в Либия или Тунис заради заплахите за нарушения на човешките права в тези страни. Малта е по-далеч от Италия. Последните дни бяха изпълнени с напрежение за капитан Ракете. Сега обаче тя вече е на безопасно място, коментира говорителят на \"Сий уоч\" Рубен Нойгебауер. Поради многобройните заплахи срещу 31-годишната жена, местонахождението й няма да бъде обявено. Искаме тя да е в безопасност и да не бъде притеснявана. Трябва да се наспи, отбелязва още той. Ракете обаче ще трябва отново да застане пред италианския съд заради помощта, която е оказвала на нелегални мигранти. Тя трябва да се яви на 9 юли.", "date": "2019.07.03", "title": "Капитан Ракете напусна Италия. Крият къде е, иска да се наспи (Снимки)"}
{"url": "https://www.24chasa.bg/novini/article/7540867", "text": "Известен рецидивист се провали в опита си да ограби старица, само защото заспал. Самотно живеещата жена открила непознат да спи на дивана в хола на дома й. Куриозната случка е станала вчера посред нощ. 71-годишна жителка на крайдунавското градче станала свидетел на шокираща гледка, която спряла дъха й. Около 4 часа тя се събудила и минавайки през фоайето се стъписала, когато видяла на дивана в хола да лежи непознат мъж. Старицата се добрала до телефона и веднага позвънила в полицията. Служителите на реда реагирали светкавично и когато пристигнали мъжът все още бил потънал в дълбок сън. Полицаите го събудили и нападателят разбрал, че е паднал в капана, без да се добере до плячката. Според криминалисти той бил с ръкавици и специално подготвен да тършува за пари, но преди това се запил в кръчмата и под въздействие на алкохола заспал. Оказало се, че неканеният гост е 39-годишен криминално проявен и осъждан жител на крайдунавския град. Най-вероятно той е обикалял дълго, докато се чуди кой дом да нападне. По случая е образувано досъдебно производство .", "date": "2019.07.03", "title": "Крадец стресна баба в Лом, заспал на дивана в хола й"}
{"url": "https://www.24chasa.bg/novini/article/7540891", "text": "Разликата в заплащането на жените и мъжете в България намалява за трета поредна година - от 15,4% през 2015 г. до 13,6% през 2017 г. Това показват данни на Евростат, цитирани в Доклад за равнопоставеността на жените и мъжете за 2018 г., който беше приет от правителството. Средната разлика в заплащането в ЕС през 2017 г. е 16%. Докладът за равнопоставеността между половете отразява и резултатите от изпълнението на политиките за повишаване на участието на жените на пазара на труда, насърчаването на равенството в процесите на вземане на решения. Сред приоритетните области в документа са още борбата с насилието, основано на биологичния пол и промяната на обществените стереотипи спрямо жените и мъжете. В доклада се посочва, че през 2018 г. средногодишният брой на безработните лица на възраст 15-64 навършени години е 170 800 души. От тях 100 200 са мъже, а 70 600 са жени, което е с 33 400 по-малко от 2017 г. Броят на безработните жени се е понижил с 21 000. Акцент в доклада е поставен върху изпълнението на Закона за равнопоставеност между мъжете и жените, който регламентира институционалната рамка, стратегическите и оперативни документи за управление на политиката по равнопоставеност на жените и мъжете и върху представянето на темата по време на Българското председателство на Съвета на Европейския съюз. Докладът отчита също дейността на Националния съвет по равнопоставеност на жените и мъжете към Министерския съвет, който е орган за осъществяване на консултации, сътрудничество и координация между централните и териториалните органи на изпълнителната власт и структурите на гражданското общество. Предприемачи и изследователи ще могат да тестват нови безжични технологии, бързо и на ниска цена, в най-различни честотни ленти, чрез издаване на временни разрешения. Това предвижда Актуализираната политика в областта на електронните съобщения на Република България 2019-2022 г., която бе приета от правителството. Документът предлага стъпки за улесняване на използването на радиочестотния спектър и намаляване на регулаторната намеса. Политиката в областта на електронните съобщения включва конкретни цели и мерки за намаляване на административната тежест, стимулиране на инвестициите в сектора, разгръщането и използването на мрежи с много голям капацитет и предоставяне на услуги от пето поколение. Документът е съобразен с новата регулаторна рамка на Европейския съюз в областта на електронните съобщения от 2018 г. Министерският съвет прие изменение на Националния план на Работната програма на Комуникационната стратегия на Република България за Европейския съюз за 2019 година. Изменението е във връзка с необходимост от пренасочване на средства поради невъзможност за реализиране на някои дейности и постъпило предложение за допълнителни инициативи. С направеното изменение не се променят целите и общият бюджет за изпълнението на Работната програма на Комуникационната стратегия на Република България за 2019 г. Министерският съвет прие промени в две правителствени постановления - ПМС № 90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации и ПМС № 64/2016 г. за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности. С промяната в Постановление № 90 се дава възможност на висшите училища да заплащат стипендии на студентите при провеждане на студентска практика, извън предвидената по учебен план практическа подготовка. Размерът на стипендиите на студентите за времето на провеждане на практиката не трябва да изостава от минималната работна заплата в страната, за да имат младите специалисти мотивация да придобиват практически приложими познания. С постановлението се определя и размер на присъщи разходи за провеждането на една студентска практика до 320 лв. В тях се включват разходите за възнаграждение на академичния наставник от висшето училище и на ментора от обучителната организация, пътните разходи на академичните наставници за осъществяване на проверка на практическото обучение, разходите за застраховки на студентите по време на практиката и други. Като част от присъщите разходи се предвижда броят на часовете, в които ще е ангажиран академичният наставник за една студентска практика, да е 5 часа. а часовата ставка да е до 20 лв. на час или общо до 100 лв. Броят на часовете на ментора за 1 практика да е 10 часа при часова ставка до 20 лв. на час или общо до 200 лв. В останалите 20 лв. са включени пътните разходи на академичните наставници за осъществяване на проверка на практическото обучение, когато същото се провежда в различно населено място от това на висшето училище, в което се обучава студента, практика и други съпътстващи практиката разходи. Актуализира се и часовата ставка за нейното провеждане на 2,50 лв. на час. Промените ще обхванат всички висши училища в страната, в които през учебната 2018/2019 година се обучават общо 203 602 студенти в редовна и задочна форма на обучение - 178 098 студенти в държавните, и 25 504 в частните висши училища. Средствата за осигуряване на стипендиите на студентите и присъщите разходи при провеждане на студентските практики се осигуряват от бюджетите на висшите училища, целеви средства или чрез финансиране от европейските структурни и инвестиционни фондове. Допълнението в ПМС № 64 се налага, поради отлагане на влизането в сила на Наредбата за единните държавни изисквания за придобиване на висше образование по специалността „Право“ и професионална квалификация „юрист“, приета с ПМС № 82 от 2017 г. с още една учебна година. Тази нормативна промяна влезе в сила от 11 юни 2019 г., като създаде необходимост да се осигурят места за обучение на студенти и в задочна форма по специалността „Право“ за учебната 2019/2020 година. Министерският съвет прие постановление за изменение на Тарифа № 12 за таксите, които се събират в системата на Министерството на финансите по Закона за държавните такси. Целта е да се намали административна тежест за лицата, извършващи дейност като обменно бюро. С постановлението се отменя таксата от 50 лв. за вписване на промени в обстоятелството. Направените изменения се отразяват в публичен регистър и няма основания заявителят да уведомява органа за настъпването им. В допълнение, разпоредбата на чл. 3, ал. 4 от Валутния закон предвижда заплащане на такса само при вписване в публичния регистър на лицата, които извършват сделки като обменно бюро, но не и за вписване на промени в обстоятелствата. Приетият от правителството документ е разработен в изпълнение на Решение № 704 на Министерския съвет от 2018 г. за приемане на мерки за трансформация на модела на административно обслужване. Правителството одобри 8 337 346 лв. за осигуряване на дейности по Националната програма „Оптимизиране на вътрешната структура на персонала“ за 2019 година в сферата на образованието. Средствата са предназначени за изплащане на обезщетения на персонала за месеците януари-април 2019 г. поради настъпила промяна в структурата и състава му, при прекратяване на трудови правоотношения на друго основание или при преструктурирането на мрежата чрез преобразуване или закриване на образователни институции. Средствата се превеждат по бюджетите на общините и ще се осигурят за сметка на бюджета на Министерството на образованието и науката за 2019 г. „Български пощи“ ЕАД ще продадат чрез търг апартамент с площ 97 кв. м в гр. Трявна, както и гараж и складова база в гр. Харманли с площ от 396 кв. м. Имотите не са необходими за дейността на дружеството, а поддръжката им е свързана с неоправдани разходи. Продажбата ще се извърши по цена, не по-ниска от определената от независим оценител. За частна държавна собственост бяха обявени три сгради, разположени в близост до жп гара Волуяк. Правителството даде съгласието си те да бъдат премахнати от активите на Национална компания „Железопътна инфраструктура“ заради отпадналата необходимост от използването им, както и лошото им конструктивно състояние. Това ще позволи реализацията на проект „Модернизация на жп участък гара София-гара Волуяк“. В сградите не са разположени обекти на железопътната инфраструктура, съгласно § 1, т. 1 от Допълнителните разпоредби на Закона за железопътния транспорт. През тях не преминават действащи кабели и съоръжения на железопътната инфраструктура и нямат функционално и технологично значение за сигурността на железопътните превози. Променя се статутът на поземлен имот, управляван от Държавно предприятие „Национална компания Железопътна инфраструктура“. Имотът се намира в село Васил Левски, община Карлово, и от публична държавна собственост стават частна държавна собственост. Това ще даде възможност на компанията да се разпорежда с него и така да реализира необходимите за подобряване на финансовото си състояние приходи. Имотът няма функционално и технологично значение за сигурността и осъществяването на железопътните превози и в него не са разположени обекти на железопътната инфраструктура. Имоти - публична държавна собственост се обявяват за частна държавна собственост и се предоставят на община Варна. Имотите, които представляват работни помещения, се намират в една и съща сграда на ул. „Преслав“ № 22, район „Одесос“ във Варна. Помещенията ще бъдат използвани от новосъздадения отдел „Недвижимо културно наследство“ към дирекция „Архитектура, градоустройство и устройствено планиране“ при община Варна. Досега те са били стопанисвани от Министерството на правосъдието за нуждите на Агенцията по вписванията и областния управител на област Варна, но са с отпаднала за тях необходимост. Размяна на стипендианти между България и Корейската народно-демократична република (КНДР), организиране на прояви в сферата на изкуството, културата, медиите, библиотечното дело, книгоиздаването, архивите и спорта са предвидени в проекта за подновяване на Програмата за сътрудничество в областта на образованието и културата между Република България и КНДР. Проектът беше одобрен днес от Министерския съвет. Правителственото решение има за цел да обнови правната рамка на сътрудничеството с КНДР в областта на образованието и културата. Проектът за програма е за периода 2019-2022 г. Той отговаря на политиката на Европейския съюз спрямо КНДР и не противоречи на международните санкции, наложени на Пхенян. Правителството одобри позицията на България за заседанието на Съвета на ЕС по заетост и социална политика, което ще се състои на 8 юли в Брюксел. Очаква се да бъде проведен дебат относно икономиката на благоденствието, която обхваща мерки на политиката в социалната сфера, в областта на заетостта, равенството между половете, здравеопазването и образованието. В дневния ред на заседанието е включено одобряване на Препоръки относно националните програми за реформи за 2019 г. към всяка държава-членка. Ще бъде проведена и дискусия на тема „Чиста планета за всички: стратегическа дългосрочна визия за неутрална по отношение на климата икономика - аспекти в сферата на заетостта“. Съветът на ЕС по икономически и финансови въпроси (ЕКОФИН) ще заседава на 9 юли в Брюксел, Белгия. В рамките на Европейския семестър за 2019 г. се очаква финансовите министри да одобрят проекта на специфичните за всяка страна препоръки. Съветът ще обсъди актуалното състояние на модернизирането на системата за собствени ресурси на бюджета на ЕС и потенциални нови източници на приходи. Съгласно дневния ред на заседанието ще бъде представена работната програма на Финландското председателство на Съвета на ЕС. Съветът на ЕС по конкурентоспособност (вътрешен пазар, индустрия и научни изследвания) ще проведе неформално заседание на 4 и 5 юли в Хелзинки, Финландия. В частта „Вътрешен пазар и индустрия“ се предвижда провеждането на пленарна сесия „Интегриране на единния пазар, динамична цифрова икономика и съвременна индустриална политика“, дебат относно „Интелигентни решения за конкурентоспособна и неутрална по отношение на климата Европа“, както и четири паралелни работни дискусии. Частта „Научни изследвания“ включва дебат на тема: „Научните изследвания и иновациите като двигатели на устойчив растеж“ и работна сесия относно „Мисиите като стратегически инструмент в „Хоризонт Европа“. Министерският съвет одобри също резултатите от проведени заседания на Съвета на ЕС. На 27 май в Брюксел се състоя заседание на Съвет „Външни работи“ (Търговия) на ЕС. Обсъдени бяха реформата и преговорите в Световната търговска организация. Беше направен и преглед на актуалното състояние на търговските отношения между ЕС и САЩ. В рамките на заседанието се състоя също политическа дискусия по предстоящите стъпки в двустранния диалог, с фокус върху възможностите за откриване на търговски преговори със САЩ в изпълнение на залегналите в Съвместната декларация на президента на САЩ и председателя на ЕК. Министрите обсъдиха и предстоящите стъпки в подготовката за подписването на Споразумението за свободна търговия и Споразумението за закрила на инвестициите между ЕС и Виетнам. На 6 юни в Люксембург се проведе заседание на Съвета на ЕС „Правосъдие и вътрешни работи“ в част „Правосъдие“. Министрите изразиха позициите на държавите-членки по темата за „Цифровизация на съдебното сътрудничество“ в областта на гражданското право. Обсъдено беше бъдещето на материалното наказателно право на ЕС, както и взаимното признаване по наказателноправни въпроси. Приети бяха заключения относно полезните взаимодействия между Евроюст и мрежите, създадени от Съвета в областта на съдебното сътрудничество по наказателноправни въпроси, както и заключения относно съхраняването на данни за целите на борбата с престъпността. По темата за подобряването на достъпа до електронни доказателства в наказателноправната област бяха приети две решения на Съвета - за започване на преговори за споразумение между ЕС и САЩ относно трансграничния достъп до електронни доказателства и за разрешаване на участието в преговорите относно втория допълнителен протокол към Конвенцията от Будапеща. Правителството призна Сдружение „Национална асоциация на хората с придобити увреждания“ за национално представителна организация за срок от три години. Сдружението осъществява дейности в обществена полза чрез предоставяне на становища и участие при разработването на проекти, програми, стратегии и инициативи на национално и регионално ниво в областта на науката, културата и изкуството, образованието, спорта и професионалната реализация на хората с увреждания. Организацията работи активно за интегриране на хората с придобити увреждания в обществения живот чрез създаване на национална мрежа на асоциацията и изграждане на общински структури, за включване в работата на органите на национално и местно самоуправление при формиране и прилагане на политиките в областта на хората с увреждания. Сдружението ръководи постоянно действащ център за консултации и подкрепа, в който се извършват безплатни юридически консултации и административно подпомагане на хората с увреждания. Министерският съвет прие Постановление за структурни промени в системата на здравеопазването. Преобразува се Националният център по наркомании (НЦН) чрез вливане в Националния център по обществено здраве и анализи (НЦОЗА), тъй като сходни дейности се изпълняват от специализирана дирекция на Министерството на здравеопазването. По този начин ще бъде избегнато дублиране на функции и отговорности. В резултат на преобразуването към НЦОЗА ще премине персоналът на НЦН, необходим за осъществяване специфичните функции на центъра по обществено здраве. Ще бъде увеличена щатната численост на Националната експертна лекарска комисия, за да бъде достатъчно ефективна НЕЛК при изпълнението на възложените й функции. Ще бъде увеличен и щатът на Държавна психиатрична болница за лечение на наркомании и алкохолизъм, като целта е запазването на функциониращия към момента в това лечебно заведение лабораторен комплекс. Ще бъде увеличена и числеността на персонала в Държавна психиатрична болница - с. Церова Кория. Това ще се случи за сметка на закрити щатни бройки в системата на домовете за медико-социални грижи за деца. Към момента в ДПБ - с. Церова Кория има недостиг на персонал. Правителството одобри българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 04 юли в гр. Брюксел. На заседанието ще бъде разгледано назначаването на един съдия в Съда на ЕС и на двама съдии в Общия съд на ЕС. България подкрепя предложението на Кралство Швеция за назначаване на г-н Нилс Вал за съдия в Съда на ЕС за остатъка от мандата - от 7 октомври 2019 г. до 6 октомври 2024 г. Смяната се налага, тъй като досегашният титуляр г-н Карл Густав Фернлунд подаде оставка. Подкрепяме и предложенията на Италианската република за назначаване на г-жа Орнела Порчиа и г-н Роберто Мастрояни за съдии в Общия съд на ЕС за периода от 1 септември 2019 г. до 31 август 2025 г. Те се избират, защото предстои частична промяна на състава на съда. Съдът на Европейския съюз е със седалище в Люксембург и се състои от две юрисдикции: Съд и Общ съд. Съдът, създаден през 1952 г., се произнася по преюдициални запитвания, за да се гарантира еднаквото прилагане на общностното право. Той контролира и спазването на задълженията на държавите-членки, като разглежда искове за неизпълнение. Съдът разглежда и жалби за отмяна на актове на евроинституции, както и искове за установяване на неправомерно бездействие. Общият съд е създаден през 1988 г. Сред най-важните му правомощия са да разглежда жалби на физически и юридически лица срещу актовете на евроинституциите, както и жалби на държавите-членки срещу Европейската комисия или Съвета на ЕС. Министерският съвет одобри проект на Закон за изменение и допълнение на Закона за борба с трафика на хора (ЗИД на ЗБТХ). Промените предвиждат синхронизация на българско законодателство с международната регламентация в областта на предоставянето на период за размисъл и период за възстановяване чрез ясно дефиниране на неговите функции и срок, както и допълване на правата, от които жертвата на трафик може да се ползва в този срок в съответствие с изискванията на Конвенцията на Съвета на Европа за борба с трафика на хора. С приемане на Проекта ролята на Националната комисия за борба с трафика на хора (НКБТХ) като национален координатор по прилагането на Национален механизъм за насочване и подпомагане на жертви и като национален орган за докладване се цели да бъде окончателно утвърдена. В Проекта е заложено подобряване на средствата и механизмите на НКБТХ за ръководство и контрол на структурите по ЗБТХ, както и надграждане на организацията и координацията между отделните ведомства и организации, свързани с функции по закона. Сред промените са и създаването на законова възможност да се откриват специализирани приюти за последваща реинтеграция на жертви на трафик на хора, уреждане на координаторската роля на НКБТХ и закрепване на основната й роля за събиране и анализ на данни във връзка с трафика на хора. Промените целят и внасяне на яснота по отношение оказването на помощ и закрила на деца-жертви. Целите на проекта съответстват на заложените приоритети, цели и мерки в Национална стратегия за борба с трафика на хора 2017 - 2021 и Национална програма за противодействие на трафика на хора и закрила на жертвите и кореспондират с основните цели в правителствената програма по отношение на Укрепване на държавността и стабилизиране на институционалната среда и Гарантиране на социалните права на гражданите и провеждане на социална политика, която подпомага уязвимите групи. Правителството прие Постановление за допълнение на Наредбата за административното обслужване, с което задължава всички общински администрации да използват стандартизирани образци на заявления за 16-те най-масови общински административни услуги. По този начин се облекчават гражданите и бизнеса, намалява се административната тежест чрез отпадане на ненужни документи и се спестява време при получаването на резултата от извършената услуга. Селекцията на най-често предоставяните услуги от общините е извършена в партньорство с Националното сдружение на общините, а стандартизираните документи ще бъдат вписани в Регистъра на услугите към Административния регистър. Приетото Постановление е в изпълнение на Програмата за управление на правителството за намаляване на административната тежест за гражданите и бизнеса и създаване на по-добри условия за икономическа и инвестиционна дейност. Това е втората стъпка за стандартизация на административните услуги, след постигнатото през 2018 г. уеднаквяване на услугите, които се предоставят от областните администрации. Министерският съвет прие Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. Документът е от съществено значение за туристическия сектор и за повишаване качеството на туристическите услуги, тъй като дава ясно разписани правила за правилната и безопасната техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. Чрез Наредбата се разширяват възможностите за осъществяване на регулярен контрол от страна на Държавната агенция за метрологичен и технически надзор (ДАМТН), което да гарантира правилното и безопасно използване на басейните. Според текстовете басейните трябва да бъдат проверявани 2 пъти годишно - от 1 април до 1 май и от 30 септември до 31 октомври. Собственикът или лицата, стопанисващи плувните басейни, трябва да назначат тричленна комисия от експерти, която да извърши проверка на басейна. Задължение на собственика е също да съхранява досие на съоръжението, което съдържа проектната и техническа документация, информация за всички елементи на вграждане, филтрация и помпи към басейните, документацията за извършените ремонти, както и всички документи, издадени от ДАМТН. В случай, че комисията установи несъответствия, касаещи безопасната експлоатация на елементите на вграждане, филтрация и помпите към плувните басейни, е длъжна в 3-дневен срок от подписването на протокола да уведоми писмено председателя на ДАМТН за констатациите си. Документът е преминал през обществено обсъждане. Очакваният ефект от Наредбата е да се осигурят максимални условия за гарантиране на здравето на туристите чрез ясни правила и отговорности за проверка и контрол на басейните. Министерският съвет одобри позицията на Република България по дело Т-136/19 пред Общия съд на Европейския съюз. Делото е образувано по жалба на „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД, с която се иска от Общия съд да отмени Решение на Европейската комисия от 17-ти декември 2018 година. То се отнася до производство по член 102 от Договора за функциониране на Европейския съюз по Дело АТ.39849 БЕХ-Газ за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Българската страна встъпва по дело Т-136/19 в подкрепа на искането на трите енергийни дружества да бъде отменено посоченото решение на Европейската комисията. Изпълнението на Решението ще се отрази върху възможностите на БЕХ ЕАД и „Булгартрансгаз“ ЕАД да изпълнят ангажиментите си по реализацията на стратегически за българската държава инфраструктурни проекти, между които изграждането на междусистемната газова връзка Гърция-България, развитието на националната газопреносна мрежа, изграждане на Газов хъб „Балкан“ и други. Правителството одобри допълнителни разходи по бюджета на Министерството на младежта и спорта за 2019 г. Средствата в размер на 1 000 000 лв. ще бъдат изразходвани за развитие на детско-юношеския футбол в Република България. Развитието на детско-юношеския спорт в страната е един от основните приоритети, заложени в Националната стратегия за развитие на физическото възпитание и спорта в Република България 2012 - 2022 г. Насоките за развитието на детско-юношеския футбол са заложени в Програмата за развитие на детско-юношеския футбол на сдружение „Български футболен съюз“. Пилотният проект на програмата стартира през 2016 г. с участието на състезатели от 12-те най-добре представящи се футболни школи в страната. През 2017 г. обхватът на Програмата се разшири до участие на спортисти от 16 футболни школи. Продължаването на програмата ще даде възможност да бъде унифицирана структурата на детско-юношеския спорт, която да бъде в съответствие с целта и основните задачи на Националната стратегия за развитие на физическото възпитание и спорта в Република България 2012 - 2022 г. Ще се разшири кръгът от включените спортисти, ще се даде възможност подрастващите да развият двигателната си култура и координация чрез прилагането на утвърдени европейски модели за развитие на тези качества.", "date": "2019.07.03", "title": "Вижте решенията на Министерския съвет"}
{"url": "https://www.24chasa.bg/novini/article/7540911", "text": "Четирима души са били задържани при операция на екипи на истанбулската полиция на 21 юни, насочена срещу търговия с органи, съобщават днес турските телевизионни канали НТВ и СиЕнЕн-Тюрк. Полицията е предприела акция след получен сигнал за организиране на търговия с органи в частна клиника в квартал Есенюрт и подготвяне с фалшиви документи на операция за трансплантация на орган. При акцията в болницата полицията е задържала д-р Хайри Г., който е щял да извърши трансплантацията, донора на бъбрек - 32-годишен сириец Ахмет З., израелския гражданин Нимер Х., на когото е трябвало да бъде присаден бъбрекът, и преводача Юсуф Е. Според информациите израелският гражданин е щял да плати на лекаря за трансплантацията 35 000 долара, а на донора - 10 000 долара, уточни БТА. Турски съд е постановил поставяне под арест на лекаря и на сирийския гражданин. Израелският гражданин е експулсиран, а преводачът е освободен от ареста и ще бъде съден на свобода.", "date": "2019.07.03", "title": "Четирима задържани при спецакция в частна клиника в Истанбул срещу търговия с органи"}
{"url": "https://www.24chasa.bg/novini/article/7540909", "text": "Предприемачи и изследователи ще могат да тестват нови безжични технологии, бързо и на ниска цена, в най-различни честотни ленти, чрез издаване на временни разрешения. Това предвижда Актуализираната политика в областта на електронните съобщения на Република България 2019-2022 г., която бе приета от правителството. Документът предлага стъпки за улесняване на използването на радиочестотния спектър и намаляване на регулаторната намеса. Това съобщиха от правителствената пресслужба.  Политиката в областта на електронните съобщения включва конкретни цели и мерки за намаляване на административната тежест, стимулиране на инвестициите в сектора, разгръщането и използването на мрежи с много голям капацитет и предоставяне на услуги от пето поколение. Документът е съобразен с новата регулаторна рамка на Европейския съюз в областта на електронните съобщения от 2018 г.", "date": "2019.07.03", "title": "Предприемачи ще тестват безжични технологии по-лесно и на ниска цена"}
{"url": "https://www.24chasa.bg/novini/article/7540908", "text": "Министерският съвет прие промени в две правителствени постановления - ПМС № 90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации и ПМС № 64/2016 г. за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности. С промяната в Постановление № 90 се дава възможност на висшите училища да заплащат стипендии на студентите при провеждане на студентска практика, извън предвидената по учебен план практическа подготовка. Размерът на стипендиите на студентите за времето на провеждане на практиката не трябва да изостава от минималната работна заплата в страната, за да имат младите специалисти мотивация да придобиват практически приложими познания. С постановлението се определя и размер на присъщи разходи за провеждането на една студентска практика до 320 лв. В тях се включват разходите за възнаграждение на академичния наставник от висшето училище и на ментора от обучителната организация, пътните разходи на академичните наставници за осъществяване на проверка на практическото обучение, разходите за застраховки на студентите по време на практиката и други. Като част от присъщите разходи се предвижда броят на часовете, в които ще е ангажиран академичният наставник за една студентска практика, да е 5 часа. а часовата ставка да е до 20 лв. на час или общо до 100 лв. Броят на часовете на ментора за 1 практика да е 10 часа при часова ставка до 20 лв. на час или общо до 200 лв. В останалите 20 лв. са включени пътните разходи на академичните наставници за осъществяване на проверка на практическото обучение, когато същото се провежда в различно населено място от това на висшето училище, в което се обучава студента, практика и други съпътстващи практиката разходи. Актуализира се и часовата ставка за нейното провеждане на 2,50 лв. на час. Промените ще обхванат всички висши училища в страната, в които през учебната 2018/2019 година се обучават общо 203 602 студенти в редовна и задочна форма на обучение - 178 098 студенти в държавните, и 25 504 в частните висши училища. Средствата за осигуряване на стипендиите на студентите и присъщите разходи при провеждане на студентските практики се осигуряват от бюджетите на висшите училища, целеви средства или чрез финансиране от европейските структурни и инвестиционни фондове. Допълнението в ПМС № 64 се налага, поради отлагане на влизането в сила на Наредбата за единните държавни изисквания за придобиване на висше образование по специалността „Право“ и професионална квалификация „юрист“, приета с ПМС № 82 от 2017 г. с още една учебна година. Тази нормативна промяна влезе в сила от 11 юни 2019 г., като създаде необходимост да се осигурят места за обучение на студенти и в задочна форма по специалността „Право“ за учебната 2019/2020 година.", "date": "2019.07.03", "title": "Променят условията за получаване на стипендии и приема на студентите"}
{"url": "https://www.24chasa.bg/novini/article/7540914", "text": "Правителството одобри 8 337 346 лв. за осигуряване на дейности по Националната програма „Оптимизиране на вътрешната структура на персонала“ за 2019 година в сферата на образованието, това реши Министерски съвет днес. Средствата са предназначени за изплащане на обезщетения на персонала за месеците януари-април 2019 г. поради настъпила промяна в структурата и състава му, при прекратяване на трудови правоотношения на друго основание или при преструктурирането на мрежата чрез преобразуване или закриване на образователни институции. Средствата се превеждат по бюджетите на общините и ще се осигурят за сметка на бюджета на Министерството на образованието и науката за 2019.", "date": "2019.07.03", "title": "Дават над 8 млн. лв. за обезщетения на учителите"}
{"url": "https://www.24chasa.bg/novini/article/7540919", "text": "Министерският съвет прие Постановление за структурни промени в системата на здравеопазването. Преобразува се Националният център по наркомании (НЦН) чрез вливане в Националния център по обществено здраве и анализи (НЦОЗА), тъй като сходни дейности се изпълняват от специализирана дирекция на Министерството на здравеопазването. По този начин ще бъде избегнато дублиране на функции и отговорности. В резултат на преобразуването към НЦОЗА ще премине персоналът на НЦН, необходим за осъществяване специфичните функции на центъра по обществено здраве. Това съобщиха от правителствената информационна служба. Ще бъде увеличена щатната численост на Националната експертна лекарска комисия, за да бъде достатъчно ефективна НЕЛК при изпълнението на възложените й функции. Ще бъде увеличен и щатът на Държавна психиатрична болница за лечение на наркомании и алкохолизъм, като целта е запазването на функциониращия към момента в това лечебно заведение лабораторен комплекс. Ще бъде увеличена и числеността на персонала в Държавна психиатрична болница - с. Церова Кория. Това ще се случи за сметка на закрити щатни бройки в системата на домовете за медико-социални грижи за деца. Към момента в ДПБ - с. Церова Кория има недостиг на персонал.", "date": "2019.07.03", "title": "Правителството одобри структурни промени в системата на здравеопазването"}
{"url": "https://www.24chasa.bg/novini/article/7540916", "text": "Размяна на стипендианти между България и Корейската народно-демократична република (КНДР), организиране на прояви в сферата на изкуството, културата, медиите, библиотечното дело, книгоиздаването, архивите и спорта са предвидени в проекта за подновяване на Програмата за сътрудничество в областта на образованието и културата между Република България и КНДР. Проектът беше одобрен днес от Министерския съвет. Правителственото решение има за цел да обнови правната рамка на сътрудничеството с КНДР в областта на образованието и културата. Проектът за програма е за периода 2019-2022 г. Той отговаря на политиката на Европейския съюз спрямо КНДР и не противоречи на международните санкции, наложени на Пхенян.", "date": "2019.07.03", "title": "Ще разменяме стипендианти с КНДР по нов проект за връзки в областта на образованието"}
{"url": "https://www.24chasa.bg/novini/article/7540920", "text": "Разликата в заплащането на жените и мъжете в България намалява за трета поредна година - от 15,4% през 2015 г. до 13,6% през 2017 г. Това показват данни на Евростат, цитирани в Доклад за равнопоставеността на жените и мъжете за 2018 г., който беше приет от правителството. Средната разлика в заплащането в ЕС през 2017 г. е 16%. Това съобщиха от правителствената пресслужба. Докладът за равнопоставеността между половете отразява и резултатите от изпълнението на политиките за повишаване на участието на жените на пазара на труда, насърчаването на равенството в процесите на вземане на решения. Сред приоритетните области в документа са още борбата с насилието, основано на биологичния пол и промяната на обществените стереотипи спрямо жените и мъжете. В доклада се посочва, че през 2018 г. средногодишният брой на безработните лица на възраст 15-64 навършени години е 170 800 души. От тях 100 200 са мъже, а 70 600 са жени, което е с 33 400 по-малко от 2017 г. Броят на безработните жени се е понижил с 21 000. Акцент в доклада е поставен върху изпълнението на Закона за равнопоставеност между мъжете и жените, който регламентира институционалната рамка, стратегическите и оперативни документи за управление на политиката по равнопоставеност на жените и мъжете и върху представянето на темата по време на Българското председателство на Съвета на Европейския съюз. Докладът отчита също дейността на Националния съвет по равнопоставеност на жените и мъжете към Министерския съвет, който е орган за осъществяване на консултации, сътрудничество и координация между централните и териториалните органи на изпълнителната власт и структурите на гражданското общество.", "date": "2019.07.03", "title": "Разликата в заплащането между жените и мъжете у нас е намаляла до 13,6%"}
{"url": "https://www.24chasa.bg/novini/article/7540933", "text": "Министерският съвет прие постановление за изменение на Тарифа № 12 за таксите, които се събират в системата на Министерството на финансите по Закона за държавните такси. Целта е да се намали административна тежест за лицата, извършващи дейност като обменно бюро. С постановлението се отменя таксата от 50 лв. за вписване на промени в обстоятелството. Направените изменения се отразяват в публичен регистър и няма основания заявителят да уведомява органа за настъпването им. В допълнение, разпоредбата на чл. 3, ал. 4 от Валутния закон предвижда заплащане на такса само при вписване в публичния регистър на лицата, които извършват сделки като обменно бюро, но не и за вписване на промени в обстоятелствата. Приетият от правителството документ е разработен в изпълнение на Решение № 704 на Министерския съвет от 2018 г. за приемане на мерки за трансформация на модела на административно обслужване.", "date": "2019.07.03", "title": "Правителството намали административната тежест на лица с дейност обменно бюро"}
{"url": "https://www.24chasa.bg/novini/article/7540928", "text": "Правителството прие Постановление за допълнение на Наредбата за административното обслужване, с което задължава всички общински администрации да използват стандартизирани образци на заявления за 16-те най-масови общински административни услуги, съобщиха от пресслужбата на кабинета.  По този начин се облекчават гражданите и бизнеса, намалява се административната тежест чрез отпадане на ненужни документи и се спестява време при получаването на резултата от извършената услуга. Селекцията на най-често предоставяните услуги от общините е извършена в партньорство с Националното сдружение на общините, а стандартизираните документи ще бъдат вписани в Регистъра на услугите към Административния регистър. Приетото Постановление е в изпълнение на Програмата за управление на правителството за намаляване на административната тежест за гражданите и бизнеса и създаване на по-добри условия за икономическа и инвестиционна дейност. Това е втората стъпка за стандартизация на административните услуги, след постигнатото през 2018 г. уеднаквяване на услугите, които се предоставят от областните администрации.", "date": "2019.07.03", "title": "Уеднаквяват заявленията за най-масовите общински услуги"}
{"url": "https://www.24chasa.bg/novini/article/7540918", "text": "Министерският съвет одобри проект на Закон за изменение и допълнение на Закона за борба с трафика на хора (ЗИД на ЗБТХ). Промените предвиждат синхронизация на българско законодателство с международната регламентация в областта на предоставянето на период за размисъл и период за възстановяване чрез ясно дефиниране на неговите функции и срок, както и допълване на правата, от които жертвата на трафик може да се ползва в този срок в съответствие с изискванията на Конвенцията на Съвета на Европа за борба с трафика на хора. С приемане на Проекта ролята на Националната комисия за борба с трафика на хора (НКБТХ) като национален координатор по прилагането на Национален механизъм за насочване и подпомагане на жертви и като национален орган за докладване се цели да бъде окончателно утвърдена. В Проекта е заложено подобряване на средствата и механизмите на НКБТХ за ръководство и контрол на структурите по ЗБТХ, както и надграждане на организацията и координацията между отделните ведомства и организации, свързани с функции по закона. Сред промените са и създаването на законова възможност да се откриват специализирани приюти за последваща реинтеграция на жертви на трафик на хора, уреждане на координаторската роля на НКБТХ и закрепване на основната й роля за събиране и анализ на данни във връзка с трафика на хора. Промените целят и внасяне на яснота по отношение оказването на помощ и закрила на деца-жертви. Целите на проекта съответстват на заложените приоритети, цели и мерки в Национална стратегия за борба с трафика на хора 2017 - 2021 и Национална програма за противодействие на трафика на хора и закрила на жертвите и кореспондират с основните цели в правителствената програма по отношение на Укрепване на държавността и стабилизиране на институционалната среда и Гарантиране на социалните права на гражданите и провеждане на социална политика, която подпомага уязвимите групи.", "date": "2019.07.03", "title": "Правителството предлага промени в Закона за борба с трафика на хора"}
{"url": "https://www.24chasa.bg/novini/article/7540937", "text": "Правителството прие наредба за експлоатацията и поддръжката на елементите за вграждане, филтрацията и помпите към плувните басейни Министерският съвет прие Наредба за правилна и безопасна техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. Това съобщиха от правителствената пресслужба. Документът е от съществено значение за туристическия сектор и за повишаване качеството на туристическите услуги, тъй като дава ясно разписани правила за правилната и безопасната техническа експлоатация и поддръжка на елементите за вграждане, филтрацията и помпите към плувните басейни - самостоятелни или прилежащи към места за настаняване. Чрез Наредбата се разширяват възможностите за осъществяване на регулярен контрол от страна на Държавната агенция за метрологичен и технически надзор (ДАМТН), което да гарантира правилното и безопасно използване на басейните. Според текстовете басейните трябва да бъдат проверявани 2 пъти годишно - от 1 април до 1 май и от 30 септември до 31 октомври. Собственикът или лицата, стопанисващи плувните басейни, трябва да назначат тричленна комисия от експерти, която да извърши проверка на басейна. Задължение на собственика е също да съхранява досие на съоръжението, което съдържа проектната и техническа документация, информация за всички елементи на вграждане, филтрация и помпи към басейните, документацията за извършените ремонти, както и всички документи, издадени от ДАМТН. В случай, че комисията установи несъответствия, касаещи безопасната експлоатация на елементите на вграждане, филтрация и помпите към плувните басейни, е длъжна в 3-дневен срок от подписването на протокола да уведоми писмено председателя на ДАМТН за констатациите си. Документът е преминал през обществено обсъждане. Очакваният ефект от Наредбата е да се осигурят максимални условия за гарантиране на здравето на туристите чрез ясни правила и отговорности за проверка и контрол на басейните.", "date": "2019.07.03", "title": "Нови правила за безопасност и поддръжка на басейните"}
{"url": "https://www.24chasa.bg/novini/article/7540946", "text": "Депутатите от „Атака“ сме на мнение, че субсидията трябва да е 1 лв. за действителен глас, така както беше гласувано на първо четене в пленарна зала със 117 „за“. Всички от „Обединени патриоти“ гласуваха „за“, няма как да правим сега крачка назад. Това заяви лидерът на „Атака“ и на парламентарната група на ОП Волен Сидеров на брифинг в Народното събрание след консултации между ГЕРБ и ОП за субсидиите. От страна на ГЕРБ участваха шефките на парламентарната група Даниела Дариткова и на бюджетната комисия Менда Стоянова. „Още повече че имаше референдум и два милиона и половина българи се произнесоха по тази тема. Харесва ни или не, това е гласът на българите”, заяви Сидеров и уточни, че другите две партии, НФСБ и ВМРО, са на различно мнение. Той напомни, че от 2005 до 2009 г. партия „Атака“ работеше без субсидия. „Тогава вкарахме трима евродепутати, 21 народни представители, бях на балотаж с г-н Първанов. Така че, когато искаш - можеш”, категоричен бе партийният лидер и допълни, че всичко, различно от 1 лев, в очите на обществото ще означава бягство от това, което повечето хора искат. В заключение Сидеров посочи, че политиците трябва да си задават въпроса как да върнат доверието на избирателите в политическите партии.", "date": "2019.07.03", "title": "„Атака“ е с ГЕРБ - 1 лев на глас партийна субсидия"}
{"url": "https://www.24chasa.bg/novini/article/7540941", "text": "Мъж на възраст над 70 години бе отведен в болница днес преди обед след инцидент в морето на Южния плаж, предаде \" \". Мъжът е от Плевен и въпреки забранителния червен флаг, поставен на спасителския пост, влязъл във водата да се изкъпе. На излизане от морето му прилошало и колабирал. Тъй като днес вълнението е около 2 - 3 бала, една вълна го е завъртяла и се е нагълтал с вода и пясък. Спасители веднага са го извадили на сушата, а медицинското лице на плажа му е оказало първа помощ. Мъжът е изваден контактен, но с много ниско кръвно. Подаден му е кислород и след като е стабилизиран, е качен в линейка и отведен в Университетската болница \"Св. Марина\". Медици и спасители предупреждават възрастните хора и тези с хронични заболявания да избягват да посещават плажовете в най-топлите дни през юли и август.", "date": "2019.07.03", "title": "Мъж колабира във Варна, вълна го завъртяла в морето и се нагълтал с вода и пясък"}
{"url": "https://www.24chasa.bg/novini/article/7540245", "text": "Италианецът социалист Давид-Мария Сасоли бе избран току-що за председател на Европейския парламент на пленарното заседание в Страсбург. Това се случи на балотаж след драматичен първи тур тази сутрин, на който не му стигнаха гласове. Сега има с 11 над нужния минимум. Той бе номиниран снощи на заседание на групата \"Социалисти и демократи\", член на която е и лидерът на ПЕС Сергей Станишев. Той обаче е помолил колегите си да не номинират него. Сасоли е номинацията на компромиса между ЕНП, Либералите, които не издигнаха кандидат за поста, и политическото му семейство ПЕС. Наследникът на италианеца Антонио Таяни (ЕНП) на поста - Давид-Мария Сасоли, е на 63 г., роден е във Флоренция. Евродепутат е от 2009 г., това е третият му мандат. По професия е журналист. Председателят бе избран на балотаж с бюлетини, които евродепутатите пускаха в урни, подредени в пленарната зала по азбучния ред на имената им. В момента пленарната зала изпраща на крака и с аплодисменти досегашния председател на ЕП Антонио Таяни.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                 ", "date": "2019.07.03", "title": "Първо в „24 часа“: Социалистът Сасоли, журналист, е шеф на Европейския парламент"}
{"url": "https://www.24chasa.bg/novini/article/7540953", "text": "Министерският съвет одобри позицията на Република България по дело Т-136/19 пред Общия съд на Европейския съюз. Делото е образувано по жалба на „Български енергиен холдинг“ ЕАД, „Булгаргаз“ ЕАД и „Булгартрансгаз“ ЕАД, с която се иска от Общия съд да отмени Решение на Европейската комисия от 17-ти декември 2018 година. То се отнася до производство по член 102 от Договора за функциониране на Европейския съюз по Дело АТ.39849 БЕХ-Газ за блокиране на достъпа на конкуренти до ключова газова инфраструктура в България в нарушение на антитръстовите правила на ЕС. Българската страна встъпва по дело Т-136/19 в подкрепа на искането на трите енергийни дружества да бъде отменено посоченото решение на Европейската комисията. Изпълнението на Решението ще се отрази върху възможностите на БЕХ ЕАД и „Булгартрансгаз“ ЕАД да изпълнят ангажиментите си по реализацията на стратегически за българската държава инфраструктурни проекти, между които изграждането на междусистемната газова връзка Гърция-България, развитието на националната газопреносна мрежа, изграждане на Газов хъб „Балкан“ и други.", "date": "2019.07.03", "title": "България ще подкрепи БЕХ, Булгаргаз и Булгартрансгаз по дело Т-136/19 пред Общия съд на ЕС"}
{"url": "https://www.24chasa.bg/novini/article/7540955", "text": "От трън, та на глог. Тази поговорка може да опише поредното кариерно придвижване на Урсула фон дер Лайен - германската министърка на отбраната, която сега е номинирана да заеме най-високия политически пост в Европейския съюз. 60-годишната членка на десноцентристкия Християндемократически съюз (ХДС) на канцлерката Ангела Меркел бе издигната вчера от лидерите на ЕС да бъде приемник на Жан-Клод Юнкер като председател на Европейската комисия. Седмици наред имаше спекулации за нейното евентуално прехвърляне в Брюксел, но малцина очакваха, че Фон дер Лайен е вперила взор в толкова висок пост. У дома това би било възприето като политическото завръщане на годината. Като министър тя бе подложена на огромен натиск заради множество големи скандали, свързани с въоръжените сили на Германия. Сред тях бяха смущаващите разкрития за остарялата екипировка в армията и за присъствието на крайнодесни екстремисти в личния състав. Заставането й начело на изпълнителния орган на ЕС обаче ще затвърди траекторията й на пионер в политиката. През 2013 г. тя стана първата жена министър на отбраната в историята на Германия, а сега може да стане първата жена председател на Европейската комисия. От левоцентристката Германска социалдемократическа партия (ГСДП), която е в коалиция с ХДС, обаче критикуват тази възможност. \"Фон дер Лайен е нашият най-слаб министър. Изглежда това е достатъчно да стане шеф на комисията\", написа в Туитър видният социалдемократ Мартин Шулц. Заради съпротивата на ГСДП Меркел каза вчера, че германското правителство ще се въздържи от официално номиниране на своя министър, въпреки че останалите 27 страни членки дават подкрепата си. Не е задължително обаче скандалите, които я тормозеха у дома, да я последват извън Германия. Дипломиран лекар, Урсула фон дер Лайен е уважавана сред партньорите в НАТО заради плановете й да засили военното сътрудничество в ЕС. Има слухове, че Франция е оказала силна подкрепа за нейната заявка за поста и че дори може би е издигнала нейната кандидатура. Преместването в Брюксел ще бъде за Фон дер Лайен завръщане в родния град. До 1971 г. тя е учила в многоезично европейско училище в белгийската столица и говори свободно френски език. На фона на разногласията кой трябва да заеме ръководните роли в ЕС след изборите, нанесли тежки удари на традиционните партии, новинарският уебсайт \"Политико\" съобщи, че френският президент Еманюел Макрон е казал на Меркел, че Фон дер Лайен е може би в действителност правилният избор за председател на комисията и че Кристин Лагард трябва да оглави Европейската централна банка. Фон дер Лайен носи със себе си солиден бекграунд в областта националната сигурност, както и опит на международната сцена. Нейни изяви като тази на Берлинската конференция по сигурността миналата година, когато тя се обяви за \"армия на европейците\", може да бъдат възприети като предизборни речи. \"Целта е, когато дойде следващата криза, а никой не знае кога ще е това и как ще дойде тя, че ние като европейци сме в позицията да решим да действаме и тогава наистина да предприемем правилните стъпки\", каза Фон дер Лайен. Същия ден тя призова за нова стратегия във външната политика, която да позволи вземането на решения с мнозинство в блока и така да се предотвратят блокиращи действия на отделни страни членки. Отличните оценки на Фон дер Лайен на гимназиалните матури поставят основата за кариера на високо ниво. Тя започва да следва медицина и защитава докторат, преди да премине в политиката. Нейният семеен живот на майка на седем деца изглежда не е пречка за кариерата й. Фон дер Лайен, която е дъщеря на бивш премиер на Долна Саксония, е натрупала богата биография с държавни постове - министър по социалните въпроси в тази германска провинция от 2003 г., преди да премине на федерално ниво като министър по семейните въпроси от 2005 и министър на труда от 2009 г. След това тя поема портфейла на отбраната - пост, на който превръща модернизирането на Бундесвера в своя мисия след години на недофинансиране, намалило способността за дислоциране на германските военни. В рамките на този план бе предвидено наемането на външни консултанти за стоти милиони евро - още един от скандалите, белязали нейното пребиваване в министерството, и който още се разследва. Когато вчера бе разпространена новината за нейното номиниране, някои от критиците й споменаха тези спорни теми. Свен Гиголд, германски евродепутат от Зелените, окачестви в Туитър нейната номинация като \"горчива\", посочвайки разследванията като една от причините. \"Европа заслужава нещо по-добро!\", добави той. (БТА)", "date": "2019.07.03", "title": "Кариерното придвижване на Урсула фон дер Лайен: От трън, та на глог"}
{"url": "https://www.24chasa.bg/novini/article/7540975", "text": "Лек автомобил е блъснал дете на пешеходна пътека във Варна. Инцидентът е станал вчера около 16 часа, съобщават от полицията в морската ни столица. Вследствие на удара момчето е получило контузия на единия крак. То е отведено в болница, където е прегледано и освободено за домашно лечение. Няма опасност за живота му.", "date": "2019.07.03", "title": "Дете е в болница във Варна, блъснато от кола на пешеходна пътека"}
{"url": "https://www.24chasa.bg/novini/article/7540794", "text": "Ние искаме да работим, не искаме да протестираме! Създаваме работни места, а не социално напрежение! Градим сигурно и устойчиво, не клеветим и не заблуждаваме! Като отговорни граждани на Република България и основатели на строителна компания АРТЕКС Инженеринг АД винаги спазваме закона и работим в синхрон с изискванията на институции като ДНСК, МРРБ и Столична община. Отново заявяваме, че имаме законно и валидно разрешение за строеж за сграда „Златен век“ от Главния архитект на София до януари 2020 г. Тъй като по време на влизане на новия закон в сила е на лице валидно разрешително, съгласно нашето законодателство, то остава действащо със срок до 2020г. Продължаваме да вярваме във върховенството на закона и в силата на правото. АРТЕКС е компанията, която от 25 години строи по световни стандарти. На нас не ни e необходимо политическо влияние за да бъдем това, което сме. Никога не сме участвали в обществени поръчки или проекти, които усвояват европейски средства. Ние сме убедени, че „Златен век“ ще бъде изключителна придобивка за София и ще подпомогне развитието на кв. Лозенец в икономическо, архитектурно и градоустройствено отношение. Къде изобщо е мястото на една висока сграда, ако не в големия град, който не може да се разширява безкрайно по периферията, поглъщайки огромни средства по инфраструктура и градски транспорт? В 21 в. така изглеждат световните столици на развитите и проспериращи държави! А ние как се вписваме в тази картина? За да расте като съвременна европейска столица, София трябва да мисли в перспектива и да достига нови върхове. Повторението на едни и същи модели изглежда безопасно и сигурно никого не дразни, но настанява в града ни скуката и старомодността. Всички знаят как изглежда Лозенец сега. Такава ли трябва да остане жилищната среда в една европейска столица? Ние от Артекс винаги сме облагородявали околните пространства около нашите сгради. Предлагаме изграждане на нови тротоари, ново улично осветление и нови зелени площи. Нашата кауза е да подобряваме средата на живот в София. Бихме искали да успокоим хората от квартала, че градоустройството на „Златен век“ е специално разработено за да не засенчва жилищни блокове. Сградата няма да блокира гледка към Витоша, освен за няколкото стаи в хотел Маринела. Разполагаме с положително становище за трафика, издадено от Столична Дирекция на Вътрешните работи „Отдел Пътна Полиция“. Конкуренти целят да внушат неверни твърдения, извършват системни провокативни действия, с които заблуждават гражданите, както на район „Лозенец”, така и на цяла България. В очернящата кампания освен авторитета на АРТЕКС, се опорочават институциите, които прилагат Закона за устройство на територията и всички закони и нормативни документи в Република България. Как всички тези негативни събития, смяна на мнение и свободно разпространение на клевети влияят на всички строителни предприемачи и чуждестранни инвеститори? Каква представа се създава за бизнес средата у нас и как това се отразява на имиджа на страната ни? Тази несигурност води до намаляване на инвестициите и загуба на работни места. Ние от Артекс работим за новия съвременен облик на София. Ние инвестираме в България! Нима в това е нашата вина? Във връзка със сграда Златен Век, нашата компания се обръща към закона. За да покаже той, че гарантира правото на бизнеса у нас да се развива в условия на сигурност и перспективност. А вярата в силата и справедливостта на Закон прави нашето общество уверено и съзидателно.", "date": "2019.07.03", "title": "Клипът на \"АРТЕКС\", който беше спрян, може да  видите отново тук"}
{"url": "https://www.24chasa.bg/novini/article/7540983", "text": "Пастирът, който блудства с 18-годишно момиче в село Иван Вазово, се сдоби с присъда. Той е признат за виновен след самопризнание и признаване на всички факти и обстоятелства по случая, предаде  Гнусната гавра е станала посред нощ преди седмица. Жената се е прибирала, когато в гръб я нападнал непознат за нея мъж. Сграбчил я и я проснал на земята. Докато момичето се дърпало, нападателят приложил и сила. Блудствал с нея, като действията се изразявали в опипване на гърдите й. След като се задоволил, мъжът побягнал. 18-годишната пък подала сигнал в полицията, описвайки как изглежда нападателят й. Тя посетила и лекар, тъй като имала синини и охлузвания от падането и приложената сила. Каква обаче е била предисторията? В нощта на нападението момичето и нейни приятели се събрали да купонясват във фургон, намиращ се до къщата на един от младежите. Там те пуснали музика и започнали веселбата, гарнирана с консумация на алкохол. Пастир от селото видял светлината и чул музиката. Той влязъл в металното съоръжение и помолил да се присъедини. Стресирани от присъствието на мъжа, младежите му налели ракия. Започнали сладки приказки за живота, като през цялото време пастирът не отделял очи от младото момиче. В един момент последният си тръгнал, но след по-малко от час се върнал. Той залитал и се държал арогантно. Поискал още ракия от компанията, като обяснил, че който не му се подчинявал „разбивал глави”. На момчетата им направило впечатление, че мъжът освен на алкохол, миришел много силно и на оборска тор. Те го помолили да си вземе питието и да тръгне. Пастирът, макар и недоволен от това, излязъл отвън. Притеснени, че пийналият може да им създаде неприятности, компанията решили да се прибират. Едно от момчетата тръгнало с 18-годишната, за да я изпрати. Такива мераци били заявени и от пияния, който сграбчил момичето. Говорил й колко е влюбен в нея и как искал да се усамотят. Отскубвайки се от лапите му, девойката побягнала, но след нея тръгнал и пастирът. Настигайки я, той я блъснал на земята и опипал гърдите й. Докато задоволявал мераците си, той душел младата жена. В този момент се намесил приятелят на момичето. Той хванал ръцете на нападателя, а жертвата му отново тръгнала да бяга.Тичайки успяла да се обади на баща си и да му разкаже какво се случва. Притесненият родител веднага тръгнал с колата. Пред кметството на селото той заварил дъщеря си, която прибрал в колата. Секунди по-късно, тичайки пристигнал и нейният приятел. Последният бил гонен от пияния пастир. Той опитал дори да отвори вратата на автомобила, за да се докопа до 18-годишната. Баща й обаче дал газ на колата и тръгнали към вкъщи. След броени минути, на оградата на къщата се появил и пастирът. Той крещял и настоявал да види момичето. След като това не се случило той си тръгнал. Потърпевшата и родителите й подали сигнал в полицията. Те разказали всичко на диспечерката и описали мъжа. На следващия ден момичето посетила лекар и се сдобила със съдебномедицинска експертиза, с която подала жалба. Веднага след описанието на нападателя си, последният бил задържан. По време на разпита, вече трезвен, пастирът признал за действията си и за желанието си за полово сношение с младото момиче. Още същата седмица нападателят се изправил пред съда. Той признал всичко и помолил магистратите за снизхождение. В крайна сметка председателят на състава призна за виновен пастира, като постанови наказание 2 години условно с 4 изпитателен срок. Разходите също са присъдени на похотливия пастир.", "date": "2019.07.03", "title": "Осъдиха условно пияния пастир, блудствал и душил младо момиче в пловдивско село"}
{"url": "https://www.24chasa.bg/novini/article/7540988", "text": "Най-често срещаният вид домашни хлебарки еволюира много по-бързо, отколкото са предполагали учените, сочи ново изследване, проведено в Съединените щати, информира  Учени от университета \"Пардю\" в Индиана се опитвали в продължение на шест месеца да унищожат популация от вида “германски хлебарки”, които са най-разпространени в световен мащаб. Буболечките живеели в три сгради в Илиноис и Индиана и били подложени на много и различни видове отрови. Учените установили, че не само хлебарките почти не се вляят от тези пестициди, но и някои от популациите продължават да се увеличават дори след приемането на различните видове отрова. В един момент една от популациите дори “процъфтявала” и нейната бройка се увеличила въпреки комбинираните пестициди, с които били третирани. Оказало се, че хлебарките развиват резистентност към големи групи от пестицидите, с които се опитваме да ги унищожим и тази резистентност се предава надолу по поколенията. Това означава, че всяко следващо поколение хлебарки е по-издръжливо от предното и не може да бъде отровено. До момента учени са смятали, че хлебарките развиват “имунитет” единствено към отделни пестициди, но новото проучване сочи, че тази резистентност е към цели групи отрови. Женска германска хлебарка може да има около 50 малки на всеки три месеца. На годишна база от една единствена хлебарка и нейните поколения могат да се появят до 10 млн. други. Това означава, че еволюирането на буболечките и техният имунитет към пестициди може да се случи много по-бързо отколкото е смятано до момента.", "date": "2019.07.03", "title": "Хлебарките скоро ще бъдат безсмъртни - стават устойчиви на пестициди"}
{"url": "https://www.24chasa.bg/novini/article/7541212", "text": "Във връзка с високите температура, КТ \"Подкрепа\" в Пловдив обяви \"червен\" телефон, свързан с работата и условията на труда, съобщи председателят на структурата Атанас Кръстев. На този телефон работници и служители, работещи на открито или в закрити помещения, могат да подават информация за промяна на условията на труд, които застрашават по някакъв начин живота и здравето им, предава БТА. От синдиката отправят апел към работодателите да спазват изискванията, заложени в закона за Здравословни и безопасни условия на труд и по този начин да осигурят поне минималните изисквания за микроклимата на работните места.", "date": "2019.07.03", "title": "КТ \"Подкрепа\" в Пловдив обяви \"червен\" телефон за условията на труд в горещините"}
{"url": "https://www.24chasa.bg/novini/article/7541218", "text": "Най-добрите анализи на резултатите от националното външно оценяване в седми клас от тази година могат да се направят на ниво училище и на ниво ученик. Очевидно е, че имаме проблем с резултатите по математика, той е от много години, дължи се на вътрешни и на външни за системата обстоятелства. Това каза министърът на образованието и науката Красимир Вълчев в коментар за по-ниските резултати по математика в седми клас на външното оценяване от резултатите по български език и литература, предаде БТА. По думите му външните обстоятелства са свързани с различното поколение деца и ученици, на които много по-трудно се провокира интереса за учене и много по-трудно се концентрират и мотивират да учат, особено по математика и по природни науки. Има и вътрешни фактори в системата, но основният фактор за доброто обучение си остава подготвеният и мотивиран учител, каза министър Вълчев. Той отбеляза, че новите учебни програми бяха изготвени, но системата на образованието трябва да \"се настрои\" към това да дава и функционална грамотност на учениците. \"Българската система на образование се справя относително добре с базовата и четивната грамотност, като сме на едно от челните места в Европа - по PIRLS, но сме на едно от последните места по функционална грамотност - по PISA\", коментира образователният министър. Той добави, че учителите трябва не само да бъдат подготвени, да имат свобода, но и да бъдат насърчени да прилагат креативни и иновативни методи на преподаване. Учителите трябва да полагат повече усилия за работа с всяко едно дете и когато то е натрупало образователни трудности, всеки един учител трябва да бъде креативен и да намери специфичен подход към всяко дете, препоръча министър Вълчев. Той каза, че за съжаление, по математика, затрудненията лесно се натрупват, ако не се решават задачи от учениците. Министърът на образованието припомни, че по-голяма част от дейностите по интереси вече са насочени към математиката и природните науки.", "date": "2019.07.03", "title": "Красимир Вълчев: Имаме проблем с резултатите по математика, от много години"}
{"url": "https://www.24chasa.bg/novini/article/7541220", "text": "Председателят на Европейската комисия Жан-Клод Юнкер е преразпределил отговорностите на еврокомисарите заради оттеглянето на Андрус Ансип и Корина Крецу, които заеха местата си в Европейския парламент. Това съобщи говорител на ЕК. Ансип бе един от зам.-председателите на комисията и отговаряше за единния цифров пазар. Неговите отговорности ще бъдат поети от зам.-председателя Марош Шефчович. Румънката Крецу бе комисар за регионалната политика и нейните задължения се прехвърлят на еврокомисаря по въпросите на съседството Йоханес Хан, предава БТА. Юнкер преди месец настоя държавите, чиито комисари се оттеглят, да не изпращат техни заместници. ЕК вече е изчерпала законотворческата си работа до края на октомври, а и това би довело до допълнителни разходи от около един милион евро за заместник за четири месеца, поясни говорителят. С представените днес от Юнкер правила се предвижда предложената за следващ председател на ЕК Урсула фон дер Лайен да получи още сега офис в комисията, техника и сътрудници. Същите придобивки ще получат и предложените за следващи еврокомисари, след като бъдат одобрени от Фон дер Лайен.", "date": "2019.07.03", "title": "Юнкер преразпредели отговорностите в ЕК заради напускането на Ансип и Крецу"}
{"url": "https://www.24chasa.bg/novini/article/7541236", "text": "Петричанинът Георги Стойков излиза предсрочно на свобода от затвора в Бобов дол. 31-годишният мъж излежава присъда от 6,5 г. от Специализирания наказателен съд за участие в ОПГ за разпространение на наркотици. Той бе заловен през юли 2014 г. във Варна при зрелищна акция пред МОЛ. В колата му бе намерена 1,3 кг марихуана, която той доставил до морския град за групата на Николай Тошев - Чирпанския. Стойков е с няколко присъди от съда в Кюстендил, както и от СпНС за притежание на наркотици. Лежал е в затвора, където се запознал с Чирпанския и след излизане на свобода, започнал да доставя канабис до Варна. Петричанинът лежи в затвора в Бобов дол и е изтърпял досега 5 години и 6 месеца от присъдата си. Поискал от съда в Кюстендил да излезе условно предсрочно на свобода. Магистратите уважиха молбата му, защото имал добро поведение. Посещавал е редовно училище и е в 12-и клас. Не е наказван, а е награждаван многократно. За остатъка от наказанието около 1 година съдът определи да провежда задължителни срещи с пробационен служител.", "date": "2019.07.03", "title": "Пускат на свобода дилър от Петрич, работил за бандата на Чирпанския"}
{"url": "https://www.24chasa.bg/novini/article/7541221", "text": "Сингапур, лидер в световните класации за образование, предприе реформа в опит да намали стреса в училищата си, тъй като той струва скъпо на децата, които изпитват безпокойство понякога още в началното училище. \"Трябва да постигнем равновесия между радостта от усвояването на знания и взискателността в образованието\", заяви министърът на образованието Он Е Кун, обявявайки наскоро в парламента планираните промени. Целта е да се премахнат някои изпити и да се промени учебният курс, смятан за твърде тежък. Сингапур постави образованието в центъра на развитието си, откакто стана независим през 1965 г. Градът държава е водеща сила в Програмата за международно оценяване на учениците (PISA) на Организацията за икономическо сътрудничество и развитие (ОИСР). Това оценяване на образователната система в десетки страни се извършва на всеки три години и е смятано за нещо като \"Мондиал в образованието\". ОИСР обаче е установила също равнище на тревожност над средното при учениците в Сингапур в училищната им работа в сравнение с други страни. Официален доклад, подготвен в самия Сингапур, дава сходни данни. Ученици прекарват часове наред на чина в клас, после над домашните вкъщи, ходят и на допълнителни уроци - стремежът към отлични резултати се отразява негативно на психическото здраве на учениците и в някои случаи води до самоубийство. Уенди, която иска да бъде назована само с малкото си име, е убедена, че само допълнителните курсове могат да осигурят успех на детето й. Два пъти седмично 12-годишната й дъщеря взема частни уроци - по един час математика и природи науки - у дома. Тя посещава също курсове по английски и китайски език три пъти седмично в частен образователен център. \"Трябва да я държа под око, да проверявам дали преговаря достатъчно материала от курсовете\", казва Уенди. Още от началното училище сингапурските ученици са подлагани на изпит за края на годината, тъй като достъпът до престижни училища често зависи от това. Натискът е толкова силен, че допълнителните частни уроци са се превърнали в норма. Учениците в Сингапур се нареждат на трето място в света по време, посветено на учене в къщи, според ОИСР - средно 9,4 часа седмично. \"Обществото не желае да си позволи лукса да приема нещата спокойно\", казва психологът от центъра \"Инсайтс майнд\" Даниел Кох. Най-малкият му пациент, лекуван от училищен стрес, било дете, току-що приключило последната си година в детската градина. Безпокойството е осезаемо през цялата година, но с наближаването на изпитите страдащите от тревожност ученици, които се обръщат за помощ към \"Самаряните от Сингапур\" (Samaritans of Singapore, SOS), се увеличават, подчертава заместник-директорът на тази организация за предотвратяване на самоубийства, Вон Лай Чун. През 2016 г. 11-годишно момче се хвърлило през прозореца в деня, когато трябвало да съобщи на родителите си резултатите от изпита си за средата на година. Било се провалило по два предмета. \"През последните години виждам все повече тийнейджъри от реномирани училища, страдащи от училищен стрес\", казва Лим Чун Гуан от сингапурския Институт за психическо здраве. В същото време той отбелязва, че това явление може да е свързано с нараснало желание да бъдат споделяни тези трудности: училищните ръководства са по-наясно с тяхното съществуване и им обръщат внимание. За да се намали напрежението в училище, сингапурските власти смятат да премахнат някои изпити в началното и средното училище. Реформата предвижда също подборът на учениците в зависимост от резултатите им, за да се сформират групи по нива (т. нар. \"канализиране\"), да се ограничи само до някои предмети като математическите или природните науки. За сметка на това всички ще бъдат заедно в часовете по изкуства или физическо образование. \"Реформата признава някои вредни последици, които може да има \"канализирането\" за учениците\", казва Джейсън Тан, експерт от сингапурския Национален образователен институт. Едно препятствие пред тази реформа може да се окаже отношението на родителите. В училищата беше организирана кампания, за да им се разясни \"активно колко полезни за техните деца ще са промените в дългосрочен план\", казва Синди Кху, директор за планирането в министерството на образованието. Тя обаче се съгласява, че в Сингапур обичаят да се карат децата да учат е \"дълбоко вкоренен\". Островната държава не е изолиран случай в Азия. Хонконгският център за изследване на детската смъртност цитира училищната работа като една от главните причини за самоубийства при подрастващите. През 2016/17 г. Япония регистрира най-високото си от 30 години равнище на самоубийствата сред тийнейджърите. Властите освен това признаха, че се наблюдава пик на 1 септември, когато започва учебната година. (БТА)", "date": "2019.07.03", "title": "Сингапур -  шампион в областта на образованието, учениците му обаче - пред непосоним стрес"}
{"url": "https://www.24chasa.bg/novini/article/7541241", "text": "Грамота за човечност и подкрепа на каузи, свързани с толерантността в София, получи кметът на София Йорданка Фандъкова. Грамотата връчи посланикът на САЩ в България Ерик Рубин от името на \"Център за психологически изследвания\", съобщиха от Столичната община. Кметът Фандъкова е отличена за работата си по инициативи, свързани с отстояването на принципите за толерантността. София от векове е символ на толерантност и разбирателство, е посочила Фандъкова, цитирана от пресцентъра. Посланик Рубин е подкрепил инициативата за провеждане на поход на толерантността в София, почитането на Деня на спасението на българските евреи, както и манифеста срещу езика на омразата. София пази принципите на толерантността и взаимното уважение между хората в нашия град, е посочила също кметът Фандъкова и е благодарила на \"Център за психологически изследвания\" за съвместните инициативи за града и работата на посланик Рубин за София.", "date": "2019.07.03", "title": "Посланикът на САЩ Ерик Рубин връчи грамота на Фандъкова"}
{"url": "https://www.24chasa.bg/novini/article/7541245", "text": "Ахмет Берат Чонкар, член на комисията по външна политика и заместник-председател на турската група в Парламентарната асамблея на НАТО, заяви, че има вероятност руските ракетни системи да бъдат разположени на границите на Турция със Сирия и със Севернокипърската турска република (призната единствено от Турция). Турският депутат посочва това в интервю пред руския вестник \"Известия\", цитиран от БТА. Чонкар, който е и съпредседател на Турско-руския обществен форум, подчертава в същото интервю, че \"граничните райони на Турция със Сирия и Северен Кипър са буквално като буре с барут\". По думите му на териториите на държавите, които обграждат Турция - Ирак, Иран, Сирия и Кипър, съществуват горещи зони, които са заплаха за националната сигурност на страната. \"Сред заплашващите сигурността на Турция на първо място е регионът на Източното Средиземноморие. Това са Сирия и Кипър. Поради тази причина обмисляме вероятността да укрепим преди всичко сигурността на южните и източните граници на Турция \", казва той пред \"Известия\". Макар още да няма категорично решение за това къде да бъдат разположени системите С-400, турската страна е сигурна, че те ще подсилят националната й сигурност, допълва турският депутат. Независимо от заплахите на САЩ, че ще наложат санкции, като я лишат от доставката на самолетите Ф-35, Анкара не отстъпи от покупката на руските системи за противовъздушна отбрана С-400. Турският президент Реджеп Тайип Ердоган тези дни съобщи, че доставянето на системите ще започне в първата половина на настоящия месец юли.", "date": "2019.07.03", "title": "Руските С-400 може да бъдат на границите на Турция със Сирия и Северен Кипър"}
{"url": "https://www.24chasa.bg/novini/article/7541249", "text": "Въвеждането на безвизов режим между Русия и Турция ще допринесе за засилването на икономическите и социалните отношения, заяви председателят на турския парламент Мустафа Шентоп, цитиран от Анадолската агенция. Шентоп се срещна вчера с председателката на руския Съвет на федерацията Валентина Матвиенко, с която обсъдиха редица въпроси, сред които икономическите отношения. Председателят на Меджлиса припомни, че лидерите на Турция и Русия са си поставили за цел двустранният стокообмен да достигне 100 милиарда долара, предава БТА. Бихме искали да развиваме икономическите и културните отношения с различните региони на Русия. Това, което ще улесни всичко това, е премахването на визовия режим, посочи Шентоп. Той похвали сътрудничеството между Анкара и Москва в Сирия. Матвиенко на свой ред също окачестви усилията, полагани от Русия и Турция в Сирия, като \"важен фактор\" в международен план. Благодарение на усилията на Русия и Турция стана възможно прочистването от терористи на голяма част от територията на Сирия, добави Матвиенко.", "date": "2019.07.03", "title": "Турция: Безвизов режим с Русия ще допринесе за засилването на отношенията"}
{"url": "https://www.24chasa.bg/novini/article/7541252", "text": "Руският президент Владимир Путин подписа закона за прекратяване от Русия на действието на Договора за ликвидиране на ракетите със среден и малък обсег, предадоха ТАСС и Ройтерс. Законът бе одобрен от Държавната дума на 18 юни и от Съвета на Федерацията на 26 юни, посочва БТА. САЩ вече уведомиха за решението си да денонсират договора на 2 август, като се позоваха на разработването от Русия на ракета, която го нарушава. Кремъл отрича това. В руския закон се уточнява, че решение за подновяване от Русия на действието на договора може да приеме държавният глава. Той влиза в сила от деня на официалното му публикуване.", "date": "2019.07.03", "title": "Путин подписа закона за прекратяване на договора със САЩ за ракетите"}
{"url": "https://www.24chasa.bg/novini/article/7541247", "text": "Руският министър на отбраната Сергей Шойгу потвърди днес появилите в някои местни медии догадки, че няколко членове на екипажа са оцелели при  , предаде Асошиейтед прес. Шойгу не уточни колко души от екипажа са били спасени при пожара в понеделник по време на дълбоководни изследвания на дъното на Баренцево море в Арктика, предава БТА. Министърът говори в базата на руския Северен флот в Североморск, където е и щабът на флота. Той похвали екипажа на съда, за \"героичните му действия\", като отбеляза, че те са пожертвали живота си, за да спасят цивилен експерт и самия батискаф след избухването на пожара. Министърът на отбраната, изпратен лично от президента Владимир Путин да надзирава разследването на трагичния инцидент, обаче отново не разкри колко души е имало на борда на съда, който е докаран в Североморск за оглед и за разследване на причините за пожара. Данните за инцидента остават твърде оскъдни и руските власти с явна неохота дават някоя и друга подробност. Съобщено бе само за броя на жертвите, за това, че те са загинали от отровните газове, отделени при пожара, че това е станало при изследвания на морската дълбочина в руски териториални води в Баренцево море, че жертвите са \"големи професионалисти\", двама от тях \"Герои на Русия\", и че самият пожар е бил \"геройски потушен\". Тази потайност дава поводи за всякакви спекулации в медиите. За пожара, възникнал на борда на съда в понеделник, и за трагичните му последици, бе съобщено чак във вторник вечерта - с ден и половина закъснение. Все още не е съобщено и името на свръхсекретния батискаф, който според някои руски медии се нарича \"С-12 \"Лошарик\" и е предназначен за тайни проучвания на големи дълбочини в световния океан. Предполага се, че е създаден през 2003 г. и е влязъл в експлоатация през 2010-а. Знае се, че през 2012 г. е участвал в изследване, целящо да докаже руските претенции върху обширни части от дъното на целия (Северен ледовит) океан. Събирал е образци от дъното на дълбочина 2500 м според официални руски съобщения от онова време. Обикновените подводници не могат са се потапят по-дълбоко от 600 м, отбелязва АП. Според някои медии този руски апарат има редица сходства с американския съд за дълбоководни проучвания NR-1, който бе \"пенсиониран\" през 2008 г. след 40-годишна \"служба\". За разлика от американския батискаф, който бе проектиран да се спуска на дълбочини до 910 м, \"Лошарик\" може да се потапя много по-дълбоко - според някои спекулации до 6000 м. Най-много спекулации от вчера обаче се ширят относно това дали руският \"Лошарик\" е имал ядрен двигател. Новинарският сайт \"Газета.ру\" дава утвърдителен отговор на този въпрос. Според медията, която цитира неназован източник, пожарът вероятно е възникнал заради късо съединение. Някои руски медии сравняват руското официално мълчание по случая с ядрената катастрофа в Чернобил през 1986 г. \"Близо ден и половина без информация за инцидента с ядрен обект и нуждата да търсим съобщения от Норвегия за нивата на радиация кара да тръпнат онези, които помнят Чернобилската ядрена трагедия\", писа сайтът \"Бел\", който често е критичен към руското правителство. Норвежките власти съобщиха вчера, че не са засекли някакви необичайни равнища на радиация. А коментаторът на Радио \"Ехото на Москва\" Евгений Бунтман отбеляза: \"Ние не знаем абсолютно нищо до момента - кой, какво . . . Не разбирам едно нещо: защо трябваше да мине цял ден, преди да бъде направено съобщение за жертвите?. . Защо не знаем техните имена? Това нормално ли е?\" Днес руските медии успяха да идентифицират някои от загиналите, включително капитана на подводния съд Денис Долонски, който бе награден със званието \"Герой на Русия\" за изследователската мисия по арктическото дъно през 2012 г. Впрочем, няколко часа преди официалното съобщение, руският блогър Евгений Карпов съобщил за пожар на борда на съд на руския Северен флот, но трябвало да свали новината от блога си по искане на флота. Това каза самият той пред новинарския сайт \"Медуза\". Говорител на Ватикана съобщи днес, че папа Франциск, който утре ще се срещне с гостуващия руски президент Владимир Путин, \"е информиран за трагедията\" и \"изразява своите съболезнования\".", "date": "2019.07.03", "title": "Има оцелели при пожара в руска подводница  в Арктика, но не казват колко са"}
{"url": "https://www.24chasa.bg/novini/article/7541289", "text": "България и Китай установяват отношения на стратегическо партньорство, посочиха държавните ръководители на двете страни Румен Радев и Си Цзинпин в началото на пленарните разговори в Пекин. Президентът Румен Радев е на държавно посещение в Китай по покана на своя колега, предава БТА. Отношенията между нашите народи са изключително добри. Сега, когато отбелязваме 70 години от установяването на дипломатически отношения, те се издигат до ниво стратегическо партньорство, каза китайският лидер. Така че ние трябва да използваме тази голяма възможност в променящата се световна ситуация, да развиваме нашето партньорство и да дадем нов стимул за развитието на нашите отношения, добави Си Цзинпин. Предстои ни исторически акт - обявяване на съвместна декларация между Република България и Китайската народна република за установяване на отношения на стратегическо партньорство, посочи президентът Румен Радев, който изрази убеждението си, че това ще се превърне бързо в ползотворна основа за надграждане на вече постигнатото в двустранните отношения. Вярвам, че ще продължим заедно да играем конструктивна роля в двустранен и международен план, да работим в дух на разбирателство и сътрудничество за просперитета на нашите народи, за общия мир и сигурност на света, каза Радев. Си Цзинпин заяви още, че за последните 70 години традиционното партньорство между двете държави се развива, за което, по думите му, има много свидетелства. Си добави, че китайците си спомнят, че през 2008 г. , при голямото земетресение в Китай, България е била сред първите, поканили деца от засегнатите райони да почиват в страната, а при изчезването на българския алпинист Боян Петров, китайските спасители са направили всичко възможно, за да помогнат. Това показва, че отношенията между нашите народи са изключително добри, посочи китайският лидер. В съвместната декларация между Република България и КНР за установяване на отношения на стратегическо партньорство се посочва, че целта е солидно и стабилно развитие на двустранните отношения. В документа се казва, че двете страни дават висока оценка на позитивните резултати в областта на икономиката и търговията между България и Китай, с единодушно мнение за укрепване на практическото сътрудничество в сферите на търговията, инвестициите, инфраструктурата, малките и средни предприятия, електронната търговия и др. Страните изразяват желанието си за осъществяване на целите, заложени в подписания междуправителствен Меморандум за разбирателство за съвместно реализиране на инициативата \"Един пояс, един път\", спазвайки принципите на широки консултации, съвместен принос и взаимна изгода, да стимулират практическото сътрудничество в различните области, с цел реализиране на инициативата по висококачествен начин. Страните ще продължат да издигат равнището на сътрудничество в областите на производството и преработката на селскостопанска продукция, на научните изследвания, технологиите и инвестициите в земеделието и на търговията със селскостопански продукти. Документът предвижда и разширяване на сътрудничеството в областите на културата и на туризма, както и сътрудничеството на местно ниво, с цел задълбочаване на контактите и приятелството между двата народа. Страните придават голямо значение на сътрудничеството в областта на образованието, науката и технологиите. Двете страни утвърждават, че сътрудничеството между страните от Централна и Източна Европа и Китай създава важна платформа за развитието на отношенията между България и Китай и е полезен допълващ елемент към всеобхватното стратегическо партньорство между ЕС и Китай. По-рано днес на Източния площад на \"Великата зала на народите\" в Пекин се състоя церемонията по официалното посрещане на българския държавен глава и негова съпруга в Китай. Тя беше с военни почести, оръдейни салюти, деца със знаменца и цветя приветстваха двамата лидери, прозвучаха и български фолклорни мотиви. В Пекин президентът Радев се срещна също с председателя на Постоянния комитет на Общокитайското събрание на народните представители Ли Чжаншу.", "date": "2019.07.03", "title": "България и Китай установяват отношения на стратегическо партньорство"}
{"url": "https://www.24chasa.bg/novini/article/7541299", "text": "Италианецът Давид Сасоли, новият председател на Европейския парламент, е бивш журналист, започнал през 2009 г. нова кариера на евродепутат под флага на левоцентристите, предаде Франс прес. 63-годишният Сасоли беше кандидатът на социалдемократите, второто политическо семейство в парламента, за наследник на друг италианец - Антонио Таяни, близък до Силвио Берлускони член на дясната Европейска народна партия, предава БТА. Изборът му позволява на Италия да запази един от трите важни европейски поста, след напускането на Марио Драги (от Европейската централна банка) и Федерика Могерини (като ръководител на дипломацията), но той очевидно няма да е съюзник на управляващото в Рим популистко правителство. Давид Сасоли е роден на 30 май 1956 г. във Флоренция, Тоскана, и след като следва политически науки, започва да сътрудничи на малки вестници и информационни агенции. През 1992 г. е взет на работа от обществената радио и телевизия РАИ и бързо се изкачва в йерархията, за да стане познато лице за милиони италианци, когато представя вечерната информационна емисия на първия обществен телевизионен канал, на който става и заместник-директор. Любовта от пръв поглед с политиката се случва през 2009 г., когато бившият кмет на Рим от левицата Валтер Велтрони организира сливането на две големи партии - от левицата и център-ляво. Сасоли се присъединява веднага към проекта, от който се ражда Демократическата партия (ДП). Кандидат на изборите за Европейски парламент, той беше избран с листата на ДП с повече от 400 000 гласа, успех, който окончателно го отдалечава от телевизионните екрани и той посвещава политическата си кариера на Европарламента. Железопътна реформа Ръководител на делегацията на ДП в Брюксел и Страсбург, той се опива да пробие на националната политическа сцена като се явява на първичните избори на ДП за поста кмет на Рим през 2013 г., но е изпреварен от Иняцио Марино, който по-късно ще бъде избран за кмет. След този неуспешен опит той се посвещава на Европейския парламент. Преизбран през 2014 г., става зам.-председател на законодателния орган и отговаря за бюджета и евро-средиземноморската политика. \"Като ръководител на тази политика, представлявах Европарламента по множество официални поводи, като развивах диалог с институциите в държавите от Средиземноморието и Близкия изток\", пише той на страницата си в интернет. Той претендира също, че е баща на \"най-значимата железопътна реформа на Европейския съюз - европейския закон Сасоли-Дийксма, приет през 2017 г. след три години сложни преговори\". \"Не съм се отказал напълно от кариерата си на журналист, все още сътруднича активно на различни вестници и списания\", признава той. Сасоли е съавтор, заедно с Франческо Саверио Романо, на книга за министерските заседания по време на отвличането на Алдо Моро през пролетта на 1987 г. \"Ако ми гласувате доверие, ще се борим заедно за съвременен парламент, по-прозрачен, екологично устойчив, достъпен за гражданите\", обеща той пред колегите си преди началото на гласуването. \"Нищо не е възможно без хората, нищо не е трайно без институциите\", добави той, като цитира фраза на Жан Моне - един от бащите основатели на ЕС. Давид Сасоли е женен и има син и дъщеря.", "date": "2019.07.03", "title": "Давид Сасоли - от стола на телевизионен водещ до председателския пост в ЕП"}
{"url": "https://www.24chasa.bg/novini/article/7541509", "text": "Известният от близкото минало футболист на „Локомотив” /Мездра/ Ваклин Добрев е сложил край на живота си днес преди обяд. Познатият в железничарския град спортен деятел и предприемач страдаше от тежко онкологично заболяване. Според близките му , 68-годишния Ваклин сам се е прострелял с пушка в дома си и малко по-късно е починал. Пак в Мездра тази нощ 46-годишен мъж е скочил от така нар. гръцки блок в града и почина на място. Загиналият е Веселин Генов Ангелов- Вескара. Той е скочил от междуетажната площадка, която се намира между шестия и седмия етаж на блока на ул. „Христо Ботев” -43 и паднал на бетонна площадка. Засега не са ясни мотивите за самоубийството на Вескара, който е живеел на третия етаж на блока. По случая е образувано досъдебно производство. Води се следствие.", "date": "2019.07.03", "title": "Черна сряда в Мездра: Двама се самоубиха за ден"}
{"url": "https://www.24chasa.bg/novini/article/7541539", "text": "Председателят на Народното събрание Цвета Караянчева поздрави Давид-Мария Сасоли по повод избирането му за председател на Европейския парламент, съобщиха от пресцентъра на НС. Всички внимателно проследихме първата Ви реч след избирането Ви за председател на Европейския парламент, отбелязва в поздравителното си писмо председателят на Народното събрание. Цвета Караянчева посочва, че посланията, които Сасоли е отправил, са повод за оптимизъм, че колкото и бурни и критични да са времената, които Европейският съюз преживява днес, силното лидерство и новата институционална мъдрост ще надмогнат трудностите. Напълно споделям мнението Ви, че европейските граждани очакват промяна и политически решения, които да преодоляват егоизма и да правят нашия съюз по-силен и единен, подчертава председателят на българския парламент. Цвета Караянчева изразява увереност, че под ръководството на новия председател Европейският парламент ще намери работещи решения по темите, свързани с миграцията, борбата с тероризма, климатичните промени, защитата и сигурността на европейските граждани, увеличаването на икономическия растеж, на работните места и на инвестициите. Нуждаем се от силни и ефективни институции, които да бъдат гарант за европейската демокрация и за жизнеността на европейския проект, се посочва в писмото на председателя на Народното събрание.", "date": "2019.07.03", "title": "Караянчева към новия шеф на ЕП Сасоли: Посланията ви са повод за оптимизъм"}
{"url": "https://www.24chasa.bg/novini/article/7541541", "text": "Сръбският президент Александър Вучич заяви днес, че сръбските власти знаят името на предполагаемия убиец на косовския сръбски политик Оливер Иванович и в момента събират доказателства, предават ТАСС и БТА. \"Ние работим много сериозно върху това и предполагаме, че имаме името на убиеца, а албанците го нямат и нямат нищо. Те правят свое собствено политическо разследване с единственото желание да обвинят в нещо сърбите, но сами не знаят точно какво искат\", каза Вучич. Той каза, че подозираният по-рано Милан Радойчич няма нищо общо с убийството на Оливер Иванович. За това свидетелстват снимки, открити в хода на разследването, посочи Вучич. \"Ние имаме пълна картина на това, което е станало, и какви са били мотивите. Убедени сме, че знаем кой е изпълнител на убийството. Поради липса на ДНК анализ и на някои записи не можем да представим веществени доказателства, но ще продължим да работим. Когато приключим, сръбските органи ще повдигнат обвинение\", каза Вучич. Президентът подчерта, че разследването ще продължи, докато не бъде установено със сигурност името на убиеца. Лидерът на Гражданска инициатива Оливер Иванович бе убит на 16 януари 2018 г. в Косовска Митровица. За участие в неговото убийство Прищина повдигна четири обвинения, едното от които е против заместник-председателя на партия Сръбска листа Милан Радойчич.", "date": "2019.07.03", "title": "Вучич: Знаем името на предполагаемия убиец на Оливер Иванович"}
{"url": "https://www.24chasa.bg/novini/article/7541548", "text": "На 2 юли 2019 на 86-годишна възраст внезапно почина бившият министър на машиностроенето инж. Тончо Чакъров. Това съобщиха роднини на инж. Чакъров, предаде  . Поклонението ще се състои на 6 юли от 11.30 часа в ритуалната зала „Дом Покойник“ на Централните софийски гробища. В периода 1973 – 1977 инж. Тончо Чакъров е назначен за министър на машиностроенето и металургията, а след това през 1981 – 1984 за министър на машиностроенето и електротехниката. Между 1984 и 1985 е първи заместник-министър на машиностроенето и член на Министерският съвет. През 1985 за една година е назначен за министър на металургията.", "date": "2019.07.03", "title": "Почина бившият министър на машиностроенето инж. Тончо Чакъров"}
{"url": "https://www.24chasa.bg/novini/article/7541550", "text": "Зимбабве остана без хартиени носители и мастила за паспорти и без регистрационни табели за превозни средства. Това стана причина да се извият дълги опашки пред бюрата, в които се получават документите за самоличност и регистрационните табели. Това е още една илюстрация за отчайващия недостиг на американски долари в южноафриканската държава, предават Ройтерс и БТА. Надеждите за икономически обрат по време на президентството на Емерсън Мнангагва, поел управлението през 2017 г. след държавен преврат, все още не са се материализирали. Зимбабвийците все още страдат от дефицит на американски долари, гориво, хляб и 15-часово спиране на тока. Миналата седмица правителството на Зимбабве обяви временна си валута за единствено законно разплащателно средство в страната. Това сложи край на десетилетие, през което доларът беше официалната валута. В паспортната служба в Хараре рано тази сутрин стотици хора чакаха още от 5 ч., за да попадат заявление за паспорт, които обаче ще бъдат заверени чак през 2022 г. Причината е, че специалната хартия и мастило, използвани за паспорти, трябва да се внасят, но чужда валута няма. Ботуел Мхашу - един от хората на опашката, каза, че иска да избяга от икономическите трудности у дома и да отиде при по-големия си брат в Намибия. Той е подал заявление за паспорт през юни 2018 г. и е трябвало да получи документа три месеца по-късно. \"Просто ми казаха, че паспортът ми не е готов, трябва да проверя отново през август. Не е честно\", каза изпадналият в униние Мхашу. През 2008 г. зимбабвийците спяха в паспортните служби, за да са първи на опашката за подаване на заявления, докато икономическа криза и хиперинфлация сринаха националната валута по времето на Мугабе. Обикновен паспорт струва 53 зимбабвийски долара (6,32 американски долара), а за експресно издаване на документа в рамките на 24 часа се дължат 318 зимбабвийски долара. Но такива документи не се издават с изключение на няколко висши служебни лица. Работещи в Службата за общ регистър казаха, че има планове паспортите да се печатат в страната в печатница на централната банка, за да се преодолее ситуацията, при която за документите чакат повече от 50 000 души. Това ще стане, ако нужното оборудване бъде внесено от чужбина. В службата по регистрация на автомобили в центъра на Хараре служители казаха на шофьорите, че не знаят кога ще има регистрационни табели, защото отделът още чака чужда валута от централната банка, за да плати на германски доставчик. \"Не знаем кога ще имаме регистрационни табели, може би през септември\", каза служител, пожелал анонимност. Министърът на транспорта Джоел Матица отказа да коментира ситуацията.", "date": "2019.07.03", "title": "Зимбабве остана без хартия и мастило за паспорти, свършиха и регистрационните табели"}
{"url": "https://www.24chasa.bg/novini/article/7541583", "text": "Утре – 4 юли, движението за Варна в тунел „Ечемишка“ на АМ „Хемус“ ще се осъществява в една лента поради ремонт на видеонаблюдението, светофарните уредби и вентилаторите. От 9,30 ч. до 15 ч. ще бъде ограничено преминаването в изпреварващата лента, трафикът ще се пренасочва в активната лента, съобщиха от Агенция \"Пътна инфраструктура\". Утре от 9 ч. до 18 ч. шофьорите да се движат с повишено внимание и съобразена скорост и по път I-6 София - Бургас в района на Нови хан, където движението ще се извършва поетапно в една лента поради монтаж на рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Движението ще се извършва двупосочно в свободната лента. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.03", "title": "Утре движението към Варна в тунел „Ечемишка“ на „Хемус“ ще е в една лента"}
{"url": "https://www.24chasa.bg/novini/article/7541587", "text": "Българския държавен глава Румен Радев и председателят на Постоянния комитет на Общокитайското събрание на народните представители Ли Джаншу положиха венец на мемориала на народните герои на площад „Тианънмън“, съобщиха от прессекретариата на президента. Президентът Румен Радев от 1 до 5 юли е на държавно посещение в Китай по покана на своя колега. Приетата днес от двамата държавни глави Съвместна декларация между Република България и Китайската народна република за установяване на отношения на стратегическо партньорство е израз на взаимното уважение, приятелството, партньорството и активния политически диалог на всички равнища между България и Китай.", "date": "2019.07.03", "title": "Радев положи венец на мемориала на народните герои на „Тианънмън“ (Снимки)"}
{"url": "https://www.24chasa.bg/novini/article/7541604", "text": "„Разчитам БСП да бъде надежден партньор на ПЕС. На предпоследния конгрес на БСП казах, че този, който изкопава ровове, окопи между БСП и ПЕС, се прострелва в крака”. Това заяви в предаването „Плюс-Минус\" по  . Коментарът след новините” лидерът на европейските социалисти Сергей Станишев, запитан дали БСП може да е солиден партньор на ПЕС. „Българското общество е проевропейско в своето мнозинство. Ако създадеш за себе си образ, че си евроскептичен, вредиш на себе си и стесняваш своята подкрепа. Въпросът е дали БСП говори на 60% проевропейски ориентирани граждани, или на 20% евроскептици. Откъде търси подкрепа за доверие?”, заяви Станишев. Той коментира и преговорите в Брюксел за водещите позиции в ЕС, както и появата на името му сред тези на евентуалните кандидати за президент на Европейския парламент. „Благодарен съм на премиерите социалисти, които поставиха моето име за обсъждане. Доколкото знам са постигнали много широка подкрепа в Европейския парламент. Но за мен има политически съображения и ангажименти към моето политическа семейство”, заяви Станишев. „Това, че бях предложен за президент на ЕП, е голяма чест и оценка и на работа, и на качества, и на ролята, която играеха европейските социалисти последната година”, коментира той. Според Станишев обаче е по-важно е какви са политическите последици от пакета, който беше постигнат. „Вчера призовах премиерите, ако резултатът не е задоволителен за политиката за промяна на ЕС, да не го приемат. Знам, че балансите са много трудни – политически, географски, между регионите, мъже-жени. Но това, което се постигна, обслужва в момента единствено Виктор Орбан. Той може би е единственият доволен в ЕС от този резултат”, каза още лидерът на европейските социалисти. И допълни, че неговата парламентарна група има много въпроси към предложената за председател на ЕК Урсула фон дер Лайен. „Имахме ясна, последователна и прозрачна позиция. Основата й беше, че трябва да се уважи гласа на европейските избиратели. Имаме рекордно висока активност на евровота. Това стана и благодарение на шпицен кандидатите – Вебер и Тимерманс. Тимерманс имаше по-широка подкрепа от Вебер. Освен това, ако бъдем обективни – той е единственият кандидат, който има ясен план как да се промени Европа, който той изложи по време на кампанията. Това, което се случи в Съвета – да се предложи човек, абсолютно непознат на европейско ниво, която не е участвала в тази надпревара, е обидно към гражданите на ЕС и дава погрешен знак, че политиците говорят едно, а правят друго след изборите. Получи се пакет-сделка зад закрити врата. Ние държахме на принцип”, коментира Станишев. Според него Франс Тимерманс е имал всички шансове да бъде подкрепен в понеделник, независимо от опозицията на Вишеградската четворка. „Това, че Туск обяви прекъсване доведе до резултат, който е много по-различен. Не е гарантирано, че кандидатурата, предложена от Съвета, ще бъде подкрепена от Европейския парламент. Има много недоволство. Никой не знае каква политика ще провежда предложеният от Съвета президент на ЕК”, коментира Станишев.", "date": "2019.07.03", "title": "Станишев: Който изкопава окопи между БСП и ПЕС, се прострелва в крака"}
