{"url": "https://www.24chasa.bg/novini/article/6623373", "text": "Жена е загинала, след като е била прегазена от трамвай в София, съобщава \" \". Инцидентът станал на спирката на Петте кьошета. По първоначална информация жената е гонила превозното средство и се опитала в движение да отвори вратите, при което се подхлъзнала под него. Инцидентът станал малко преди 15.00 чaса. Възрастната жена била откарана в „Пирогов”. Часове след инцидента от лечебното заведение съобщиха, че тя е починала в шокова зала. Причините за случилото се се изясняват. Очаквайте подробности.", "date": "2017.12.20", "title": "Жена е загинала, след като е била прегазена от трамвай в столицата"}
{"url": "https://www.24chasa.bg/novini/article/6623145", "text": "Полицейски автомобили с пуснати светлини ще въздействат превантивно на шофьорите да не карат с превишено скорост. Те ще бъдат на критични точни по магистралите. Това е една от мерките на пътната полиция преди и по време на коледните и новогодишните празници, обявиха министрите на вътрешните работи, на регионалното развитие и на транспорта Валентин Радев, Николай Нанков и Ивайло Московски и столичният кмет Йорданка Фандъкова. Радев заяви, че по Коледа и Нова година стават най-големите трагедии по пътищата. В последните 10 дни на миналата година жертвите на пътя са били 20, а тежко ранените - 230. “Затова тази година се вземат превантивни мерки. Постоянно ще виждате полицаи”, каза той. Пътната полиция ще се фокусира при проверките върху превишената скорост, ще се проверява усилено и за алкохол и наркотици. Радев постави на първо място сред приоритетите хващането на водачи без книжка. СДВР ще концентрира екипи на входовете и изходите на София, както и на местата, където се събират много хора - заведения, молове. Фокусът на полицията ще са магистралите, столицата и големите градове, защото там са рисковите места. Транспортният министър Ивайло Московски заяви, че автомобилната администрация също ще действа превантивно. Инспекторите вече са проверили предприятията, извършващи превоз на пътници, за готовността им за работа при зимни условия и мерките за опазване живота и здравето на пътниците. На превозвачите е обърнато внимание да засилят вътрешния контрол на техническата готовност за зимния сезон и изправността на превозните средства. Във всяка област ще има по един дежурен екип, като анализ на риска показал, че мобилните екипи на ДАИ трябва да съсредоточат контрола върху трафика от тежки камиони и автобуси. Вътрешният министър каза, че КАТ също ще контролира тежкотоварния трафик, тъй като той е опасен и създава много задръствания. Кметът на София Йорданка Фандъкова заяви, че очаква полицейско присъствие при засиления трафик преди и след празниците от и към София. Кметът разчита и на полицейско присъствие в големите търговски обекти. Тя помоли Радев полицията да обърне внимание и на контрола в късните часове, защото тогава автомобилите се движели с високи скорости. Регионалният министър Нанков заяви, че до 21 декември приключват всички ремонти по пътищата, за да може да се осигури спокойното движение на гражданите. 3000 машини са в готовност да чистят пътищата, прогнозата е за снеговалежи.", "date": "2017.12.20", "title": "Патрулките с пуснати буркани, за да карат шофьорите кротко"}
{"url": "https://www.24chasa.bg/novini/article/6623207", "text": "Около 50 души са се събрали пред блока, в който беше убита 7-годишната Дамла и чакат довеждането на предполагаемия убиец Мехмед, с когото тази вечер трябва да бъде проведен следствен експеримент. \"Много сме гневни. Това, което се случва не е нормално\", казват хората. \"Искаме да ни го дадат за 5 минути. Ние знаем какво да направим с него. Какво ще стане, ще го вкарат в затвора на топло и ще го хранят с нашите данъци\", казват хората Тук има засилено присъствие на полиция. Част от групата, която протестираше пред блока се изнесе до полидейското управление в града. Според тях имало двама задържани протестиращи. Малко преди това полицаи ги помолиха да освободят пътното платно. Полицаите убеждаваха протестиращите че няма задържани, а хора които са поканени да дават обяснения. В крайна сметка се оказа, че в действителност задържани няма.", "date": "2017.12.20", "title": "Водят Мехмед на мястото на убийството на Дамла, десетки гневни го чакат (Снимки)"}
{"url": "https://www.24chasa.bg/novini/article/6623357", "text": "Спецчасти на германската полиция са арестували в Карлсруе предполагаем симпатизант на близкоизточната радикална групировка \"Ислямска държава\", планирал атентат в рейнския град, съобщава националният ежедневник Die Frankfurter Allgemeine Zeitung. Налице са убедителни доказателства, че 29-годишният Дасбар В. е подготвял сериозно подривно престъпление против държавата, се казва в съобщение от Федералната прокуратура, предава Фокус. Първоначалните заключения на следователите са, че заподозреният е имал намерения да използва превозно средство, за да извърши нападение срещу популярна ледена пързалка в Карлсруе. От края на месец август насам Дасбар В. е оглеждал района, а месец по-късно той е започнал да кандидатства по обяви за работа като шофьор. По данни на властите мъжът, чийто произход не се разкрива, притежава германско гражданство. Други подробности около извършения арест не се съобщават към момента.", "date": "2017.12.20", "title": "Симпатизант на \"Ислямска държава планирал атентат в Карлсруе"}
{"url": "https://www.24chasa.bg/novini/article/6623287", "text": "Смартфони със средна цена 1200-1300 лв. са били най-търсената стока на лизинг от българите през 2017 г., показва традиционното проучване на БНП Париба Лични финанси. През миналата 2016 г. те са заемали втора позиция в предпочитанията на хората след телевизорите, а средната цена на най-купуваните модели смартфони е била два пъти по-ниска- 540 лв. Телевизорът е втори по предпочитание за разсрочено плащане т.г. Той е слязъл от първата позиция, която заемаше миналата година, въпреки че сега се предпочитат модели с 250 лв. по-скъпи от миналогодишните 600 лв. Две години подред пералните държат трета позиция в класацията на предпочитаните лизингови стоки. Докато през 2016 г. са се търсели такива със средна цена 600 лв., тази година предпочитанията са към уреди със 150 лв. по-скъпи. Лаптопите също както през 2016 г. остават на четвърто място, като техните цени са помръднали нагоре най-малко- от 600 лв. за 2016 г. на 660 лв. за тази. Климатици със средна цена 1500 лв. са на пето място в предпочитанията, като са изместили диваните, които го заемаха миналата година. Диваните са слезли с място надолу и вече са шести в топ листата, а средните цени, които фигурират в молбите за лизинг, са 850 лв. Обзавеждането за спалня се е придвижило с две места - от 9-о през 2016 г. до 7-о през тази. Средните цени на мебелировката, която се пазарува на лизинг, са се удвоили- от 600 лв. през 2016 г. на 1200 лв. през тази. Изненадващо матраците, които миналата година са били десети, са изместили хладилниците и готварските печки, а едно от обясненията е, че са се появили и два пъти по-евтини модели от миналогодишните и вече струват средно 250 лв. Търсените на лизинг хладилници също са поевтинели - средно с 200 лв. до 450, но въпреки това са слезли от 6-о на 9 - о място в тазгодишното подреждане на предпочитаните стоки. Готварските печки са изместени с две места надолу спрямо миналата година и вече са на последно място в топ 10 на най-предпочитаните стоки на лизинг. ", "date": "2017.12.20", "title": "Смартфонът измести телевизора от челното място при лизинга"}
{"url": "https://www.24chasa.bg/novini/article/6623365", "text": "Президентът Владимир Путин заяви, че руските разузнавателни служби са осуетили през тази година 60 терористични нападения на територията на Русия, предаде Асошиейтед прес. В реч пред служители на органите за сигурност по случай професионалния им празник Путин заяви, че и след кампанията си в Сирия руската страна ще продължи да работи за \"унищожаване на развъдниците на международен тероризъм\", предава БТА. В неделя руският лидер се обади на американския президент Доналд Тръмп, за да му благодари за сведенията от ЦРУ, за които Кремъл заяви, че са помогнали да се предотвратят поредица бомбени атентати в Санкт Петербург. В днешното си изказване Путин наблегна на необходимостта да се противодейства на чуждите шпиони и да се осуетява всеки опит за намеса във вътрешната политика на Русия.", "date": "2017.12.20", "title": "Путин: Руските разузнавателни служби са осуетили 60 терористични нападения"}
{"url": "https://www.24chasa.bg/novini/article/6623191", "text": "Поскъпването на ВиК услугите в 14 области е свито с между 1 и 3% спрямо предварително заявеното. Това става ясно от окончателното решение на Комисията за енергийно и водно регулиране (в Например най-голямото увеличение от 20%, което бе предвидено за Ямболска област, е намалено на 17,73%. В София поскъпването е 8,10% при първоначално планирани 9,39. Във Враца водата щеше да струва с 13,3 на сто повече, окончателният процент е 11,17. Повишаването на цените в тези области предизвика протести, включително и на БСП. Доколко то е законно пък ще проверява прокуратурата след сигнал на обмудсмана Мая Манолова. В сряда тя изпрати съобщение до медиите, в което се казва, че по-малкото увеличение на цената на водата е в резултат на “натиска”, който общественият защитник е оказал върху КЕВР. Манолова внесе становище в регулатора, с което посочва, че при изчислението на новата цена на водата е взета инфлацията от декември 2016 г. до този октомври, която е 1,9%, а трябвало да се изчислява според поскъпването от януари до октомври 2017 г., което е 0,7% Омбудсманът твърди още, че КЕВР използва манипулативно данните на НСИ за доходите на домакинствата при определяне на социалната допустимост на цената на ВиК услугите. Цените на ВиК операторите в останалите области още не са определени, защото КЕВР им върна бизнесплановете за доработване. След като те ги коригират, в тях също ще има увеличение на цените по график за следващия петгодишен период.", "date": "2017.12.20", "title": "Поскъпването на водата от януари свито с 1 до 3%"}
{"url": "https://www.24chasa.bg/novini/article/6623241", "text": "32-годишната Валя Петрова, загубила зрението си още като бебе заради дълъг престой в кувьоз, е читателят на годината на Столичната библиотека. Младата жена е взела около 300 книги от библиотеката тази година. С помощта на специален софтуер тя сканира всяка книга, което отнема няколко часа, и след това я слуша на компютъра си в аудиоформат. “Все още не съм успяла да прочета всички книги, които съм взела тази година. Нямам любим автор. Харесвам Джон Гришам, Дейвид Балдачи, Нора Робъртс. Сега чета един скандинавски трилър. Обичам художествена литература, трилъри, любовни романи, исторически книги, всичко без фантастика”, разказа пред “24 часа” Валя Петрова. Тя получи наградата си за читател №1 от кмета на София Йорданка Фандъкова в сряда. Писател на годината пък е Милен Русков, чиито романи “Възвишение” и “Чамкория” са най-търсени от читателите. “За изкуството най-важна е публиката. Тя решава кой какъв е. Благодаря на читателите, че са ме чели и са търсили моите книги”, каза Русков. В топ 3 на най-четените съвременни български писатели са още Захари Карабашлиев, Ивинела Самуилова и Ангел Игов. “Само за 1 г. читателите на Столичната библиотека са се увеличили с 14 000 души. Тя има 47 000 читатели, половината от тях са до 28-годишна възраст. Нека да гледаме фактите, когато се твърди, че младите хора не четат, и да продължаваме да ги насърчаваме”, каза Фандъкова. Догодина с реконструкцията на пл. “Славейков”, на който е Столичната библиотека, ще започне обновяването и на самата сграда. Ремонтът ще се прави на етапи и ще продължи 2 г.", "date": "2017.12.20", "title": "Незряща жена прочете 300 книги за година"}
{"url": "https://www.24chasa.bg/novini/article/6623235", "text": "Сделката за построяването на два нови патрулни кораба за военноморските сили пропадна, след като единственият кандидат за нея - българската корабостроителница “Делфин”, се отказа да подпише договор с Министерството на отбраната. В сряда в 9 сутринта е пристигнал официалният отказ, обяви министър Красимир Каракачанов. Причината за отказа е, че вместо да получи 820 млн. лв. за двата кораба, фирмата ще вземе със 164 млн. лв. по-малко, защото обясни той. Именно данъкът, който се дължи върху военните сделки от началото на 2017 г., стана причина чуждестранните участници в конкурса на военните да се откажат да подадат оферти. Министерството до последно е опитвало да намери някакво решение на проблема с ДДС, стана ясно от изказването на Каракачанов. За заседанието на МС за сряда той бил подготвил искане през първата година на “Делфин” да бъдат платени 344 млн. лв., а не 171 млн. лв. Така те можели да предплатят въоръжението за корабите на по-ниски цени. Допълнителното плащане било договорено и с финансовия министър Владислав Горанов и премиера Бойко Борисов. Думи на президента Румен Радев, че има съмнения около процедурата за избор на изпълнител на проекта за нови патрулни кораби, също натежали за отказа на “Делфин” да подпишат с МО, става ясно от писмото на фирмата до министерството. Конкурсът за нови патрулни кораби бе обявен за съмнителен и от самия Красимир Каракачанов при одобряването му от предишното НС, когато той още не бе в управлението. Аргументът му тогава - изискване офертите да се подават на български език. Впоследствие проблеми с превода отказаха част от чуждите кандидати. Цялата процедура по закупуването на нови кораби ще започне отначало и в парламента ще бъде внесен за одобрение нов проект, обясниха Каракачанов и командирът на ВМС контраадмирал Митко Петев. Същото който пък бе спрян след анкетната комисия как е избран “Грипен” пред Ф-16. И в двата проекта ще се наложи да бъдат записани по-големи суми, защото както върху сделката за корабите се дължи ДДС, така и предвидените за изтребители 1,5 млрд. лв. всъщност ще се окажат малко заради данъка, обясни Каракачанов. Преди да предложат новите проекти обаче, военните ще изпратят отново искания за информация (RFI) както до доставчици на изтребители, така и за корабите. Причината е, че Цените, по които беше направен проектът за корабите, бяха от 2015 г. и оттогава те нараснаха, обясни контраадмирал Петев. Той допусна, че щели да се увеличат още, докато отново се стигне до искане на оферти за кораби. Каква би била новата сума, не бе казано. Според военни обаче били нужни поне 1,4 млрд. лв. за два патрулни кораба. Почти удвояване щяло да се наложи и на предвидените 1,5 млрд. лв. за изтребителите. Докато тече процедурата по нова поръчка за патрулни кораби, военните планират да форсират модернизацията на трите белгийски фрегати, с които разполага флотът ни. За този проект са предвидени 90 млн. лв. Жалба от украинската държавна фирма “Укроборонпром” спира сключването на договор за 82 млн. лв. за ремонт на 15-те изтребителя МиГ-29, обяви още министърът на отбраната Красимир Каракачанов. Жалбата до КЗК е изпратена по куриерска фирма от Киев във вторник. Компанията няма право и лицензии да ремонтира МиГ-29, освен това не е внесла държавната такса в комисията, но въпреки това процедурата е спряна, каза още министърът. И определи това като саботаж. Обжалването ще забави с 3-4 месеца сключването на договор между министерството и руската фирма “РСК МиГ”, обясни Каракачанов. Той покани руснаците да сключат договор за ремонт и поддръжка на изтребителите с пряко договаряне. Дори КЗК да се произнесе в полза на министерството, украинците имат право да обжалват поръчката и пред ВАС, което означавало, че военните ще загубят предвидените 82 млн. лв. Украинската фирма обжалва серийно търговете за ремонт на съветската техника. Тя е подала жалба и срещу ремонта на хеликоптерите Ми-17, който бе възложен на заводите ТЕРЕМ, които са собственост на МО. Вече са пристигнали всички документи от Русия за двигателите на МиГ-29 и те са монтирани на самолетите, съобщи Каракачанов. ", "date": "2017.12.20", "title": "И сделката за нови бойни кораби се провали, почват я отначало с двоен бюджет (Обзор)"}
{"url": "https://www.24chasa.bg/novini/article/6623139", "text": "Александра Петрова – възпитаник на Стопанска академия „Димитър А. Ценов” спечели националния приз „Студент на годината” за 2017 г. в направление „Стопански науки”. Основната идея на конкурса, който се провежда ежегодно от Националното представителство на студентските съвети (НПСС) в Република България от 2006 г., е да бъдат отличавани най-добрите студенти и докторанти в българските висши училища. Националният конкурс се провежда под патронажа на министъра на образованието и науката, като целта е да се популяризират постиженията на българските студенти пред цялото общество. Експертно жури разглежда постъпилите кандидатури в 14 области на висшето образование и определя призьорите, които имат доказани постижения в научната, културната, спортната и други дейности, свързани с образователния процес на национално и международно ниво. Сред членовете на журито тази година бяха Цецка Цачева – министър на правосъдието, Ваня Колева – зам.-министър на младежта и спорта, Мария Фъртунова – директор Дирекция „Висше образование” в МОН, проф. Любен Тотев – председател на Съвета на ректорите, доц. Екатерина Борисова от БАН, Яна Вангелова – председател на НПСС. Александра Петрова е от гр. Шумен, където завършва Професионалната гимназия по икономика. През настоящата година се дипломира в ОКС „бакалавър” със среден успех от годините на следване Отличен 6.00 по специалност „Финанси”, към катедра „Финанси и кредит” при свищовската академия – първата българска финансова катедра. В момента се обучава по държавна поръчка, редовна форма в Магистърска програма „Финансов мениджмънт”. През годините на следване, Александра е била представител на студентите в Студентския и в Академичния съвети. Активен участник е в множество студентски научни форуми и конкурси на местно, национално и международно ниво, от които има завоювани призови места и десетки награди. Тържествената церемония по награждаване на най-успешните студенти от ХI-ото издание на Националния приз се проведе в Народен театър „Иван Вазов” – София. Сред гостите бяха министърът на образованието Красимир Вълчев, зам-.министри, председателят на ПК по образование Милена Дамянова (възпитаник на Стопанска академия), народни представители, ректори и зам.-ректори на висши учебни заведения. След като получи наградата си, Александра Петрова заяви, че с огромно удовлетворение приема националния приз „Студент на годината 2017” и то особено в направлението, което е символ на икономическия растеж и европейската конвергенция. „Като възпитаник на Стопанска академия „Димитър А. Ценов” ще върна в град Свищов поздрава към студентите и ще им кажа, че те са движещата градивна сила на нашето общество. Като дипломиран бакалавър-финансист и настоящ магистър обещавам да градя своята кариера тук, в нашата страна, в нашата родина – България”, заяви Александра и получи бурни овации. За да подкрепят свищовската студентка, сред гостите на тържествената церемония бяха ректорът на Стопанска академия – доц. д-р Иван Марчевски, ръководителят катедра „Финанси и кредит” – проф. д-р Андрей Захариев, председателят на Студентски съвет при СА „Д. А. Ценов” – Васил Филев. Те бяха едни от първите, които поздравиха носителя на тазгодишния национален приз „Студент на годината”, в направление „Стопански науки”. Веднага след церемонията, Александра получи приветствия още от народния представител Станислава Стоянова – преподавател в Стопанска академия и от свои приятели и колеги. -свищовски студенти. Сред трите номинации за приза в направление „Стопански науки” бе и друга свищовска студентка – Беатрис Любенова. Тя също е отличник на випуска, дипломирала се през 2017 г. в ОКС „бакалавър” със среден успех от годините на следване Отличен 6.00 по специалност „Финанси”, а в момента е редовен магистър по „Финансов мениджмънт”. Беатрис наскоро спечели други две отличия на национално ниво – тя стана победител в тазгодишния конкурс за именни стипендии на Фондация „Еврика” в направление икономика и е сред избраните стипендианти на фондация „Атанас Буров” за учебната 2017/2018 г.", "date": "2017.12.20", "title": "Свищовска студентка спечели националния приз „Студент на годината 2017” в направление „Стопански науки”"}
{"url": "https://www.24chasa.bg/novini/article/6623154", "text": "В петък се пускат в продажба 2 млн. винетки за 2018 г. Това съобщи министърът на регионалното развитие Николай Нанков след заседанието на правителството. В сряда кабинетът прие постановление за изменение на наредбата за таксите за пътната инфраструктура, както и тарифата, които узаконяват новите стикери. От 1 януари догодина ще има и тримесечни винетки за леките коли, които ще струват 54 лева. При определянето на цената е спазен принципът на пропорционалност, т.е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена, каза Нанков. Втората новост е, че винетният стикер важи точно една година, като се брои от деня на купуването му. Досега винетките важаха до 31 януари на следващата година. Единствената промяна в цените е за камиони над 3,5 тона, дневната винетка ще струва 23 лв. при 21 лв. сега. ", "date": "2017.12.20", "title": "Пускат в продажба 2 млн. винетки за 2018 г."}
{"url": "https://www.24chasa.bg/novini/article/6623330", "text": "Земетресение с магнитуд 5,5 по скалата на Рихтер е регистрирано югоизточно от бреговете на японския южен остров остров Кюшу, показва справка на интернет страницата на Геологическата служба на САЩ (USGS). Земетресението е регистрирано на 103 км. от град Нишиномоте в южна Япония на дълбочина 10 км в 22:40 часа местно време (15:40 часа българско време). След труса в рамките на следващите два часа са усетени два афтершока с магнитуд 5,1 и 4,9 по скалата на Рихтер. Няма данни за жертви и разрушения. Не е обявявана тревога за появата на вълни-цунами, предава Фокус.", "date": "2017.12.20", "title": "Силно земетресение и афтършокове в Япония"}
{"url": "https://www.24chasa.bg/novini/article/6623332", "text": "Президентът (2012-2017) Росен Плевнелиев и приятелката му Деси Банова благодариха на “24 часа” за това, че от  Какво мисли той за кабинета, за ревизията на приватизацията и за наследника си на поста, а също - отправяна ли му е покана да оглави т.нар. градска десница и какво го свързва с Тръмп. Отговор на всички тези и на други особено интересни въпроси четете и вижте скоро в “Различното интервю” - видеорубриката на Кристина Кръстева за вестника и за сайта на “24 часа”.", "date": "2017.12.20", "title": "Очаквайте голям разговор с Плевнелиев и как интервюто му в “24 часа” го срещна с Деси Банова"}
{"url": "https://www.24chasa.bg/novini/article/6623193", "text": "Всички работодателски организации ще уведомят малкия бизнес, който е на ниско напрежение, че му е по-изгодно да се върне на регулирания пазар, където са и битовите абонати. На него цената на тока е 76 лв. Това заяви председателят на Асоциацията на индустриалния капитал в България Васил Велев. Това е едно от решенията, което вижда бизнесът за нормализиране на пазара на ток. В сряда енергийният министър Теменужка Петкова събра на среща индустрията, производителите, търговците на ток и синдикатите. Те обсъждаха ситуацията с вдигането на цените на свободния пазар, които стигнаха до над 100 лв. за мегаватчас. Друго решение е БЕХ да иска разрешение от ЕК част от тока, който трябва да се осигурява за краткосрочни сделки на борсата, да се търгува на платформата за дългосрочни договори. Според министерството това ще нормализира ситуацията. “Бизнесът се надява, че отсрещната страна е разбрала проблема и ще го реши”, заяви Велев. В противен случай индустрията и синдикатите излизали на протести. ", "date": "2017.12.20", "title": "Малкият бизнес ще купува ток на фиксирани цени като домакинствата"}
{"url": "https://www.24chasa.bg/novini/article/6623142", "text": "След като арестуваха 25-годишния Мехмед, който е първи братовчед на Дамла,   прокуратурата в Кърджали даде пресконференция. Обвиняемият е 25-годишен мъж, племенник е на майката на убитото дете. В момента се извършва разпит на обвиняемия пред съдия, той е направил признания за престъплението. Те се подкрепят от събраните доказателства. Това каза Димитрина Делчева, зам-окръжен прокурор и говорител на Окръжна прокуратура. Когато разполагаме с достатъчно доказателства, тогава можем да коментираме мотивите. Изминали са едва няколко дни от престъплението, отговори тя на въпроса защо Мехмед е убил детето, за което така се е грижел. На въпрос дали майката е освободена след като е задържан убиецът и има негово признание, Делчева отвърна, че Седат Муса не е освободена.  Майката в момента е задържана за срок от 72 часа, изтича утре в 18 часа. Дали ще бъде освободена зависи от преценката, която ще бъде направена, каза тя.  7-годишната Дамла беше намерена убита в неделя сутринта в Момчилград. На зловещата находка се натъкнала майката, която се прибрала от нощна смяна.", "date": "2017.12.20", "title": "Прокуратурата в Кърджали: Разпитват Мехмед в съда, майката не е освободена (Видео)"}
{"url": "https://www.24chasa.bg/novini/article/6623194", "text": "НАСА разглежда възможността през 2069 г. да организира първата в историята междузвездна космическа експедиция до звездната система Алфа Кентавър за търсене на живот там, предаде ТАСС,, като цитира сп. \"Ню сайънтист\". Замислено е мисията да съвпадне със 100-годишнината от кацането на човек на Луната. Този път обаче към космоса ще се отправят малки сонди, а не хора. Сондите ще се насочат към близка до Земята екзопланета, кръжаща около звезда, която се намира в системата Алфа Кентавър и е на разстояние около 4,4 светлинни години от нашата планета. За да долетят до екзопланетата за повече или по-малко приемлив срок, сондите ще трябва да се движат със скорост, която се равнява на 10 процента от тази на светлината. Ако им се удаде да го сторят, експедицията ще продължи 44 години и ще достигне до дестинацията си през 2113 г., информира БТА. Учените отбелязват, че досега не са разработени технологии, които биха позволили да се развие подобна скорост. \"Всичко е като в мъгла\", призна един от авторите на проекта Антъни Фрийман от Лабораторията за реактивни двигатели на НАСА в Калифорния. Но по думите на учените, до 2069 г. има достатъчно време, за да се обмислят детайлите.", "date": "2017.12.20", "title": "През 2069 г. НАСА изпраща първата междузвездна експедиция за търсене на извънземен живот"}
{"url": "https://www.24chasa.bg/novini/article/6623115", "text": "Сръбският министър на строителството, транспорта и инфраструктурата Зорана Михайлович съобщи днес, че Сърбия ще започне следващата година изграждането на първия участък от така наречената \"автомагистрала на мира\", която ще свързва Ниш с косовската столица Прищина и оттам - с албанското пристанище Дуръс, предаде Танюг. Първият участък от магистралата, от Ниш до Плочник, ще бъде с дължина 36 км. Изграждането му ще струва около 212 милиона евро и по думите на Михайлович ще се финансира чрез Европейската инвестиционна банка /ЕИБ/ и Европейската банка за възстановяване и развитие /ЕБВР/. Тя изтъкна, че автомагистралата е от изключителна важност за Сърбия, която няма море и се нуждае от пристанища. Според нея достъпът до албанското пристанище ще означава сигурен растеж за сръбската икономика, предава БТА. Михайлович посочи, че следващата година Сърбия започва и два други важни проекта - модернизация на железопътната линия Ниш-Димитровград на стойност 250 евро, за които Белград ще подпише договор с ЕИБ в края на януари, и подписване на договор за жп линията Нови Сад-Суботица в рамките на изграждането на бързата жп линия Белград-Будапеща. Четвъртата стратегическа цел на министерството на строителството, транспорта и инфраструктурата за 2018 г. е приемането на закон за реорганизация на кадастъра, съобщи Михайлович.", "date": "2017.12.20", "title": "Сърбия строи \"автомагистралата на мира\"\nот следващата година"}
{"url": "https://www.24chasa.bg/novini/article/6623126", "text": "25-годишният Мехмед, който беше обвинен в убийството на 7-годишната Дамла от Момчилград е бил много близък с майката Садет Муса. Двамата работели в един завод. Освен че притежавал ключ за жилището, младият мъж често излизал на разходка с жената и момиченцето. Често ги превозвал и с личния си автомобил. В Момчилград описват Мехмед като странен. Той почти нямал контакти, и предпочитал да прекарва свободното си време си в дома си.", "date": "2017.12.20", "title": "Мехмед, обвинен в убийството на Дамла, бил много близък с майката, работели в един завод"}
{"url": "https://www.24chasa.bg/novini/article/6623118", "text": "Турският премиер определи днес като \"геноцид\" убийството на мюсюлмани рохинги в Минамар от силите за сигурност в тази страна и призова международната общност да осигури безопасното им връщане у дома, предаде Ройтерс. Турският премиер Бинали Йълдъръм се срещна с рохинги, избягали от военните репресии в Минамар, в два бежански лагера в Кокс Базар в Бангладеш. Близо 870 000 рохинги са избягали в Бангладеш, като около 660 000 от тях са пристигнали след 25 август, когато бунтовници рохинги атакуваха полицейски и гранични постове и армията в Мианмар предприе контраофанзива. Армията в Мианмар се опитва да откъсна насилствено мюсюлманската общност на рохингите от родната им земя и по тази причина тя ги преследваше, подпалваше техните домове, села, изнасилваше жени и ги убиваше, каза Йълдъръм пред репортери в Кокс Базар преди да отпътува за Турция. Това е един вид геноцид, посочи той, цитиран от БТА. Международната общност трябва да действа заедно, за да гарантира тяхното безопасно и достойно връщане в родната им земя, посочи още Йълдъръм, който бе придружен от външния министър на Бангладеш Абул Хасан Махмуд Али. В Кокс Базар турският премиер участва в церемония по даряване на две линейки на централната болница в града. Линейките са дарение от Турската агенция за сътрудничество и координация /ТИКА/, съобщи Анадолската агенция. Йълдъръм призова международната общност да засили подкрепата за рохингите в Бангладеш и да помогне за намиране на политическо решение на тази хуманитарна криза.", "date": "2017.12.20", "title": "Бинали Йълдъръм: Убийството на рохинги в Мианмар е геноцид"}
{"url": "https://www.24chasa.bg/novini/article/6623117", "text": "Задържани са две 15-годишни момчета, които в сряда след обяд умишлено са подпалили сградата на здравната служба в свищовското село Овча могила. Деветокласниците решили да се позабавляват, промъкнали се в помещенията, които се използват като складове и подпалили струпаните там стари дървени дограми и друго имущество. Пламъците бързо се разпространили и застрашавали да обхванат съседната сграда на Центъра за хора с деменция. Благодарение на бързата реакция на доброволното формирование в с. Овча могила е започнала спешна евакуация на болните хора и на персонала, като в същото време доброволният отряд е започнали и гасителни действия. Благодарение на добрата координация между директора на РД ПБЗН Велико Търново комисар Красимир Кръстев, областния управител проф. д-р Любомира Попова и доброволното формирование хората са били изведени бързо, а пламъците потушени. На мястото са пристигнали три противопожарни автомобила от Свищов, Велико Търново и Полски Тръмбеш, както и противопожарен автомобил със стълба от Търново. Пламъците обаче са изпепелили 400 кв.м. покрив на подпалената сграда. Осмокласниците са направили пълни признания. На разпитите са присъствали и родителите и", "date": "2017.12.20", "title": "Задържаха двама осмокласници, запалили голям пожар в Овча могила"}
{"url": "https://www.24chasa.bg/novini/article/6623143", "text": "Ще получат обезщетения туристите на „София тур и Холидей“,  , след като на 19 декември туроператорът обяви в сайта си, че прекратява дейността си. Това заяви министърът на туризма Николина Ангелкова след среща с изпълнителните директори на двете застрахователни дружества „Алианц България“ и „Групама“, с които фирмата е имала договори, съобщиха от пресцентъра на Министерството на туризма. Туроператорът е изключително некоректен, защото не спазва ангажиментите си, предвидени в Закона за туризма, посочи министърът. Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании. За съжаление, в уведомлението от „София тур и Холидей“ няма информация какъв е броят на пострадалите клиенти и какъв е размерът на евентуалните щети, поясни министър Ангелкова. Тя посочи още, че това може да забави процедурата по изплащане на обезщетенията, която може да стартира, след като се съберат необходимите документи, свързани с броя на потърпевшите. Лично се ангажирам да следим непрекъснато случая, заяви министърът. „Обезщетения ще се плащат на хората“, заяви Орлин Пенев, изпълнителен директор на „Алианц България“. Той обясни, че не се изплащат на принципа първи по ред, първи по право. Трябва да се съберат всички искове и сумата да се раздели пропорционално спрямо това, което всеки е платил на търговеца, ако не стига за покриване на пълните суми. Пенев уточни, че все още не се знае какъв е размерът на исковете, за това не може да се каже и дали ще стигнат парите за всички. При нас има подадени малко повече от 80 иска, за които все още не е установено към кой от застрахователите трябва да се насочат, добави още изпълнителният директор на „Алианц България“ . Лимитът на полицата на „София тур и Холидей“ е 450 хил. лв., а към „Групама“ е 25 хил. лв. Пенев беше категоричен, че сума от 1 млн. лв., каквато беше обявена от туроператора, не съществува. „Групама“ също ще изплаща обезщетения, каза изпълнителният директор на компанията Селин Болар. Досега в министерството не са получавани сигнали за нарушения на „София тур и Холидей“, информира министър Ангелкова. Тя поясни, че с прекратяването на дейността туроператорът не се заличава автоматично от Националния туристически регистър. Това е отделна процедура, която ще стартира и ще отнеме известно време. За улеснение на потребителите в Националния туристически регистър с червено се подчертават тези туроператори, които са заличени. Очаква се до края на седмицата съвместно със застрахователните компании да се установи точният брой на пострадалите от некоректната фирма. Все още обаче не може да се каже в какви срокове потърпевшите ще може да си получат обезщетенията. Министерство на туризма ще сигнализира за случая МВР и прокуратурата, за да може и те да направят необходимите проверки и действия. Министерството на туризма проверява валидността на застраховките на всички туроператори, включени в Националния туристически регистър. Компании, които работят без задължителната полица ще бъдат предложени за заличаване от регистъра. С цел превенция на подобни случаи и засилване на контрола Министерството на туризма подчертава необходимостта от създаване на инспекторат, съобщи министър Ангелкова. И поясни, че това ще стане с промени в Закона за туризма през следващата година.", "date": "2017.12.20", "title": "Ангелкова: Останалите без почивки заради фалирал оператор туристи ще получат обезщетения"}
{"url": "https://www.24chasa.bg/novini/article/6623166", "text": "Не вярвам синът ми да е извършил такова нещо. Той не е способен на това, заяви Фатме Салих,  . Според жената в нощта на убийството синът й си е бил вкъщи. Прибрал се към 01,30 часа и си легнал. В 19 часа се очаква прокуратурата да даде пресконференция по случая.                                                                                                                                                                                                                                                                                                                       ", "date": "2017.12.20", "title": "Майката на обвинения в убийството на Дамла: Синът ми не е способен на това"}
{"url": "https://www.24chasa.bg/novini/article/6623202", "text": "Ще имаме мнение по въпроса с Полша, но е важно страната да бъде изслушана и тогава ще оповестим мнението си като страна от ЕС. Това каза външният министър Екатерина Захариева за  . Европейската комисия предложи страната да остане без право на глас при обсъждането и вземането на решения от Европейския съюз. Причината е, че според Брюксел готвената от властите правосъдна реформа застрашава върховенството на закона в страната. Полското правителство определи решението като политически мотивирано. \"Има процедура по изслушване на Полша, обсъждане в съвета по общи въпроси, за да се движи тази процедура 22 държави трябва да подкрепят препоръките на комисията, след което обсъждане и в ЕП, което също трябва да се подкрепи. Но това не е процедура по отнемане на глас, което е процедура по чл. 7, ал. 2\", каза Захариева. \"Казусът \"Полша\" се обсъжда повече от година. Имеше вече две обсъждания в съвет по общи въпроси по време на малтийското председателство и по време на естонското, тази процедура е много тежка\", обясни още Захариева.", "date": "2017.12.20", "title": "Захариева: Ще имаме мнение по казуса \"Полша\", след като се изслуша страната"}
{"url": "https://www.24chasa.bg/novini/article/6623213", "text": "Американски съдия отхвърли дело за сексуално посегателство срещу Майкъл Джексън, заведено от хореограф, който твърди, че певецът го е закачал като дете, съобщи Асошиейтед прес. Двете корпорации на Майкъл Джексън, които сега са ответници по делото, не носят отговорност за случилото се, постанови съдията, без да се изказва дали твърденията на хореографа са правдоподобни, предаде БТА. Хореографът Уейд Робсън, който сега е на 35 години, е работил с Майкъл Джексън като дете. Той свидетелства в негова защита по време на наказателното дело от 2005 г., като каза, че е спял в ранчото \"Невърленд\" повече от 20 пъти, обикновено в спалнята на Краля на попа и той никога не му е посягал. След това през 2013 г., четири години след смъртта на Майкъл Джексън, Робсън заведе дело срещу правоприемниците на певеца за сексуално посегателство по време на 7-годишен период. През 2015 г. съдът реши, че делото е заведено прекалено късно. Адвокатът на Робсън обяви, че ще обжалва решението.", "date": "2017.12.20", "title": "Отхвърлиха дело за сексуално посегателство срещу Майкъл Джексън"}
{"url": "https://www.24chasa.bg/novini/article/6623218", "text": "Президентът на Сърбия Александър Вучич по време на посещението си в Русия заяви, че не е уверен във възможността страната му да се присъедини към ЕС, предава ТАСС. „Дали Сърбия може да стане част от ЕС след време. Надявам се, че да. Но дали съм уверен – не, не съм“, заяви Вучич по време на своя лекция в МГИМО. Той подчерта, че перспективите за влизането на Сърбия в ЕС зависят от много фактори. Той отбеляза, че един от тези фактори е искането на Брюксел за промяна на политиката на Белград по отношение на Москва. „Последният път, когато бях на една от важните срещи в Брюксел, Косово не бе обсъждано. Темата на разговора бе Русия. От два и половина час два часа и 15 минути се говори за Русия, за това как трябва да се измени политиката по нейно отношение“, допълни сръбският президент. Едно от условията за влизането на Сърбия в ЕС е признаването на Косово. Вучич предлага на гражданите на страната си да решат въпроса по време на обществено обсъждане. През октомври той обяви, че предложенията по решението на въпроса ще бъдат подготвени до март 2018 г. Президентът на Сърбия Александър Вучич заяви, че военнотехническото сътрудничество на страната му с Русия е достигнало до безпрецедентно равнище, предава ТАСС. „От отдавна, от десетилетия не е имало толкова успешно сътрудничество между нас“, заяви Вучич по време на лекция в МГИМО. Според него страната му активно обновява своите въоръжени сили, предава Фокус. „Преди година практически нямахме собствени въздушни сили. Имахме два МиГ-21 и два МиГ-29, всичко останало бе унищожено в предишните конфликти. През изминалия период ние купихме 11 хеликоптера, в момента се водят преговори за купуването на още шест“, допълни той. През октомври сръбската авиация получи от Русия военнотехническа помощ в размер на шест изтребителя МиГ-29. Освен тях Сърбия ще получи безплатно и 30 танка Т-72. Също така се обсъжда въпроса за доставка на системи „Бук-М1“, „Бук-М2“ и зенитен комплекс „Тунгуска“.", "date": "2017.12.20", "title": "Александър Вучич не е убеден, че Сърбия ще се присъедини към ЕС (Обновена)"}
{"url": "https://www.24chasa.bg/novini/article/6623234", "text": "Косовската полиция съобщи, че е арестувала днес двама души, заподозрени в пропаганда на екстремистки групировки, предаде Асошиейтед прес. Арестите са извършени в Косовска Митровица и Липлян. Двамата са задържани за \"разпространение на пропаганда в подкрепа на терористични групировки\", за което законът предвижда до 15 години затвор. Полицията не уточни за какъв вид пропаганда са обвинени двамата, нито за коя организация са агитирали. При ареста им са задържани електронни устройства и други предмети, които са използвали, съобщи БТА. По данни на косовските власти около 180 граждани на страната са активни членове на екстремистки групировки в Сирия и Ирак.", "date": "2017.12.20", "title": "Арестуваха двама косовски граждани, обвинени в тероризъм"}
{"url": "https://www.24chasa.bg/novini/article/6623240", "text": "Президентът на САЩ Доналд Тръмп заплаши днес да спре финансовата помощ за страните, които гласуват в ООН в подкрепа на проекторезолюцията срещу решението му да признае Йерусалим за столица на Израел, съобщи Ройтерс. \"Те получават стотици милиони, дори милиарди долари, а ще гласуват срещу нас. Е, ние следим тези гласувания. Нека да гласуват срещу нас. Ще спестим доста пари. Не ни засяга\", заяви Тръмп пред журналисти, цитиран от БТА. Общото събрание на ООН е свикало за утре специална сесия по искане на арабски и мюсюлмански страни по повод предизвикалото спорове решение на САЩ. Конгресът на САЩ днес окончателно одобри най-голямото намаление на данъците през последните 31 години, утвърждавайки първата мащабна реформа на президента Доналд Тръмп в мандата му, предаде Франс прес. Тръмп заяви, че приветства \"една историческа победа за американците\" малко преди вота, който бе чиста формалност, на Камарата на представители. Президентът говори в Белия дом и подчерта, че \"този с текст на закон до голяма степен ние премахнахме по същество Обамакеър\", както бе наречена програмата за достъпно здравеопазване. Този режим на здравно осигуряване, създаден от предшественика на Тръмп - Барак Обама, бе публично заклеймен от републиканците, отбелязва АФП. Сенатът на САЩ, контролиран от републиканците, вече одобри най-всеобхватната данъчна реформа през последните над три десетилетия с 51 срещу 48 гласа през изминалата нощ, като всички републиканци гласуваха \"за\", а всички демократи гласуваха \"против\". Камарата на представителите гласува законопрокета по-рано вчера, но се наложи Сенатът да внесе дребни корекции, за да приведе текста в съответствие с бюджетните си правила и се стигна до втори технически вот на Камарата на представителите. Данъчната реформа ще започне да се прилага от 2018 година и ще даде на мнозинство тежест да поиска от избирателите да подновят доверието си към него на парламентарните избори през ноември идната година, отбелязва Франс прес.", "date": "2017.12.20", "title": "Триумф за Тръмп - намалиха данъците (Обновена)"}
{"url": "https://www.24chasa.bg/novini/article/6623251", "text": "Турският президент Реджеп Тайип Ердоган е издал нареждане на службата по телекомуникации и съобщения на всяка цена да разбият паролата на телефона на убиеца на руския посланик в Анкара Андрей Карлов, съобщава в. \"Хюриет дейли нюз\", цитиран от ТАСС. По информация на вестника столичната прокуратура се е свързала с израелска компания, която потенциално би могла да получи достъп до мобилното устройство. Преговорите обаче стигнали до задънена улица, тъй като представителите на фирмата поискали за услугата 20 хиляди долара. При това те не дали гаранции, че ще успеят да разбият паролата. Андрей Карлов бе убит на 19 декември миналата година на откриване на фотоизложба в Анкара. Нападателят Мевлют Мерт Алтънташ, 22-годишен полицейски служител, бе ликвидиран от турските сили за сигурност. Вчера в. \"Сабах\", позовавайки се на официално съобщение на турската прокуратура, писа, че убиецът на руския посланик е бил свързан с ислямския проповедник Фетхуллах Гюлен, смятан от Анкара за вдъхновител на опита за преврат на 15 юли 2016 г.", "date": "2017.12.20", "title": "Ердоган наредил на всякацена да се разбие паролата на телефона на убиеца на руския посланик"}
{"url": "https://www.24chasa.bg/novini/article/6622991", "text": "Това написа в профила си във Фейсбук Евелина Добрева, вдовицата на  Тогава тя писа до бившия здравен министър Николай Петров. И продължава:", "date": "2017.12.20", "title": "Вдовицата на върнатия от 2 болници пациент, който почина: Оставам тъжна и ядосана"}
{"url": "https://www.24chasa.bg/novini/article/6622965", "text": "20-годишна от Пловдив е прекарала 6 дни заключена в квартирата на гаджето си в Германия, където е била жестоко пребивана от него. Причината е, че приела мъж за приятел във фейсбук. Това съобщиха от неправителствена организация за защита на жертви на насилие в града на тепетата, където пострадалата е потърсила помощ след връщането си от чужбина. Пред психолозите тя разказала, че с любимия си, който бил от Шумен, се запознала чрез социалните мрежи. Връстникът й работел в Германия. Първоначално пловдивчанката му ходела на гости за по 10-15 дни, а впоследствие двамата решили да се съберат в Германия. Младата жена пристигнала там с еднопосочен билет. \"В колата, на път към населеното място, където живеел, той се нахвърлил върху нея с юмруци заради мъжа от фейсбук. Спрял на паркинг, свалил й багажа и я заплашил, че ще я остави на тираджиите. После отново я качил и я отвел в квартирата си. Там боищата продължили\", разказа адвокат Жанета Борисова от правозащитната организация. След 6 дни плен биячът принудил избраницата си да тръгне с него към строежа, където работел. Оставил я заключена в колата в подземен паркинг, а тъй като близката аптека била затворена, наложил картофи на раните й, като ги залепил с тиксо. \"На всеки два часа проверявал дали приятелката му е в автомобила. По обяд насилникът тръгнал да излиза с колата от паркинга и тогава тя успяла да избяга\", описва адвокат Борисова. Насинената пловдивчанка, където продавачът и клиенти я защитили от преследващия е бияч и извикали полиция. Пред немските органи на реда тя заявила, че не желае да подава жалба срещу гаджето си. Униформените я придружили до болница, а след това и до автобуса за България. В момента жената все още се възстановява от изживения шок с подкрепата на психотерапевти от организацията.", "date": "2017.12.20", "title": "6 дни бой и тормоз на 20-годишна пловдивчанка заради фейсбук"}
{"url": "https://www.24chasa.bg/novini/article/6623044", "text": "Платформата за споделено пътуване Юбер е транспортна компания, а не дигитална услуга - това реши съдът на Европейския съюз в Люксембург. Решението означава, че компанията попада под други регулации и ще трябва да отговаря на различни изисквания, като например шофьорите да имат лиценз. Това може да повлияе и върху други он лайн услуги,  От началото на съществуването си през 2011 година Юбер значително промени таксиметровата индустрия. Услугата се ползва в 600 градове в цял свят. Делото, по което съдът се произнесе, беше заведено от Асоциацията на професионалните таксиметрови шофьори в Барселона за нелоялна конкуренция. В България Юбер също беше забранена.", "date": "2017.12.20", "title": "Съдът на ЕС реши: Юбер е транспортна компания, а не дигитална услуга"}
{"url": "https://www.24chasa.bg/novini/article/6623053", "text": "Гражданите, които са избрали да украсят дома си с жива елха в саксия за Коледа, след празниците да засадят дръвчетата в междублоковите си пространства, призовават от Столична община, цитирани от БТА. За максимално прихващане на дръвчетата, препоръчително е да се запази целостта на кореновата бала при изваждането й от контейнера и пренасянето й в почвата. Озеленителите съветват засаждането да се реализира в ден с положителни температури. При избора на локация за посаждане на дръвчето, препоръчително е да се спазва отстояние от 6-7 метра от други дървета и храсти. Столична община напомня на всички, които предпочетат да украсят отрязана жива елха в дома си, след празниците да изхвърлят дървото до сивите контейнери за битови отпадъци. Специализиран превоз ще събере елхите по график и ще ги извози за рециклиране на инсталацията за биологично третиране \"Хан Богров\", където ще бъдат преработени и от тях ще бъде направен компост за подхранване на почвата. От СО апелират жителите на районите \"Витоша\", \"Панчарево\", \"Връбница\", \"Нови Искър\", \"Кремиковци\", и \"Овча купел\" да изхвърлят коледните си дръвчета на изградените обособени места за събиране на зелени биоразградими отпадъци от домакинствата, както следва по адреси: 1. Район \"Витоша\" на ул. \"Беловодски път\", старото обръщало на авт. 63; 2. Район \"Витоша\" - кв. \"Симеоново\" - площад \"Виктория\" ; 3. Район \"Витоша\", с. Владая - ул. \"Любомир Миланов Дамянов\" 4. Район \"Нови Искър\" - ул. \"Кумарица\" 60; 5. Район \"Връбница\" , с. Мрамор - ул. \"Васил Левски\" 6. Район \"Панчарево\" - с. Горни Лозен, ул.\"Кайгана\" и ул. \"Съединение\" до трафопоста; 7. Район \"Панчарево\"- с. Долни Лозен - ул. \"В. Левски\" и ул. \"Иван Пешев\" срещу 32 8. Район \"Кремиковци\" - кв. \"Челопечене\" на ул.\"Гилица\"; 9. Район \"Кремиковци\" - с. Яна на ул.\"Св. Анна\"; 10. Район \"Овча купел\" - кв. \"Горна баня\" до моста на Домуз дере.", "date": "2017.12.20", "title": "Общината към софиянци: Засадете живите си елхи между блоковете"}
{"url": "https://www.24chasa.bg/novini/article/6622532", "text": "Главният прокурор Coтиp Цaцapoв няма да попълни овакантеното място от Борислав Сарафов на зам. главен прокурор при Върховната касационна прокуратурата (ВКП), а бройката ще бъде трансформирана за обвинител, стана ясно днес на заседание на ВСС. При ВКП Цацаров ще има вече само 2-ма заместници - Пенка Богданова и Мария Шишкова. Другите му са Acя Петрова при Върховната административна прокуратура и Борислав Сарафов, който вече е зам. по разследването като директор на Националната следствена служба. Цацаров посочи, че ръководство на прокурорите от ВКП може да се осъществява и от екипа на настоящите заместници Богданова и Шишкова.", "date": "2017.12.20", "title": "Цацаров вече ще има само 4-ма заместници"}
{"url": "https://www.24chasa.bg/novini/article/6622565", "text": "Пак ни извъртяха! Депутати от ГЕРБ и ДПС промениха току-що приетия Закон за концесиите по най-подлия начин - чрез преходни и заключителни разпоредби на Закона за ограничаване на административното регулиране и административния контрол върху стопанската дейност. Това написа вицепремиерът Валери Симеонов във фейсбук.  Концесиите на плажовете ще се определят от Министъра на туризма, а не по общия ред, определен от закона за концесиите. Това означава, че ще продължи по най-непрозрачен начин раздаването за по 20 години (а може и повече) на приближени фирми и групировки. Явно при това ръководство на Министерството, България няма да има съвременен и прозрачно-регламентиран туризъм, добави още той.  Това е поредният саботаж на опитите за въвеждане на нормално управление и реална конкуренция. Благодаря на колегите от Обединени патриоти, които се противопоставиха на предложението в пленарна зала. За съжаление, такива са правилата на демокрацията - ДПС+ГЕРБ - 100 \"за\" срещу 43 \"против\". И така, равносметката е:     Слънчев бряг север - Маджо     Слънчев бряг юг - ВИС     Несебър юг - ВИС     Поморие централен - братя Маргини     Бургас север - братя Маргини     Созопол Харманите - ВИС     Созопол централен - подготвен за братя Маргини и т.н., и т.н.     Сараите на Доган-плаж Отманли - ДПС На печелившите - Весела Коледа и честити нови 20 години концесии!, завърши Симеонов.", "date": "2017.12.20", "title": "Валери Симеонов: Пак ни извъртяха! За концесията за плажовете!"}
{"url": "https://www.24chasa.bg/novini/article/6622587", "text": " Момче е заплашило с нож три деца на възраст 12 и 13 г. край училище \"Найден Геров\" в Пловдив. От едното е прибрал 1 лева, съобщиха от полицията. Инцидентът е станал в понеделник около 13 часа. Извършителят е на 12 години и е криминално проявен. С него работи инспектор от Детска педагогическа стая. За случая е докладвано в пловдивската районна прокуратура.", "date": "2017.12.20", "title": "12-годишен с нож заплаши и обра три деца в Пловдив"}
{"url": "https://www.24chasa.bg/novini/article/6622605", "text": "При съвместна операция сръбската и хърватската полиция задържаха 17 души, заподозрени в трафик на десетки мигранти към Европейския съюз, съобщи сръбското вътрешно министерство, цитирано от ДПА и БТА.  Министерството уточни, че групата, която била заловена в Белград и четири други градове в Северна Сърбия, включва 12 сръбски граждани и един афганистанец. Полицията в съседна Хърватия е задържала други четирима заподозрени, се отбелязва съобщението. \"Подозира се, че престъпната група е помагала за нелегалното преминаване на границата и транспортирането на общо 82 мигранти от Афганистан, Иран и Ирак, от които вземали по 1500 евро на човек\", посочва министерството. Според официални данни около 4500 мигранти са настанени в ръководени от правителството лагери в Сърбия. Правозащитни организации казват, че стотици други са разпръснати из Белград и други градове по границата с Хърватия.", "date": "2017.12.20", "title": "В Сърбия и Хърватия задържаха 17 души за трафик на мигранти към ЕС"}
{"url": "https://www.24chasa.bg/novini/article/6622629", "text": "Заместник-председателят на Европейската комисия Франс Тимерманс заяви, че изпълнителният орган на Общността има готовност да преразгледа решението си задействане на член 7 от Договора за ЕС срещу Полша, ако правителството във Варшава въведе промените в областта на върховенството на закона, препоръчани от Брюксел, съобщава Politico. В сряда Европейската комисия стартира безпрецедентно дисциплинарно производство срещу Полша в отговор на противоречивите съдебни реформи на Варшава, които според Брюксел застрашават върховенството на закона в странатa, предава \"Фокус\". Заместник-председателят на ЕК Франс Тимерманс заяви, че 13 от законите, приети в Полша през последните две години, създават ситуация, при която правителството „може систематично да се намесва политически в състава, правомощията, администрацията и функционирането\" на съдебните органи. „Взехме решението за задействане на член 7 с тежко сърце. Но фактите не ни оставиха никакъв друг избор“, заяви нидерландският политик. Тимерманс отбеляза, че ЕК е била близо до задействането на член 7 срещу Полша още през месец юли. „Положението оттогава насам не е подобрило, а се е влошило“, коментира заместник-председателят на ЕК. В следващите дни се очаква полският президент Анджей Дуда да утвърди нови промени в закона, които включват намаляване на пенсионната възраст на съдиите от 70 до 65 години. Това може да доведе до незабавното отстраняване на около 40 процента от състава на Върховния съд.", "date": "2017.12.20", "title": "ЕК преразглежда решението за Полша, ако се наложат промените, препоръчани от Брюксел"}
{"url": "https://www.24chasa.bg/novini/article/6622644", "text": "Различното мнение не значи, че коалицията е нестабилна. Това заяви председателят на парламентарната група на ГЕРБ Цветан Цветанов в коментар на Ще се справим с всяко едно предизвикателство. Не можем да променим мнението на всеки човек, а се стараем от интензивния диалог, който имаме и коалицията да върви напред, коментира Цветанов. Убеден съм, че националните интереси ще бъдат над всичко останало, допълни той. Няма тема, която да е обсъждана във връзка с днешното законодателство, която да ни разделя, каза още Цветанов. И обясни, че са предприети законодателни мерки, които да не доведат до създаване на проблеми през предстоящия летен сезон. Не се е налагало и не сме коментирали тази тема, защото има комисии, в които се гледа законодателството, каза Цветанов. И обясни, че промените в закона са свързани с намаляване на административната тежест. Когато беше приет закона, всичко се случи в пленарна зала и трябваше да демонтираме философията на закона по предложението на министър Ангелова. Приехме по първоначалния вариант на вносителя, но там бяха пропуснати разпоредбите кога влиза и как се прилага, допълни шефът на ПГ на ГЕРБ. Запазва се режимът досега, защото е много кратък срокът до 1 януари да се изпълнят всички тези процедури. Става въпрос за 10-15 процедури от общо 400 или 700, обясни той. Повече е емоция, отколкото да има някакъв проблем, коментира Цветанов. Той ще разговаря с депутатите от ОП, за да направят това, което е най-важно. Много са случаите, в които гласуваме с различни групи, не трябва да се вадят погрешни изводи. Всичко, които правим, го правим водени единствено от националния интерес, допълни той. Хубаво е, че има различни мнения, но това не означава, че винаги трябва да сме на едно мнение, категоричен бе Цветанов. Имаме управленска програма и се придържаме стриктно към ангажиментите си в нея, допълни той. Уважавам Симеонов и ще се въздържа да коментирам поста му, каза още шефът на ПГ на ГЕРБ. Той обясни, че по гласуванията в пленарна зала на законите управляващите са били единни и нямали проблеми. Комуникацията между ГЕРБ и ОП била добра. Цветанов разказа, че снощи се е чул с Валери Симеонов за отпадането на мораториума за новите лекарства.", "date": "2017.12.20", "title": "Цветанов за Симеонов: Различното мнение не значи нестабилна коалиция"}
{"url": "https://www.24chasa.bg/novini/article/6622653", "text": "Наркодилър, предаден на съд за държане и разпространение на наркотици и за притежаване на незаконно оръжие, се споразумя с прокуратурата за 2 години затвор и глоба от 5000 лева. 30-годишният Димитър Димитров от Силистра, обвинен от Окръжната прокуратура във Варна за държане и разпространение на марихуана и амфетамини, както и за притежаване на незаконно оръжие и боеприпаси, призна вината си и подписа споразумението с държавното обвинение. За всяко от престъпленията му бе наложено различно по срок наказание, като на основание член 23, ал. 1 от НК той ще изтърпи най-тежкото, а именно 2 години лишаване от свобода и глоба от 5000 лева. Димитров е обвинен, че за периода от 18 май 2016 до 28 април 2017 г., продал дрога на двама наркомани. На 28 април 2017 г. при задържането му в автомобила, в който пътувал, и у него са намерени наркотични вещества и огнестрелно оръжие със заличени номера - пистолет марка „Mauser“. В жилището му са открити боеприпаси и още дрога. Веществените доказателства по делото се отнемат в полза на държавата. Наркотичните вещества подлежат на унищожаване. В тежест на 30-годишния осъден наркоразпространител са и направените по делото разноски за близо 1000 лева. Одобреното от състав на Варненския окръжен съд споразумение влиза в сила веднага.", "date": "2017.12.20", "title": "Наркодилър се споразумя с прокуратурата във Варна"}
{"url": "https://www.24chasa.bg/novini/article/6622724", "text": "Врачанският окръжен съд окончателно отряза мераците на Данчо Пръча за предсрочно освобождаване от затвора. Излежаващият 8-годишна присъда Йордан Тонов поиска още през август т. г. предсрочно освобождаване, но комисията му върнаха молбата и поиска от ръководството на врачанския затвор подробна справка каква част от присъдата си е излежал Тонов, колко му остава да бъде зад решетките и какво е било поведението му зад решетките. Преди няколко дни във втората си молба Данчо Пръча посочил, че изтърпял по-голяма част от наложеното му наказание, оставали му още 2 години и 10 месеца. Тонов твърди още, че се е поправил при престоя си в пандиза и вече не представлява опасност за обществото. Съдът обаче остави без уважение молбата му. След продължил няколко години процес Тонов бе признат за ръководител на организирана престъпна група за разпространение на наркотици, сводничество и рекет заедно с Митьо Очите. Наказанието му бе потвърдено на трета инстанция в края на 2015 г. По закон след това властите в двуседмичен срок трябваше да приберат мафиота зад решетките. Останалите от бандата бързо са пратени на топло. Малко преди да го приберат, Пръча представи документ, че заради усложнения след счупване на лявата му ръка не може да лежи в затвора. Така наказанието му бе отложено с решение на прокуратурата. В началото на юни 2016 г. Данчо Пръча все пак набързо бе пратен във врачанския затвор да си лежи присъдата.", "date": "2017.12.20", "title": "Отрязаха мерака на Данчо Пръча за предсрочно излизане от затвора"}
{"url": "https://www.24chasa.bg/novini/article/6621047", "text": "99 нови камери пуска през 2018 г. МВР, за да спре войната по пътищата. Сега за нарушения следят 172 устройства. 28 мобилни снимачки вече са доставени и ще влязат в употреба след Нова година. Открита е и обществена поръчка за още 56. Така подвижните камери ще нараснат от 148 до 222. С новите 15 стационарни камери общият брой на тези устройства ще стане 39. Парите за тях идват от фонда от глоби с електронни фишове, обясни на семинар за безопасно шофиране шефът на Пътна полиция Бойко Рановски. Засега не е ясно къде точно ще бъдат сложени новите стационарни устроиства. Най-вероятно Така например преди месец на пътя за Казичене от СДВР поставиха мобилна камера. Само за ден тя засне над 200 нарушения на скоростта и от ръководството на столичната полиция решиха да монтират постоянна снимачка там, за да ловят нарушители. Още на втората седмица обаче устройството осъмна със забита кирка в него. За щастие самата камера не бе повредена. Злосторник заби отново кирка в камерата и следващата вечер, но устройството отново оцеля. Оттогава върху камерата не е имало посегателства. Средно на денонощие тя хваща по над 250 нарушения, рекордът ѝ е 364 Тя е една от 4-те стационарни и 9 мобилни камери на столичната Пътна полиция. Друга постоянна снимачка е поставена на кръстовището на Орлов мост. Тя е монтирана на светофара и всъщност снима едва след като шофьорът я подмине. Има и една на околовръстното, както и друга, монтирана до Телевизионната кула. Според статистиката за първите 10 месеца на годината са наложени много повече санкции с фишове и актове спрямо 2016 г. Фишовете са 306 911, което е с 50 259 повече от миналата година. Глобите за скорост през 10-те месеца на 2017 г. са били 322 324, което е повече с 35 597 спрямо 2016 г. Наложените актове пък са 192 258, или с 22 754 повече от миналата година, обясни Рановски. При глобите от камери рекордьорът е наркодилър, бягал от полицията. Той вдигнал 220 км/ч в Стражица в края на ноември. Това е абсолютен рекорд за превишаване на скорост в страната, както и рекордна глоба. Той ще плати 1800 лв., като 600 от тях са за превишаване на максималната скорост с над 50 км/ч. Тя е била 50 км за града. Другите 1200 лв. идват от по 50 лв. за всеки 5 км отгоре на 50-те над максималната скорост. Далеч зад дилъра с Освен камери в страната има и една система за средна скорост във втория тунел на магистрала “Люлин”, по която се глобява. Тя засича и наличие на застраховка “Гражданска отговорност”. Системата работи с камери на входа и изхода на тунела. Ако човек го мине по-бързо, отколкото изчисленото за минаване с 80 км/ч, колкото е максималната скорост, получава глоба. Такава система се планира да се сложи и на пътя Пловдив-Асеновград. В края на миналата седмица Агенция “Пътна инфраструктура” стартира обществена поръчка за разработване и внедряване на интелигентна транспортна система на магистрала “Тракия”. ( Проектът предвижда за първи път да бъдат монтирани и камери за измерване на средна скорост и мониторинг на трафика на определени участъци от “Тракия”. Целта на пътната агенция е да се повиши безопасността на движението по автомагистралата, като се спазват последните директиви на Европейския съюз в тази област, обясниха от там. В момента преброителните камери на АПИ отчитат единствено трафика по републиканската пътна мрежа, но не и с колко километра се движат колите. “Те не засичат средна скорост на движение и не се използват за санкциониране на шофьорите”, обясниха от пътната агенция пред “24 часа”. Дронове ще следят трафика на магистрала “Хемус”, а бариери ще отбиват колите по “Тракия” в случай на пътен инцидент или друга извънредна ситуация. Това предвиждат обществени поръчки с възложител Агенция “Пътна инфраструктура”. Първата - “Изграждане на система за осъществяване на активен мониторинг и контрол в обхвата на “Хемус”, все още не е обявена. Тя е по оперативната транспортна програма. Проектът ще се управлява от 10-има експерти, а времевият обхват за подготовка, сключване на договори и тяхното изпълнение е в периода 2016 - 2018 г. Преди дни АПИ стартира обществена поръчка за 7,3 млн. лв. за разработване и внедряване на интелигентна транспортна система на “Тракия”. Проектът се съфинансира от транспортната програма. Той предвижда в тунел “Траянови врата” да бъде изградена система от подвижни бариери. Тя е уникална за страната ни и с нея трябва да се управлява и пренасочва трафикът при настъпване на инцидент в тунела - пожар, дим, липса на осветление, разлив на опасни течности, обгазяване и т.н. В такива ситуации колите ще се движат в една от двете тръби. В съоръжението ще бъде монтирано LED осветление, електронни информационни табели, светофарни уредби, хоризонтална и вертикална сигнализация, метеорологични станции при порталите и др. Проектът предвижда и 40 броя информационни табели, по 20 във всяка посока. Чрез тях шофьорите в реално време ще се информират за възникнало събитие на пътя. Друга новост са сензори за претегляне на моторните превозни средства в движение. Това ще позволи да се филтрират претоварените превозни средства и да се даде възможност за повече на брой, по-бързи и по-ефективни проверки. Очаква се по този начин значително да се намалят износването и увреждането на пътната настилка и съоръженията на автомагистралата. 300 000 коли ще напуснат София за коледните празници, прогнозираха от Пътна полиция. За да се улесни движението, пътят през Владая ще е в две ленти в посока Перник и една за София. След края на празниците пък ще бъде обратното. Катаджии ще регулират и светофарите. Самото движение ще се следи не само от пътни полицаи, но и от колегите им от Охранителна полиция. Очаква се за Нова година пък столицата да напуснат 200 000 коли. “По наши данни от предишни години много хора сливат празничните дни”, обясниха разликата в числата от КАТ. Оттам посочиха, че и за Нова година ще важат същите мерки като за Коледа. Най-много проверки в страната пък ще има за гуми. Ако грайферите са под 4 мм, шофьорът ще бъде глобяван с 50 лв. В четвъртък завършват всички ремонти по пътната мрежа, за да няма тапи и шофьорите да пътуват спокойно за празниците. Това обяви регионалният министър Николай Нанков. Призовавам шофьорите да тръгват на път с автомобили, подготвени за зимни условия, и да карат внимателно, тъй като и при предходните снеговалежи, въпреки създадената организация, имаше водачи, които не бяха с подходящи гуми и създадоха кризисни ситуации, каза министър Нанков. Според него освен износени или летни гуми през зимата често се забравя и течността за чистачки. Сред нарушенията е и шофирането с превишена скорост. Той припомни, че преди две седмици “Тракия” беше затворена за близо 2 часа заради тир с летни гуми. Той предизвика километрични опашки по аутобана.", "date": "2017.12.20", "title": "МВР пуска още 99 нови камери по пътищата, една хваща 200 нарушения на ден"}
{"url": "https://www.24chasa.bg/novini/article/6622770", "text": "Полицията отцепи втори апартамент в Момчилград при операция, която най-вероятно е свързана с убийството на 7-годишната Дамла. От прокуратурата обявиха, че нямат информация какво се случва. Блокът, пред който е опъната полицейска лента и има 2 патрулки се намира близо до автогарата в града. Сутринта в този район полицията отново извърши претърсване и според очевидци разследващи са иззели тиксо. С тиксо беше омотана главата на убитата в неделя сутрин Дамла. Според местни жители в блока се намира апартамента на 23-годишен първи братовчед на убитото момиче. В града се говори, че той е отведен от полицията. Според разследващи на този етап няма нов задържан по случая.", "date": "2017.12.20", "title": "Полицаи отцепиха втори апартамент в Момчилград"}
{"url": "https://www.24chasa.bg/novini/article/6622736", "text": "ВМРО-ДПМНЕ, най-голямата опозиционна партия в Македония, информира македонското МВР, че всеки ден в периода от 20 до 24 декември ще блокира гранични пунктове, съобщиха македонските агенции, цитирани от БТА. Блокадите ще бъдат в следния ред: днес от 16 до 18 часа местно време ще бъде блокиран ГКПП Богородица на границата с Гърция, утре от 17 до 18 часа ще бъде блокиран ГКПП с Албания Кафасан. На 22 декември от 17 до 18 часа местно време / 18 до 19 часа българско/ ще бъде блокиран ГКПП Деве баир на границата с България, а на 24 декември от 16 до 18 часа - ГКПП Богородица. По-рано днес в. \"Нова Македония\" обяви, че днес от 17 до 18 часа ВМРО-ДПМНЕ ще блокира граничен пункт Табановце на македонско-сръбската граница. Вестникът съобщи за инцидент по време на протест на опозиционната партия при Табановце край Куманово, където се стигнало до сблъсъци между членове на ВМРО-ДПМНЕ и полицията, като един от демонстрантите е ранен, а един арестуван.", "date": "2017.12.20", "title": "ВМРО-ДПМНЕ блокира границата с България при Деве баир на 22 декември"}
{"url": "https://www.24chasa.bg/novini/article/6622805", "text": "Румънската принцеса Маргарета, която в момента носи титлата Пазителка на короната и ръководител на Кралския двор, може да бъде изгонена от двореца \"Елисабета\" в Букурещ, който служи като резиденция на кралското семейство, в началото на февруари, пише в. \"Адевърул\". Според изданието бащата на принцеса Маргарета, покойният крал Михай Първи, е получил двореца от правителството на Адриан Нъстасе в качеството му на бивш държавен глава и според закона след смъртта му семейството му трябва да освободи жилището в рамките на два месеца, предаде БТА. Дворецът \"Елисабета\" е построен през 1936 г. и е бил собственост на принцеса Елисабета, дъщеря на крал Фердинанд Първи и кралица Мария, до национализирането му през 1948 г. В момента е собственост на държавата и се управлява от Службата за администрация на имуществото на държавния протокол. Членовете на семейството на титуляра се възползват от правото на безплатно ползване само в рамките на живота на титуляра и трябва да освободят жилището в срок от 60 дни, се посочва в закона, който регламентира ползването на протоколни жилища. Вестникът отбелязва, че не е получил отговор от Службата за администрация на имуществото на държавния протокол дали институцията, която е на подчинение на правителството, ще приложи закона и ще поиска принцеса Маргарета и нейният съпруг принц Раду да напуснат резиденцията. Според политически източници обаче въпросът за жилището на кралското семейство ще бъде решен чрез правителствено постановление. Миналия месец, когато здравословното състояние на крал Михай се влоши, председателите на двете камари на парламента Калин Попеску Таричану и Ливиу Драгня внесоха законопроект за статута на Кралския двор, който предвижда различни привилегии за кралското семейство, включително правото им да живеят през следващите 49 години в двореца \"Елисабета\". Проектът, който в момента се намира в специализираните комисии в Сената, предвижда разходите за функционирането на Кралския двор да бъдат покривани с държавни средства, като бюджетът ще бъде одобряван с правителствено решение, а ръководителят на Кралския двор ще има задължението да представя писмено в парламента годишен отчет за дейността му. Предвижда се също статутът на принцеса Маргарета да бъде приравнен на протоколно ниво с този на държавен глава.", "date": "2017.12.20", "title": "Румънската принцеса Маргарета  може да бъде изгонена от двореца в Букурещ"}
{"url": "https://www.24chasa.bg/novini/article/6622823", "text": "Според председателя на Съвета на ЕС Доналд Туск Полша в момента е смятана за сила, стремяща се към дезинтеграцията на ЕС и затова е необходимо да се сложи край на „опустошаването“ на репутацията ѝ, предава Reuters. „Полша е приемана днес като дезинтегративна сила в Европа и затова и смятам за важно да се сложи край на това опустошение на полската репутация“, заяви Туск, коментирайки решението на Европейската комисия да започне процедура по чл. 7 от Договора за ЕС срещу Варшава, предава \"Фокус\". Той допълни, че не очаква в близкото бъдеще санкции да бъдат наложени срещу държавата.", "date": "2017.12.20", "title": "Туск: Важно е да се сложи край на \"опустошаването\" на репутацията на Полша"}
{"url": "https://www.24chasa.bg/novini/article/6622887", "text": "Министър-председателят Бойко Борисов и изпълнителният директор на Европол Роб Уейнрайт обсъдиха рисковете и заплахите пред европейската сигурност, както и ролята на Европол и на националните правителства за преодоляването им. Това съобщиха от пресцентъра на Министерския съвет. В срещата участваха главният прокурор Сотир Цацаров и посланикът на Обединеното кралство у нас Ема Хопкинс.", "date": "2017.12.20", "title": "Борисов обсъди с шефа на Европол заплахите пред сигурността в Европа (Видео)"}
{"url": "https://www.24chasa.bg/novini/article/6621025", "text": "Половин век благоевградската фабрика “Пиринско пиво” не е спирала работа. Започват да я строят през 1965 г. като фабрика само за бутилиране на бира, а две години по-късно е самостоятелно предприятие в системата на Държавно стопанско обединение “Българско пиво” и официално е пусната в експлоатация на 1 юли 1967 г. Година след това се решава да се изгради и собствена пивоварна. На 26 март 1971 г. официално се открива новият пивоварен завод “Пиринско пиво” с капацитет 15 млн. литра годишно. През годините на соца непрекъснато фабриката се дооборудва и модернизира, разширява се с нови производствени мощности, защото търсенето на бира расте. През 1980 г. годишният капацитет достига 40 млн. литра. Постепенно асортиментът на бирата се обогатява, включително и с производството на специално пиво с антирадиационно действие.  След промените - през 1996 г., фирмата се преобразува в “Пиринско пиво” ЕАД. Раздържавена е по линия на масовата приватизация през 1997 г. 70% от акциите на дружеството стават собственост на няколко приватизационни фонда и индивидуални участници. Най-голям дял от 34% придобива приватизационният фонд “Златен лев”. Година по-късно се приватизират още 24% от капитала на дружеството чрез Българска фондова борса. Инвестира се в нова модерна бутилираща и филтрираща техника и така капацитетът на завода достига 50 млн. литра годишно. Внася се оборудване от български, немски и чешки фирми. През 2002 г. датският концерн “Карлсберг Брюърис” отправя търговско предложение до “Златен лев” и купува 262 906 акции при цена 26,45 лв. за акция на обща стойност 6 953 863 лв., което е 67% от акциите на “Пиринско пиво” АД. Новите собственици започват да правят допълнителни инвестиции за над 30 млн. лв. в модернизация на производствените мощности и привеждане на производството към стандартите на датската компания. Две години по-късно “Пиринско пиво” се слива с “Шуменско пиво”, като дружеството вече се казва “Карлсберг България” АД. Пазарният дял на благоевградската бира расте, като за 2016 г. е бирена марка номер едно на България. За първото тримесечие на т.г. има 17,2% пазарен дял в обем от общия бирен пазар в страната, а заедно с “Шуменско” - 27,7%. Отчита се и ръст в нетните приходи. Само за 2016 г. са вложени близо 11,5 млн. лв. инвестиции в оборудване, машини и сгради. От стъпването на датския концерн тук “Карлсберг България” е направила капиталови инвестиции за 237 млн. лв. в двете си пивоварни. През май тази година компанията откри нова пречиствателна станция за 5 млн. лв. в завода в Благоевград. До две години се очаква такава да заработи и в Шумен. Освен традиционни наши марки бира се произвеждат и марки чешки, немски и белгийски бири. На пазара се пуска и сайдер в 5 разновидности - ябълка, круша, къпина, боровинка и мътен сайдер с частици плод. В двата завода на фирмата и в централата в София работят около 500 души. Така благоевградската фабрика се утвърди като една от малкото в града запазила и развила се след приватизацията и до днес. Един от големите заводи, гордостта на Благоевград в годините на социализма, бе Заводът за съобщителна техника “Георги Димитров” (ЗСТ), част от електронния гигант “Инкомс телеком холдинг”. Създаден е през 1967 г. на площ от 55 дка, с 12 сгради - админиcтpативна c 1152 кв. м площ, пpоизводcтвени, монтажни корпуси, изчислителен център, складови стопанства и др. Оборудван е с техника за производство на автоматична телефонна централа АТСК, разработена по руски проекти, технология и документация. За времето си заводът бе един от най-модерните у нас. 90% от цялата продукция е изнасяна на пазарите от бившия СССР. Годишно се произвеждали по 300 хил. централи, а в завода са работели 2400 дyши. Веднага след промените износът рязко спада, защото руските партньори спират да плащат. Работещите в ЗСТ намаляват до 290 души през 1998 г. Произвеждат само за вътрешен пазар дребни поръчки за телефонни централи или части, но това не може да натовари огромните производствени мощности. През 1998 г. е учредено РМД от 238 работници и служители. Говори се, че идеолог на цялата приватизационна сделка е тогавашният депутат от СДС Илиян Попов. Дребните акционери са 220 и държат 12,5% от акциите. Директорът на завода и тогавашният шеф на клона на Българо-руската инвестиционна банка държат по 33,33%, двама зам.-директори са с малко дялове. ЗСТ е купен от РМД в началото на 2000 г. за 5,5 млн. лв., които са платени с компенсаторни инструменти. 3 години по-късно Агенцията за следприватизационен контрол подаде иск в съда, за да се обяви сделката за недействителна, но на 3 инстанции съдилищата обявиха приватизацията за законна.  Постепенно заводът свива производството и прави опити да се преориентира към други подобни производства. Електронната и комуникационната техника се развиват много бързо, големите фирми обновяват технологичното си оборудване, а ЗСТ не прави инвестиции за осъвременяване, машините му бързо стават демоде. С наличните технологии може да произвежда продукти само за пазарите в бившите съветски републики, но връзките там отдавна са скъсани. Десетина години след приватизацията в завода работят около 60 души. Сградите се отдават под наем на шивашки фирми, за складове и др. Преди 4-5 г. съдия-изпълнител започва продажба на целия завод заради дългове към банки. Правиха се опити да бъде продаден като цял обект за 7,8 млн. лв., но нямаше желаещи. След това поетапно започва разпродажбата на част от сградите, гаражите, складовете и автомобилите. Някои наскоро намериха нови собственици, други още не са продадени. В Търговския регистър ЗСТ АД е вписано с представители Илиян Попов и Альоша Сиджимов, който почина преди близо 3 г. Двамата, както и “Телеком инженеринг”, са в съвета на директорите. Акционерното дружество не е обявено в несъстоятелност, но има просрочени банкови кредити. Регистърът не дава достъп до акционерите в момента, които реално са собствениците. В Благоевград се знае, че заводът е един от малкото, приватизирани от сини активисти, а в най-силните години на СДС в ръководството му са били активни млади седесари.", "date": "2017.12.20", "title": "Картата на “24 часа”: В Благоевград “Пиринско пиво” успява 50 г., шивачки работят в завода за телефонни централи"}
{"url": "https://www.24chasa.bg/novini/article/6622912", "text": "Племенникът на майката на убитото дете в Момчилград е привлечен като обвиняем за умишлено убийство. Това каза главният прокурор Сотир Цацаров пред журналисти във връзка с убийството на 7- годишното дете в Момчилград. Днес, 20.12.2017 г. Окръжна прокуратура – Кърджали привлече като обвиняем и задържа до 72 часа М. Г. Х. за убийството на 7 годишната Д.М., която бе намерена мъртва сутринта на 17.12.2017 г. в дома си в гр. Момчилград. Това съобщиха от пресцентъра на прокуратурата. Става въпрос за 25-годишния Мехмед, който е първи братовчед на момиченцето, разбра \"24 часа\". М.Г.Х. е обвинен в това, че на 17.12.2017 г. умишлено е умъртвил малолетната Д.М., като убийството извършено по особено мъчителен начин за жертвата – престъпление по чл. 116 ал.1 т.4 и т.6 от Наказателния кодекс. За престъплението по чл. 116 ал.1 т. 4 и т.6 от НК се предвижда наказание лишаване от свобода от 15 до 20 години, доживотен затвор или доживотен затвори без замяна. Задържаният е племенник на майката на детето и е имал ключ от жилището им, с помощта на който е проникнал в него в ранните часове на 17 декември 2017г. Съдебно медицинската експертиза е установила причината за смъртта на малолетната пострадала – задушаване. Все още не са изготвени заключенията на назначените от прокуратурата експертизи: комплексна ДНК, дактилоскопна и физикохимична експертиза на веществени доказателства и съдебно- техническа експертиза на приобщени по делото средства за мобилна комуникация. М.Г.Х. е направил самопризнания. Припомняме, че майката на починалото дете е привлечена в качеството на обвиняема за извършено престъпление по чл.182, ал.1 от Наказателния кодекс за това, че на 16/17. 12.2017 г., като родител е оставила детето си без надзор и достатъчно грижа и с това е създала опасност за неговото физическо и душевно развитие. С. Ю. М. е задържана с постановление на прокурор за срок от 72 часа. Разследването продължава.", "date": "2017.12.20", "title": "25-годишният Мехмед, първи братовчед на Дамла, обвинен за убийството й, признал"}
{"url": "https://www.24chasa.bg/novini/article/6622243", "text": "Полицаи са иззели тиксо от къща в района на автогарата в Момчилград, съобщиха местни жители. Претърсването вероятно е в рамките на разследването \"Имаше много патрулки и полицаи. Претърсваха много детайлно двора\", разказаха съседи. В Момчилград се понесоха слухове за арестуван мъж, роднина на убитото момиче, но информацията не беше потвърдена.", "date": "2017.12.20", "title": "Полицаи претърсиха къща в Момчилград, иззеха тиксо, говори се за арестуван мъж"}
{"url": "https://www.24chasa.bg/novini/article/6622220", "text": "Правителството одобри и предлага на Народното събрание да приеме промени в закона за омбудсмана, съобщи пресслужбата на кабинета. Те дават възможност на националния обществен защитник да работи в съответствие с най-високите съвременни стандарти в осигуряването на ефективна защита на правата на българските граждани. Предлага се включването на изрична разпоредба, според която омбудсманът ще може да разглежда жалби на гражданите срещу действия и бездействия от страна на частния сектор. В момента правомощията му се разпростират само върху държавните и общинските органи и върху лицата, предоставящи обществени услуги. На омбудсмана се възлага също така да наблюдава и насърчава ефективното прилагане на подписани и ратифицирани международни актове в областта на правата на човека. С цел постигане на още по-голяма прозрачност при избора на омбудсман, се предлага номинации да може да правят и юридически лица с нестопанска цел в обществена полза, а избирането на обществения защитник от Народното събрание да става с явно гласуване. В допълнение към изискванията за заемане на длъжността се добавя изискване за предишен опит в областта на правата на човека.", "date": "2017.12.20", "title": "Разширяват правомощията на омбудсмана"}
{"url": "https://www.24chasa.bg/novini/article/6622217", "text": "Учени от САЩ, Япония и Великобритания установиха, че планетата Марс вероятно се е формирала в астероиден пояс, който е 1,5 пъти по-отдалечен от Слънцето в сравнение със сегашната й орбита, съобщи Лента. Предполагаше се, че планетите Земя и Марс са се формирали относително близо една до друга. Минералният им състав обаче се различава значително - скалите на Червената планета съдържат по-леки силикати в сравнение със скалите на нашата планета. Това караше специалистите да смятат, че Марс напомня повече астероид, предаде БТА.  Компютърна симулация показа, че Юпитер е имал важна роля за формирането на орбитите на вътрешните планети. Газовият гигант е допринесъл за формирането на Венера и Земята, като е откъсвал вещество от Червената планета. Затова Марс е с относително малка маса. Симулацията разкрива, че съществува 3-процентна вероятност Червената планета да е била по-близо до Юпитер, отколкото е днес, но гравитацията на газовия гигант я тласнала към сегашното й местоположение. Учените са на мнение, че за затоплянето на марсианската атмосфера и за появата на вода на повърхността на Червената планета е допринесло бомбардирането й от астероиди. Резултатите от изследването са публикувани в Earth and Planetary Science Letters.", "date": "2017.12.20", "title": "Учени предложиха нова версия за произхода на Марс"}
{"url": "https://www.24chasa.bg/novini/article/6622258", "text": "„ЧЕЗ Разпределение България“ АД преустановява планираните прекъсвания на електрозахранването в периода от 08.00 часа на 20 декември 2017 г. до 08.00 часа на 07 януари 2018 г. с цел да осигури спокойствието и комфорта на клиентите по време на предстоящите коледни и новогодишни празници. На Коледа и Нова година за сигурността на електрозахранването в Западна България ще се грижат 150 аварийни екипа. В случай на извънредни обстоятелства и тежки метеорологични условия компанията може да мобилизира общо 400 екипа. Те са снабдени с всички необходими материали и оборудване, както и с подходящо защитно работно облекло за работа при тежки зимни условия. На разположение е модерна специализирана техника в това число 300 проходими аварийни автомобила, 125 броя специализирана техника – кранове, багери и други, 12 броя АТВ машини с допълнителни вериги за сняг, 12 моторни шейни, 50 автовишки, 10 автокрана, 10 багера и уникална високопроходима верижна машина за всякакви терени и сезони. Създадена е организация при необходимост да се наема специализирана техника и от външни фирми. От настоящата година ЧЕЗ Разпределение започна да монтира в трудно достъпните и пресечени планински местности уникални за България полимерни стълбове. Те са изработени по нова технология, много по-леки са от бетонните и могат да се използват, когато пътищата са непроходими за автомобил. През предстоящите празнични дни служителите на ЧЕЗ Разпределение ще отчитат електромерите по предварителен график, така че да бъде гарантирано спазването на законоустановения 31-дневен период на отчитане. Тези, които няма да могат да осигурят достъп до средствата да търговско измерване, имат възможност сами да декларират показанията им на денонощната телефонна линия 0700 10 010 или на имейл  .", "date": "2017.12.20", "title": "ЧЕЗ Разпределение преустановява планираните ремонти по празниците"}
{"url": "https://www.24chasa.bg/novini/article/6622230", "text": "Росен Желязков, председател на ДА „Електронно управление“, е определен за председател на Комисията за регулиране на съобщенията. Той ще заеме длъжността на 15 януари 2018 г., когато изтича вторият мандат на поста на досегашния председател на Комисията Веселин Божков.                                                                                                                                                                                                                                                                                                                       ", "date": "2017.12.20", "title": "Росен Желязков оглавява Комисията за регулиране на съобщенията"}
{"url": "https://www.24chasa.bg/novini/article/6622262", "text": "В срока, определен в Закона за публичните финанси - до един месец след обнародването на годишния закон за държавния бюджет, Министерският съвет прие Постановлението за изпълнението на държавния бюджет на Република България за 2018 г., съобщи пресслужбата на кабинета. С него се определят конкретните задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми. Процедурите за отпускане и изразходване на планираните средства в ЗДБРБ, които се регламентират в Постановлението, подпомагат създаването на добра организация и прозрачност на изпълнението на държавния бюджет. Постановлението съдейства за ефективното и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет.", "date": "2017.12.20", "title": "Прието е постановлението за изпълнение на държавния бюджет през 2018 г."}
{"url": "https://www.24chasa.bg/novini/article/6622287", "text": "От петък – 22 декември, стартира продажбата на винетките за 2018 г., съобщи на брифинг днес министърът на регионалното развитие и благоустройството Николай Нанков. В разпространителската мрежа ще бъдат над 2,1 млн. стикера, от които 900 хил. бр. са годишни за леки автомобили. Поетапно до края на януари по разпространителските пунктове ще бъдат пуснати общо около 4,8 млн. винетки. Това съобщиха от Министерството на регионалното развитие и благоустройството. В брифинга участваха също министрите на вътрешните работи Валентин Радев и на транспорта, информационните технологии и съобщенията Ивайло Московски, кметът на София Йорданка Фандъкова и председателят на Управителния съвет на Агенция „Пътна инфраструктура“ инж. Дончо Атанасов. На него те представиха организацията на движение за предстоящите празнични дни. Министър Нанков съобщи, че ремонтите по републиканската пътна мрежа приключват на 21 декември, така че да се осигури нормалното преминаване по всички пътни артерии. Отново над 3000 снегопочистващи машини ще бъдат в готовност при необходимост да се включат в пътното почистване, каза още министърът и напомни, че информация за състоянието на пътищата се подава предварително от Агенция „Пътна инфраструктура“. Николай Нанков обърна внимание, че за първи път годишните винетки ще важат от датата на купуването им. Така например, ако шофьор си вземе стикер на 2 март 2018 г. или на 5 май 2018 г., когато тръгва на път за празниците, то той ще важи до 1 март 2019 г. или до 4 май 2019 г. В момента валидността на годишната винетка е до 31 януари независимо от това кога е закупена. През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване. За първи път от догодина ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. Цената на тримесечната винетка е определена на принципа на пропорционалността – цената да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това означава, че колкото по-дълъг е периодът на валидност на винетката, толкова цената й е по-изгодна за потребителя. Например при закупуването на годишна винетка от 97 лв. ползването на републиканската мрежа за месец струва 8 лв., а на тримесечната от 54 лв. – 18 лева за месец, което е над два пъти повече. При винетките за камиони над 3,5 тона единствената промяна е в цената на дневната винетка, която догодина ще бъде 23 лв., при 21 лв. в момента. Измененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура. Както всяка година с цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация – пореден и случаен номер, като комбинацията от двата номера също е вид защита. До 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г.", "date": "2017.12.20", "title": "Пускат в продажба винетките за 2018 г. преди Коледа"}
{"url": "https://www.24chasa.bg/novini/article/6622278", "text": "Комисията за енергийно и водно регулиране /КЕВР/ намали цената на водата, след многократно призоваване от страна на омбудсмана Мая Манолова регулаторът да я преизчисли, според коректния период на инфлацията. В становището си до председателя на комисията Иван Иванов от 11 декември 2017 г., както и в редица свои медийни изявления, омбудсманът бе категорична, че КЕВР манипулативно използва числата, в интерес на ВиК операторите, което доведе до драстичното увеличение на цената на водата в 14 области. Това съобщиха от пресцентъра на омбудсмана. Манолова аргументира твърденията си с факта, че вместо инфлацията от м. януари до м. октомври т.г., която е 0,7 %, регулаторът е взел предвид справка от м. декември 2016 г. до края на м. октомври т.г. – 1,9 %. Омбудсманът посочи също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите. В резултат на „натиска“, който националният обществен защитник оказа върху КЕВР, на 15 декември 2017 г. комисията излезе с ново решение, в което ясно личи, че след преизчислението на инфлацията, първоначалното увеличение на цената на водата намаля с няколко пункта в 14-те области на страната. Мая Манолова е категорична, че до драстичния скок нямаше да се стигне и ако КЕВР за изчисление на социалната поносимост не беше ползвала избирателно изследване на Националния статистически институт /НСИ/ за средно месечните доходи на домакинствата, в което данните са 100 % по-високи, спрямо анологично такова, отново публикувано на сайта на НСИ. Омбудсманът е убедена и настоява, че ако се вземат по-ниските данни от изследването на НСИ, увеличението ще е далеч по-поносимо, а в три области – Монтана, Кърджали и Силистра, изобщо не би трябвало да има увеличение на цената на водата.", "date": "2017.12.20", "title": "КЕВР свали цената на водата - вижте къде и с колко"}
{"url": "https://www.24chasa.bg/novini/article/6622314", "text": "Министърът на младежта и спорта Красен Кралев се срещна с италианския предприемач Паоло Бертана, който му представи амбициозен проект за изграждането на модерен комплекс за ски северни дисциплини и биатлон в Боровец и Самоков.  Идеята на Бертана, който е съдружник с българина Райчо Тодоров във фирма „Геолайн“ ООД, е на мястото на съществуващите шанци за ски скокове, писта за ски бягане и прилежащия стадион за биатлон да бъдат изградени нови по най-съвременните технологии и изисквания. За целта ще се търси финансиране с проект по европейските инвестиционни фондове от транша 2014-2020. Това съобщиха от пресцентъра на Министерството на младежта и спорта. Обектите, които италианецът иска да реновира са собственост на община Самоков и Национална спортна база ЕАД. „Проектант от нашия екип е лицензиран от Международната федерация по ски да издава сертификати, както за писти, така и за ски шанци. Ние сме изпълнител на част от съоръженията, които се използваха по време на Зимните олимпийски игри в Италия през 2006 г., както и на още множество обекти на най-високо ниво, така че имаме опита и възможностите да осъществим намеренията си“, каза Бертана. Министър Кралев отбеляза, че приветства подобни проекти и всеки, който има намерение да инвестира в спортна инфраструктура е добре дошъл. „Изграждането на такива съоръжения ще допринесе допълнително за развитието на зимните ни спортове. Ние имаме отлични зимни курорти, които са приемали множество стартове в алпийските ски и биатлона, но за съжаление не разполагаме с шанца за ски скокове. Въпреки това в лицето на Владимир Зографски имаме състезател, който стана световен шампион за юноши и се надяваме той да реализира пълния си потенциал и при мъжете“, каза още Кралев. Той обяви също, че през следващата година предстои да бъдат приети Законът за физическото възпитание и спорта и Законът за концесиите, които допълнително ще улеснят партньорството между държавата и частния бизнес при реализирането на подобни проекти. На срещата присъства и заместник-кметът на Самоков Люба Кленова, която обяви, че проектът има принципна подкрепа от Общината. Ако комплексът бъде изграден, той ще се използва както за подготовка на подрастващи и елитни спортисти, така и за провеждане на състезания от най-висок ранг по ски скокове, ски бягане и биатлон.", "date": "2017.12.20", "title": "Италианец иска да прави комплекс за ски дисциплини и биатлон на Боровец и Самоков"}
{"url": "https://www.24chasa.bg/novini/article/6622325", "text": "Германският вестник „Билд“ обяви, че Русия тайно тренира за война срещу страните от НАТО в Европа. Вестникът се позовава на двама офицери от пакта, които обаче остават анонимни. Съобщава се само, че те работят в разузнаването. Според информацията им военните учения „Запад 2017“, които Русия проведе в Североизточна Европа през септември всъщност не са били с цел да се тренира защита от тероризма, както бе обявила Москва. 100 000 руски войници са отигравали нападение и превземане на балтийските държави и Беларус, бомбардировки над Норвегия, Финландия, Германия, Холандия, Полша и Швеция, както и отговор на евентуална реакция на нападението им от натовските бази в България и Румъния. Трите балтийски държави според тези учения могат да бъдат превзети за няколко дни, ако атаката се съпровожда и с шокова военна кампания срещу натовски членки в западната част на континента. Русия провежда на всеки четири години военни учения под името „Запад“, припомня вестникът. Тяхната цел е да поддържа военния капацитет на руската армия в западния военен регион. Според руснаците „Запад 2017“ е била изцяло дефензивна кампания и целта й е защита от тероризъм. НАТО обаче наблюдава, че по време на тези учения руските военни сили тренират отцепването на балтийските държави от Полша. На територията на Беларус точно при границата с Полша и Литва създава изкуствена виртуална държава „Вейшнория“. В руски източници пък за тези учения се споменават три виртуални държави – Вейшнорая, Весбария и Лубен. Руските войски симулират нападение над Беарус от тяхна страна и съответно своя намеса. Вейшнорая е поставена в най-опозиционно настроения срещу Лукашенко район на Беларус. Весбария и Лубения са на територията на балтийските страни. В същото време руските войски тренират и завземането на летища и пристанища, прекъсвайки възможността за пристигане на подкрепа от други страни. По време на тези учения руски бомбардировачи са летели над Северно и Балтийско море и са тренирали удари по цели в Дания и Германия, както и в Швеция, Финландия и Полша. В ученията участвал стратегическият бомбардировач Ту 95, пише вестникът. Според разузнаването в случай на военна криза те ще ударят важни инфраструктурни възли, подаването на ток, пристанища и летища, за да поставят в шок нападнатите. Целта ще е да накарат западните членки на НАТО да не се намесват при завземането на балтийските страни. Норвежко списание цитира през октомври шестима натовски висши военни, които също предупреждават, че по време на ученията Русия е тренирала бомбардировки над Шпицберген в Баренцево море. Според източниците на „Билд“ Русия явно се опасява от военен конфликт на своя територия или в съседни държави, в който биха се намесили и САЩ – например в Грузия. „Знаем, че през 2008 година руснаците имаха резервен план в случай, че САЩ опитат да защитят Грузия, те да атакуват балтийските държави“. Същото важи и за евентуални размирици в Беларус или намеса в конфлинкта в Украйна. В случай на война между Русия и НАТО в Европа, е възможно Кремъл да заплаши с употреба на атомно оръжие, макар че Москва винаги се е опитвала да избягва подобен сценарий“, твърдят още източниците от разузнаването. При учението Русия ясно е нарушила споразуменията с НАТО, според които в подобни операции трябва да се поканят наблюдатели от другата страна, ако участниците надхвърлят 13000. Въпреки броят от 100 000 войници в „Запад 2017“ не са били поканени наблюдатели.", "date": "2017.12.20", "title": "Вестник „Билд“: Русия тренира за война срещу НАТО"}
{"url": "https://www.24chasa.bg/novini/article/6622319", "text": " Специализираната прокуратура внесе в съда обвинителен акт срещу осмината обвинени за участие в групата за рекет на Камен Балбузанов-Куката, съобщиха от пресцентъра на прокуратурата. През юни 2017 г. като участник в емблематичната група, както и за измама, бе привлечен под наказателна отговорност и прокурорът от Окръжна прокуратура в града Димитър Захариев. Ръководителят на групата и четирима от участниците бяха задържани на 24 април 2017 г. при специализирана операция на ГДБОП и Специализираната прокуратура. Те бяха обвинени за участие в ОПГ и за изнудване чрез заплахи и принуда. Съдът наложи мерки за неотклонение „Задържане под стража“ на Камен Балбузанов и Ивайло Бировски и парични гаранции на Валентин Георгиев, Илиан Михайлов и Иван Стойчев.  През юни 2017 г., заедно със Захариев, за участие в групата бе задържан и обвинен и служителят в Главна дирекция „Охрана“ към Министерство на правосъдието Мирослав Минков. Събрани бяха доказателства, че действащият по онова време прокурор е разпореждал на Минков да заплашва свидетели, които биха говорили срещу Балбузанов и другите задържани. Съдът определи на Захариев „Домашен арест“ заради влошено здраве. Разследването на дейността на престъпната група приключи в предвидения от закона осеммесечен срок. Това стана, въпреки, че през голяма част от времето делото се намираше в съда заради чести искания за изменения на мерките за неотклонение от страна на Балбузанов, Бировски и Захариев. Разгледани бяха общо 14 искания по мерки за неотклонение на първа и втора инстанция. Заседание по поредната молба за изменение на мерки за неотклонение е насрочено в СНС за 21 декември 2017 г. През осемте месеца на разследване Специализираната прокуратура от своя страна се произнесе по близо 40 молби на Димитър Захариев за напускане на дома му за участие в съдебни заседания, разпити, медицински изследвания, лечение на различни заболявания. Повече от половината от тях не бяха уважени от наблюдаващия прокурор.", "date": "2017.12.20", "title": "Дадоха на съд бандата на Куката"}
{"url": "https://www.24chasa.bg/novini/article/6622320", "text": "Около 12 000 души бяха принудени да напуснат своите домове, работни места и учебни занятия в германския град Ораниенбург, докато специалисти работят по обезвреждането на бомба от Втората световна война, предаде ДПА и БТА. Властите отцепиха район в радиус от 900 метра около мястото, където бе намерена 250-килограмовата неизбухнала американска бомба. Евакуирани бяха жилищни и административни сгради, детски ясли и училища. Обезвреждането на бомбата наложи също така да бъде спряно движението на железопътния транспорт и плаването по каналите в Ораниенбург.", "date": "2017.12.20", "title": "Евакуират хиляди в Германия заради обезвреждане на бомба от Втората световна война"}
{"url": "https://www.24chasa.bg/novini/article/6622322", "text": "Турските сили за сигурност забраниха днес новогодишните празненства на известния площад \"Таксим\" в Истанбул, мотивирайки решението си със загриженост за сигурността, предаде Анадолската агенция, цитирана от ДПА. Властите припомниха за миналогодишното нападение от член на \"Ислямска държава\" на 1 януари в нощния клуб Реина, в което бяха убити 39 души. Обвиненият нападател, срещу когото се води съдебен процес, е направил снимки на района на Таксим преди да избере да атакува празнуващи на север от площада, предаде БТА.  Исмаил Кълъч, полицейски началник в район Бейоглу, заяви, че ще бъдат взети мерки на улиците, водещи към Таксим. Той каза, че целта е да се осигури спокойствие. \"Таксим\" бе сцена на антиправителствени протести през 2013 г. Правителството забрани работническите демонстрации на 1 май на площада, който има символично значение за левите движения в Турция. Страната е почти изцяло мюсюлманска, но 1 януари е държавен празник. Някои елементи от западния начин на празнуване като елхи и празнична украса се появиха на публични места този сезон. Ислямистите протестират против подобни прояви.", "date": "2017.12.20", "title": "Забраниха новогодишните празненства на площад \"Таксим\" в Истанбул"}
{"url": "https://www.24chasa.bg/novini/article/6622362", "text": "Турция смята за полезен водения в Астана процес за разрешаване на сирийския проблем. Това заяви днес турският външен министър Мевлют Чавушоглу на пресконференция след тристранната среща в Баку с колегите му от Азербайджан и Иран, предаде ТАСС. Процесът в Астана осъществи много важната задача за прекратяването на боевете в Сирия, за изработването на стъпки, увеличаващи доверието. Искаме да продължаваме този процес, посочи Чавушоглу, цитиран от БТА. По думите му Турция подкрепя и женевския формат на преговорите. Той изрази съжаление, че на последните срещи в рамките на преговорите в Женева не е бил постигнат никакъв резултат. Като се има предвид, че боевете в Сирия са прекратени ние трябва да концентрираме усилията си върху политическото разрешаване на проблема. Трайното урегулиране е политическото урегулиране. За политическо нормализиране на ситуацията трябва да се срещнат всички страни, участващи в разрешаването на сирийския въпрос, без терористичните организации, подчерта Чавушоглу. Той отбеляза, че за излизането от кризата в страната са необходими избори, които трябва да бъдат справедливи, демократични и прозрачни. С Русия и Иран имаме за цел да сложим край на хаоса в Сирия и в страната да има мир и стабилност, посочи Чавушоглу.", "date": "2017.12.20", "title": "Чавушоглу: Турция смята за полезни преговорите за Сирия, водени в Астана"}
{"url": "https://www.24chasa.bg/novini/article/6622421", "text": "Новият антикорупционнен орган ще може да прави искания за използване на специални издирвателни средства (СРС) в оперативно-издирвателната си дейност. Това гласи Законът за противодействие на корупцията и отнемане на незаконното имущество, който депутатите приеха на второ четене в сряда. Искането ще става по Закона за СРС и изискванията в него. Оперативно-издирвателна дейност има за цел превенция, предотвратяване, разкриване и противодействие на нарушения, свързани с корупция. За да става това възможно ще се изготвят и съхраняват веществени доказателства. След това те ще се предоставят на съответните органи от съдебната власт. Ще се правят проверки и на незаконнопридобитото имущество. Документите, които ще се проверяват по време на оперативно-издирвателната дейност са справки по информационните фондове на лица, заемащи публична длъжност, идентифициране на обекти, оперативна проверка на събраните данни и документирането им. Освен тях ще се взимат показания и от граждани. Органът ще може да внася и искове в съда за отнемане на незаконнопридобито имущество. Това ще става, ако след проверка, е установено значително несъответствие при декларираното и недекларираното имущество на проверяваното лице.", "date": "2017.12.20", "title": "Новият антикорупционнен орган ще може да прави искания за използване на СРС"}
{"url": "https://www.24chasa.bg/novini/article/6622448", "text": "Фалшив банкомат, дело на трима българи, изкопира информациите от десетки кредитни и дебитни карти на туристи в центъра на Рим, съобщи в.”Кориере дела сера”. Само за половин ден фалшифицирано с български оригинални части устройство за теглене на пари на филиал на банка Уникредит успяло да изкопира нелегално кодовете на картите на много туристи и римляни. Никой от тях не усетил, че машината за теглене на пари до стълбището на Испанския площад е модифицирана от пирати. 28-годишният Кирил Делчилов и 55-годишният Валери Ганев били майсторите на ужилването, за което избрали възможно най-оживеното място в сърцето на Рим. В хотелска стая на близката улица „Венти сетембре” ги чакал и техният съучастник - 44-годишният Ацко Ванцов. В стаята били открити 12 магнитни клонирани карти, една карта със запаметени десетки информации за кодове, пари и компютър. Ударът на българите бил усетен от карабинерите от централния участък в Рим, които проверяват всяка сутрин банкоматите в историческия център. В случай на забелязани аномалии по устройствата карабинерите причакват наблизо появата на престъпниците. По същия начин били заловени и тримата българи. Все още не е ясно дали са действали и в други зони на Рим. Всичко това става само дни, след като италианските карабинери удариха по банда, специализирана в този тип престъпления, и действаща в цяла Европа. По този повод са арестувани престъпници не само в Рим, а и в България, както пише „Кориере дела сера”. Предполага се, че последните трима арестувани българи са част от друга банда. В момента те се намират в затвора „Реджина Чели”,", "date": "2017.12.20", "title": "Българи обраха десетки туристи с фалшив банкомат в центъра на Рим"}
{"url": "https://www.24chasa.bg/novini/article/6621891", "text": "Затруднено е движението по бул. „Цариградско шосе“ при разклона за кв. \"Горубляне\", в посока изход от София, заради запалил се в движение камион, няма данни за пострадали. Това съобщиха от пресцентъра на МВР. Пътни полицаи подпомагат трафика. В 10.16 часа днес в столичната пожарна е постъпил сигнал за запалил се в движение тежкотоварен автомобил на бул. „Цариградско шосе“, в района на кръстовището с ул. „Павел Красов“. Незабавно към мястото са насочени противопожарни екипи, към момента продължават действията по погасяване на огъня. Няма данни за пострадали при инцидента", "date": "2017.12.20", "title": "Запалил се камион затруднява движението по бул.\"Цариградско шосе\" в София"}
{"url": "https://www.24chasa.bg/novini/article/6621903", "text": "Системата за ранно предупреждение за чистотата на въздуха на сайта на столичната община всеки ден показва какво е нивото на замърсяване и предвижда какво ще бъде то за два дни напред. Тя е разработена от екип от БАН. Дава прогноза за предстоящо повишение на нивата на фини прахови частици. Системата ползва данните от четирите станции, които мерят показателите на въздуха, и дава прогноза за 48 часа напред.", "date": "2017.12.20", "title": "Какъв е въздухът в София днес? Вижте"}
{"url": "https://www.24chasa.bg/novini/article/6621950", "text": "Британските депутати приключват днес обсъждането на законопроекта за излизането на страната от Европейския съюз, с който ще се сложи край на върховенството на европейското право над британското, предаде Франс прес, цитирана от БТА. Предишните дебати бяха белязани от поражение за министър-председателката Тереза Мей, която разполага с крехко мнозинство в Камарата на общините - единадесет депутати консерватори гласуваха заедно с опозицията парламентът да получи последната дума за условията на \"развода\" с ЕС, противно на волята на правителството. В осмия ден на разисквания в пленарна сесия британският кабинет несъмнено ще бъде принуден да приеме компромис, за да избегне нови спънки, този път по текста, фиксиращ датата на Брекзита - 29 март 2019 г. Този пункт е оспорван дори в редиците на консерваторите, посочва Франс прес. Някои депутати от управляващата партия смятат, че предварителното определяне на дата може да отслаби позицията на Лондон в преговорите с Брюксел и дори да възпрепятства сключването на споразумение. Трима депутати консерватори предложиха поправка, която запазва датата 29 март 2019 г., но позволява евентуално отлагане, ако се наложи преговорите с 27-те страни от ЕС да продължат и след изтичането на този срок. Предложението им получи широка подкрепа сред депутатите консерватори и правителството изглежда не е в състояние да му се противопостави. Задълбоченото разглеждане на законопроекта, което завършва тази вечер, изложи наяве крехкостта на британския кабинет в момент, когато той трябва да започне ключови преговори с Брюксел за отношенията със съюза след Брекзита, отбелязва Франс прес.", "date": "2017.12.20", "title": "Днес слагат край на върховенството на европейското право над британското"}
{"url": "https://www.24chasa.bg/novini/article/6621967", "text": "18-годишният Мудашир от пакистанския град Пешавар се е опитвал 30 пъти да влезе в ЕС, но винаги е бил залавян и връщан обратно в Сърбия. Сега той и десетки други мигранти живеят при смразяващи температури в храсталаци и полета край Шид - град в северозападна Сърбия, близо до членката на ЕС Хърватия, надявайки се да избягат през границата. Те прекарват нощите в палатки и подслони, които са си направили сами в място, което наричат \"джунглата\", пише агенция Ройтерс. Опитах тридесет пъти, в Сърбия съм от 6 месеца. Уморих се да спя в джунглата, казва Мудашир. Междувременно други мигранти, всички млади мъже, се струпват пред изоставена печатница в покрайнините на Шид, чакайки да им бъде доставена храна от международната група доброволци No Name Kitchen, предава БТА. Така нареченият балкански маршрут бе затворен миналата година, след като Турция се съгласи да спре потока срещу помощ от ЕС и обещанието за свободно от визи пътуване за нейните граждани. Но хора, предимно от Близкия изток, Африка и Азия продължават да пристигат в Сърбия предимно от Турция през съседна България, опитвайки се да влязат в Хърватия и ЕС. Според официалните данни в Сърбия има 4 500 мигранти в управлявани от правителството бежански центрове. Мигрантите, които не могат да си позволят да платят на контрабандисти на хора, често се укриват в преминаващи камиони и товарни влакове или пътуват на покрива. Наскоро едно момиче от Афганистан бе убито от влак, когато тя и семейството й се опитвали да влязат в Хърватия, припомня агенцията.", "date": "2017.12.20", "title": "Мигранти в Сърбия живеят при смразяващ студ, опитвайки се да влязат в ЕС"}
{"url": "https://www.24chasa.bg/novini/article/6621966", "text": "Германската канцлерка Ангела Меркел ще направи пореден опит за съставяне на нова коалиция на среща с лидерите на социалдемократите днес в Берлин, предаде ДПА. Меркел и екип от социалдемократически лидери начело с председателя на партията Мартин Шулц ще обсъдят график за преговори за евентуално съставяне на нова коалиция, оглавявана от консерваторите на канцлерката, предаде БТА.  Германската социалдемократическа партия (ГСДП) се стреми да печели време в момент, когато сред нейните членове има съпротива срещу повторение на сегашната коалиция с Меркел, а Християндемократическият съюз (ХДС) на канцлерката и нейните баварски съюзници от Християнсоциалния съюз (ХСС) настояват социалдемократите да ускорят преговорите, отбелязва ДПА. Според представители на ХДС-ХСС Меркел се надява, че на срещата ще бъдат обсъдени темите, които може да бъдат част от евентуални коалиционни преговори. Социалдемократически функционери казват, че съставянето на нова коалиция е възможно да отнеме време до март, а първият кръг от евентуални официални преговори не се очаква преди 7 януари. След това на среща на ГСДП, планирана за 21 януари, би трябвало да бъде решено дали да се започнат официални коалиционни преговори с консерваторите на Меркел.", "date": "2017.12.20", "title": "Меркел с пореден опит да състави нова коалиция със социалдемократите днес"}
{"url": "https://www.24chasa.bg/novini/article/6619094", "text": "България винаги се слави като бедна държава, едва добрала се до златните порти на еврозоната. Българинът често бива смятан за не до там добре заплатен, за да спести. Камо ли да инвестира в злато. Реалността обаче е съвсем друга. С депозити над 70 милиарда и над 46 милиарда лева във влогове, сънародниците ни умеят да изкарват и да спестяват пари. Влоговете за повечето хора са своеобразното гърне с жълтици, което са заровили в двора. Но в 2017-та това не е достатъчно. Почти нулевите лихвени проценти, завишените цени на имотите като алтернатива за инвестиции и трудния и неразвит посреднически сектор предлагащ по-труден достъп до фондовите борси, още повече превръща мнозина българи в консервативни спестовници, трупащи парите си по банкови сметки, таейки надежда, че следващата 89-та, 2000-дна или 2008-ма кризисна година а зад хоризонта. Но има и алтернатива, в която много българи инвестират, но рядко се коментира в публичното пространство.  . Обществената тайна, която гласи, че всеки българин когато може купува малко злато, под различни форми, за наистина черни дни. Това не е само мит. Данните показват, че пазара на инвестиционно злато расте през последните 10 години. Изминалите икономически трусове а и несигурната икономическа картина с хаотичния президент Тръмп, тромава и все по национализирана Европа, Брексит, Северна Корея, валутната война на Китай и още много други фактори, карат много хора, да отърсят праха от банковите си депозити и да инвестират в по-сигурна и по-доходоносна алтернатива. Не само в България но и по света златото се счита за финансово убежище и хранилище на стойност в несигурни времена. Ето защо, по-време на кризи, хората купуват злато, независимо на къде се движат пазарите. Страха, че изкарваните с усилен дългогодишен труд пари могат да се изпарят като старите „хилядолевки“ е мотиватор, българите да инвестират в продукт, който е утвърден от хилядолетия. Златото е традиция за българите. От освобождението насам, златни монети са подарявани на сватби, кръщенета, за новородени деца, роженни дни и за нов дом. В много творби на големите български автори, златото присъства в бита и ежедневието ни и се счита за символ за благосъстояние. А в трудни моменти, златото е спасителен пояс на много домакинства. Тази традиция съществува и до ден днешен. Много българи инвестират в злато, за да го продадат обратно когато цената се покачи значително. Инвестиралите в злато през 2000-та година, когато се спуква .com балонът и пак през 2007 и 2008 година по време на световната икономическа криза, продали златото си през 2017 са реализирали приблизително 465% и съответно 165% възвръщаемост. Постижение, което рядко се наблюдава в света на инвестициите. Златото е отличен начин да се спестят пари и да се запази стойност, когато хората имат тенденция да посягат към влоговете си. Лесния начин, да се похарчи спестеното с няколко клика онлайн, превръща златото в сигурен ковчежник, защото за да го обърнеш в пари на възможно най-висока цена се изисква да се отиде на място в Тавекс. Много хора отделят от месечните си доходи, за да закупят златни монети или по-малки кюлчета и така да не позволят на самите себе си да похарчат повече от необходимото. Българите купуват злато и за да могат да го инвестират в бъдещето на децата си. Често закупените златни монети и кюлчета през годините, се обръщат във валута, за да се плати за образование, абитуриентски или абсолвентски бал или сватба. Сигурността, че спестяванията няма да изчезнат през годините, е основна причина, да се спестява в злато, когато тези спестявания са за бъдещето на децата.", "date": "2017.12.20", "title": "Кога българинът купува злато"}
{"url": "https://www.24chasa.bg/novini/article/6621970", "text": "Рецидивист, извършил пореден грабеж, е осъден по обвинение на Окръжна прокуратура – Габрово. Делото е разгледано по реда на съкратено съдебно следствие при което подсъдимият се признава за виновен по всички факти и обстоятелства посочени в обвинителния акт. Наложено му е наказание три години и четири месеца лишаване от свобода при строг режим. Стефан Ф. е признат за виновен и осъден за това, че на 7 октомври т.г., в гр.Габрово, при условията на опасен рецидив, отнел чужди движими вещи – сумата от 275 лв., от владението на мъж, като срязал и издърпал чантичка от рамото му и го заплашил с нож, размахвайки го пред корема и лицето му. Стефан Ф. е осъждан. На 07.10.2017 г. обвиняемият и племенникът му, след като употребили алкохол, решили да отидат до дома на сестрата на обвиняемия и тръгнали пеша. По пътя срещнали пострадалия и като видели камиона му, махнали да спре. Поискали да ги откара до кв.Йовчевци, но понеже той им отказал, започнали да се карат с него и да му нанасят удари. Накрая пострадалият се съгласил и тримата се качили в автомобила му и тръгнали. Докато обвиняемият седял на предната седалка, извадил нож, забил го няколко пъти в таблото, поискал пострадалия да му даде парите си и го заплашил, като размахал ножа пред корема и лицето му. След това с ножа прерязал колана на чантичката на шофьора, издърпал я със сила от рамото му и взел от нея портфейла му. По искане на прокуратурата Стефан Ф. е с взета мярка за неотклонение „задържане под стража“. Присъдата подлежи на обжалване пред Апелативен съд – В. Търново.", "date": "2017.12.20", "title": "Рецидивист получи 3 г. и 4 месеца строг затвор за пореден грабеж в Габрово"}
{"url": "https://www.24chasa.bg/novini/article/6621982", "text": "В университетската кардиологична болница “Света Екатерина” приложиха уникално за България “безкръвно” лечение на 74-годишна пациентка с високостепенна трикуспидална рестеноза и инсулфициенция, съобщиха от лечебното заведение. Това е тежък сърдечен проблем, при който клапата не затваря добре отвора и позволява връщане на кръв. Налагало се е повторно имплантиране на клапа, но класическата операция е била рискова. Кардиолозите са предложили авангардно решение - да поставят новата протеза през вена на шията. Процедурата се поема изцяло от здравната каса, обясниха от болницата. Техниката се прилага за първи път в България, нова е и за света. В глобален мащаб са описани около 150 случая. Жената е оперирана преди 11 г. по повод на стеснение на клапата между лявата камера и лявото предсърдие, което затруднява нормалния поток на кръвта, и връщане на кръв от дясна камера към предсърдието. Тогава ѝ е поставена митрална клапа с механична протеза и трикуспидална клапа с биологична протеза. След операцията е проследявана в клиниката, като през последните 2 г. започва да се развива инвалидизираща сърдечна недостатъчност. Проф. Юлия Джоргова, пионер в областта на интервенционалната кардиология, и нейният екип са извършили за 4 часа щадящата имплантация. Транскатетърната аортна клапна имплантация, по-известна като TAVI процедура, се утвърждава като метод за лечение на голямо стеснение на аортата при високорискови пациенти за конвенционално кардиохирургично лечение в “Св. Екатерина”. Болницата е с най-голям опит в областта на ТАVI процедурите в България. Методът е нов, но дава добри дългосрочни резултати при наблюдаваните пациенти. Приложим е обаче за много ограничен кръг пациенти, уточни директорът на болницата проф. Генчо Начев. По сходна технология се извършва и смяната на биологични протези при пациентите с дисфункция на биологични митрални и трикуспидални клапни протези, обясниха кардиолозите.", "date": "2017.12.20", "title": "В “Св. Екатерина” имплантираха по уникален метод сърдечна  клапа през вена на шията"}
{"url": "https://www.24chasa.bg/novini/article/6622000", "text": "На днешното заседание на МС правителството отпусна 390 000 лева за конструктивно обследване на храм-паметник \"Александър Невски\", съобщи БТА. По време на заседанието главният секретар на Светия синод епископ Герасим благодари от името на Синода на премиера Бойко Борисов и обясни, че тези средства ще бъдат преведени на университета по архитектура, строителство и геодезия (УАСГ), който ще завърши обследването на храма и ще започне проектирането. \"Днес правим първата стъпка и започваме реставрацията и реконструкцията на храм-паметника, който е най-красивата и най-голямата църква на Балканския полуостров\", добави епископ Герасим.", "date": "2017.12.20", "title": "Кабинетът даде 390 хиляди лева за обследване на храма \"Св. Александър Невски\""}
{"url": "https://www.24chasa.bg/novini/article/6621997", "text": "Сръбският президент Александър Вучич увери от името на руския си колега Владимир Путин, че Москва има готовност да се включи в диалога Белград-Прищина, воден под егидата на ЕС, ако форматът бъде разширен и в него се включи Вашингтон, предава скопският телевизионен канал „Сител“. „Постигнахме един вид договор, в случай че има опити и намерения да бъде разширен форматът на участници и посредниците в диалога между Белград и Прищина, и ако американците искат да станат част от този формат. Попитахме дали можем да кажем, че от наша страна би се присъединила Руската федерация; Путин отговори утвърдително“, заяви Вучич от Москва след разговор с руския държавен глава и с председателя на Съвета на федерацията Валентина Матвиенко, предава \"Фокус\".  Вучич, който бе на официално посещение в Москва, подчерта, че ако албанците настояват в преговорите да се включат САЩ, то сръбската страна ще изисква в тях да участва и Русия. „Би било напълно логично за нас, защото Русия не признава едностранно обявената независимост на Косово. Ние просто искаме равноправна основа по този въпрос“, обясни Вучич, като обясни, че до този момент въпросът не е повдиган, тъй като руските власти не са давали „зелена светлина“. „Вече можем да говорим за това“, увери сръбският президент.", "date": "2017.12.20", "title": "Вучич: Русия има готовност да се включи в диалога Белград-Прищина"}
{"url": "https://www.24chasa.bg/novini/article/6621972", "text": "28 нелегални емигранти са били задържани на гарата в Септември, съобщиха от полицията. Около 2.30 ч., тази нощ, жандармерист, който охранявал периметъра на гарата, тръгнал на обичайния си обход. Преминавайки покрай композицията на международен товарен влак той чул човешка реч от единия от вагините. Извиканият на място оперативен екип установил, че няма посегателство върху въжетата и пломбата на вагона. След като униформените го отворили обаче вътре открили 28 нелегални емигранти - мъже, жени и деца, без валидни документи за самоличност. По първоначални данни всички емигранти са сирийци. Те са преминали медицински прегледи и ще бъдат транспортирани в център за настаняване на чужденци. След проверка на всички вагони от композицията е установено, че други емигранти няма.", "date": "2017.12.20", "title": "Задържаха 28 нелегални емигранти на гарата в Септември"}
{"url": "https://www.24chasa.bg/novini/article/6621983", "text": "Ефективно наказание от 20 месеца затвор и глоба от 20 000 лв. наложи Бургаският окръжен съд на Димитър Милков за притежание с цел разпространение на наркотични вещества при условия на опасен рецидив. 29-годишният бургазлия, който  е син на бившия общински съветник и един от основателите на Първа частна милиция Георги Милков,  е признал вината и за общо три престъпления. На 1 август т.г.  той е задържан с  0,247 грама марихуана. На съща дата в апартамента му са открити метамфетамин и марихуана на обща стойност 1 017 лв. Милков-младши е  признал вината си и за това, че е подблоково пространство в к-с Меден рудник държал прекурсори за производство на пико. Наложеното ефективно наказание е общо за трите престъпни деяния, уточняват от съда. Споразумението, което е одобрено от Окръжен съд  Бургас, е окончателно и има силата на осъдителна присъда.", "date": "2017.12.20", "title": "20 месеца затвор за сина на екс общински съветник, пласирал наркотици"}
{"url": "https://www.24chasa.bg/novini/article/6622028", "text": "След като сутринта потушиха напрежението по актуални теми, власт и опозиция се отдадоха на култура. Постоянна експозиция учредява Народното събрание по идея на председателя на парламентарната комисия Вежди Рашидов. Той ще включи и свои произведения. От личната си колекция ще даде и лидерът на депутатите от \"Обединени патриоти\" Волен Сидеров, който наскоро откри галерия. Двамата и председателят на парламента дадоха началото на постоянната експозиция, като откриха изложба на покойния Георги Трифонов. \"Гошо Трифонов го помня от Писателското кафене. Човек, който постоянно си мълчеше и беше гениален\", каза Волен Сидеров за починалия преди 6 г. творец. И втора инициатива огласи Рашидов - в столичен парк да се създаде комплекс \"Побитите камъни на паметта на българската култура\" с имената на всички творци от българската история, които са били народни представители. Ансамбъл \"Българе\" поздрави депутатите за предстоящите празници с изключително атрактивно мъжко хоро.", "date": "2017.12.20", "title": "Парламентът празнува, пълен с култура (Снимки, видео)"}
{"url": "https://www.24chasa.bg/novini/article/6622029", "text": "\"Ще виждате много полицаи по време на коледните и новогодишни празници\". Това заяви вътрешният министър Валентин Радев на пресконференция в Министерския съвет заедно с министрите на регионалното развитие и транспорта - Николай Нанков и Ивайло Московски, както и със столичния кмет Йорданка Фандъкова. Те съобщиха пред журналистите мерките, които се вземат по празниците, за да бъдат предотвратени катастрофи и инциденти. Радев обоснова повишените мерки с числата от миналата година. В последните 10 дни на 2016 г. е имало 20 загинали и 230 тежко ранени. Пътната полиция ще се фокусира при проверките на повишената скорост, по магистралите ще има полицейски коли с пуснати светлини. За да може превантивно шофьорите да намаляват скоростта. Усилено ще се проверява за алкохол и наркотици и на първо място, каза той, дали има шофьори, които управляват без книжка СДВР ще се концентрира на входовете и изходите на София, както и на местата, където има концентрация на много хора - заведения, молове. Автомагистралите и големите градове ще бъдат във фокуса, защото там са червените точки. Московски заяви, че автомобилната администрация също действа превантивно. Във всяка област има по един дежурен екип, анализът на риска пък им показал къде са рисковите точки и мобилни екипи на ДАИ ще контролират тежкотоварния трафик и автобусите в тези точки. Фандъкова заяви, че очаква полицейско присъствие при засиления трафик от и после към София, както и присъствие в големите търговски обекти. Тя помоли Радев полицията да обърне внимание на контрола в късните часове и особено по отношение на скоростта. Регионалният министър Нанков заяви, че до 21 декември приключват всички ремонти, за да може да осигури спокойното движение на гражданите. 3000 машини са в готовност да чистят пътищата, защото се очакват снеговалежи. Министърът обяви още, че от петък започва продажбата на винетките за следващата година. Пускат се над 2 млн. стикера в продажба. Той припомни новостите при винетките - въвежда се тримесечна за автомобили за 54 лева, а освен това винетките важат 1 година след датата на купуване, а не както досега - до 31 януари.", "date": "2017.12.20", "title": "Валентин Радев: Ще виждате много полицаи по празниците"}
{"url": "https://www.24chasa.bg/novini/article/6622051", "text": "В Районно управление на МВР – Раковски е образувано досъдебно производство във връзка с настъпила смърт на 47-годишен мъж от село Чоба. Около 20.30 часа снощи било съобщено, че мъжът е намерен починал в леглото си, докато дюшека и завивките му тлеели, а в стаята било задимено. Това съобщиха от ОДМВР-Пловдив. Местопроизшествието е запазено и посетено от дежурна оперативна група. При първоначалния оглед не са установени данни за насилие. Предполага се, че запалването е предизвикано от незагасена цигара.", "date": "2017.12.20", "title": "Мъж почина в леглото си, подпалил завивките си с неизгасена цигара в Пловдивско"}
{"url": "https://www.24chasa.bg/novini/article/6622054", "text": "Шофьорът, който уби Ангелинка, трябва да лежи в затвора доживот. Ако не го осъдят, ще го намерим и ще му отмъстим. Кръв за кръв. Това казаха пред \"24 часа\" родинините на прегазеното тази сутрин 10-годишно момиченце в пловдивското село Брестовица. Детето отивало на училище с майка си, когато джип, идващ от съседното село Брестовица, ги блъснал. Водачът е бил линчуван от близките на жертвата в ромската махала. Пристигналите на място полицаи и спецподразделения успели да предотвратят кървава саморазправа. В момента в махалата дежурят патрулки. Ромите са на улицата. Според тях шофьорът е карал с висока скорост. Говори се, че преди време блъснал и друг човек.", "date": "2017.12.20", "title": "Близките на прегазеното дете: Шофьорът доживот, иначе кръв за кръв (снимки)"}
{"url": "https://www.24chasa.bg/novini/article/6622074", "text": "Правителството одобри становище по конституционно дело №7 за 2017 г. То е образувано по искане на президента на Република България за даване на задължително тълкуване на разпоредби от Конституцията относно смесени международни договори на Европейския съюз. В становището се предлага позицията на Министерския съвет по поставените в искането на Президента тълкувателни питания. Всички мерки от Плана за подготовка на Българското председателство на Съвета на Европейския съюз през 2018 г. са изпълнени. Това отчита в последния доклад за изпълнението на Плана към 15 декември 2017 г. Министерството за Българското председателство на Съвета на ЕС 2018, одобрен от Министерския съвет. В отчетния период е приета Програмата на Българското председателство на Съвета на ЕС 2018 г., преговорните екипи са формирани, предвидените обучения са приключени, по-голямата част от договорите с избраните изпълнители по проведените обществени поръчки са изпълнени, други са в процес на изпълнение, тъй като редица дейности ще продължат и по време на самото Председателство. До края на годината предстоят последните технически изпитвания и проби в НДК, който ще бъде домакин на основната част от събитията по време на Председателството и където ще се състоят най-важните срещи с партньорите ни от Европейския съюз. Само преди седмица беше получено и одобрението от Генералния секретариат на Съвета на Европейския съюз за българското предложение за декорация в сградите на Съвета на ЕС в Брюксел – Justus Lipsius и Europa Building. Aрт-инсталацията и предложената декорация, чийто автор е доц. д-р Венелин Шурелов, преподавател в Националната художествена академия, следва да бъдат монтирани най-късно до 3 януари 2018 г. Министерският съвет одобри финален календар на събитията на Българското председателство на Съвета на Европейския съюз през 2018 г., които ще се проведат в България. Актуализацията на календара се налага както поради постъпилите множество предложения за провеждане на допълнителни събития, включително такива на високо ниво, свързани с основните приоритети на Българското председателство, така и поради наличието на събития с неуточнени периоди на провеждане. В предлагания актуализиран календар на събитията е заложено провеждането на близо 300 събития основно в София, но също и във Варна, Бургас, Пловдив, Велико Търново, Габрово, Русе и др. България ще бъде домакин на една среща на върха с участието на държавните и правителствени ръководители на държавите-членки на ЕС и страните от Западните Балкани. Ще се проведат 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение. На експертно ниво е предвидено да се проведат над 170 срещи и заседания, а под егидата на Председателството е планирано да се проведат още около 85 събития. За официалното откриване на председателството на 11-12 януари 2018 г. се организира посещение на чуждестранни журналисти и посещение на председателя на Съвета, председателя на ЕП и Колегиума. В първия ден на 2018 г. под егидата на министъра за Българското председателство на Съвета на ЕС и на министъра на културата Боил Банов в НДК ще се проведе Празничен новогодишен концерт „Духът на Европа“, посветен на първото ни ротационно председателство. На 6 януари 2018 г. е предвидено детско дигитално откриване на Българското председателство в НДК. То ще събере около 300 деца от цялата страна, които ще опознават Европа с помощта на науката и високите технологии и сами ще създават проекти чрез различни дигитални платформи. Одобряването на финален вариант на календар на събитията ще даде възможност за правилното планиране на програмите и осигуряването на необходимите ресурси за тяхното провеждане, както и за публичното оповестяване и популяризиране на събитията от календара на Българското председателство. Подобряване на здравословните и безопасни условия на труд на всеки работещ и на всяко работно място е стратегическата цел на приетата Национална програма за безопасност и здраве при работа 2018-2020 година. С нея се определят приоритети за осигуряване на безопасните и здравословни условия на труд на работниците и служителите. Очертани са ангажиментите па държавните органи, работодателските организации, организациите на работниците и служителите, неправителствените организации и др. за постигане на стратегическата цел на програмата. Изпълнението на мерките по приоритетите на НПБЗР 2018-2020 г. ще допринесе за намаляване на степента на професионалните рискове и повишаване на защитата на работещите; размера на загубеното работно време в резултат на отсъствие от работа поради временна неработоспособност; броя на лицата, напускащи предприятията поради лоша работна среда или поради преждевременно пенсиониране или инвалидизиране; загубеното производствено време, непроизведената продукция и неизвършените услуги като следствие от трудова злополука; осигурителната и застрахователната тежест и др. Правителството прие Доклад за равнопоставеността на жените и мъжете в България за 2016 г. Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са също борбата с насилието, основано на пола, и промяната на обществените стереотипи спрямо половете. В документа се посочва, че през 2016 г. средномесечният брой на безработните жени е намалял до 156 462, което е с 25 769 по-малко в сравнение с 2015 г. За същия период безработните мъже са намалели с 20 340 – до 128 255. Статистиката показва, че през 2016 г. средният брой на продължително безработните жени, които не могат да си намерят работа повече от 12 месеца, са били 65 379 или с близо 16 000 по-малко в сравнение с 2015 г. Според цитираните в доклада данни, месечната нетна заплата на жените е с около 12% по-ниска от тази на мъжете. Средната разлика за страните от ЕС е 16 на сто. През миналата година делът на работещите бедни е намалял и сред двата пола. Акцент в доклада е поставен върху приетия Закон за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете. Правителството прие второ изменение в Оперативна програма „Развитие на човешките ресурси“ 2014-2020, съфинансирана Европейския социален фонд и Инициативата за младежка заетост. В хода на изпълнението на оперативната програма се установи необходимост от промени, в резултат от благоприятното развитие на пазара на труда и наблюдавания траен спад на нивата на безработица за периода 2013-2017 г. За посочения период коефициентът на безработица е намалял от 13,4% до 6,6 на сто. На основание постигнатия двоен спад на процента на безработица и с цел преодоляване на негативните демографски процеси, високите нива на бедност сред населението, включително риска от социално изключване, се прехвърлят средства от Приоритетна ос №1 „Подобряване достъпа до заетост и качеството на работните места“ към Приоритетна ос №2 „Намаляване на бедността и насърчаване на социалното включване“ на оперативната програма. Пренасочените средства ще бъдат в подкрепа на дейности, свързани с почасово предоставяне на услуги за дългосрочна грижа, предвид демографските предизвикателства, пред които е изправена страната, деинституционализацията за деца и възрастни лица, както и дейности, попадащи в обхвата на Европейския стълб за социални права. Правителството одобри първия официален отчет на Третия национален план за действие по изменението на климата. Документът обобщава постигнатия напредък на заложените мерки, насочени към въвеждането на нисковъглеродни, енергийно ефективни и безотпадъчни технологии, оползотворяването и рециклирането на по-голямо количество отпадъци, допринасящи не само за общото намаляване на емисиите парникови газове, а и за повишаване на производителността и ресурсната ефективност. С Плана се изпълняват мерки за съхраняване и рационално използване на ресурсите като ключова предпоставка не само за опазването на околната среда, но и за постигане на устойчив икономически растеж и повишаване на конкурентоспособността на българската икономика. С изпълнението на мерките се създават възможности за откриване на нови източници на растеж и работни места чрез икономии на разходите, пазарна реализация на иновациите и по-добро управление на ресурсите. Общият ефект от изпълнението на политиките и мерките по сектори гарантира постигането на правно обвързващите цели за страната ни в международен и национален аспект, като на годишна база намалените емисии на парникови газове възлизат на 10 060 537 t СО? екв. Правителството одобри условията и реда за получаване на стипендии от учениците след завършено основно образование, което съгласно Закона за предучилищното и училищното образование е след 7 клас. Целта е да се разшири кръгът от ученици, които имат право да получават стипендии, осигурявани със средства от държавния бюджет. Така ще се предостави по-голяма възможност на училищната общност както за формиране и затвърждаване на училищните политики за насърчаване на образователните резултати на учениците, така и за подпомагане на достъпа до образование и предотвратяване на отпадането на учениците. С постановлението е предвидено освен учениците, обучаващи се в дневна и индивидуална форма на обучение, да получават стипендии и учениците в комбинирана форма на обучение и в обучение чрез работа (дуална система на обучение). Също така учениците, обучаващи се в частните училища, ще имат равна възможност с учениците от държавните и общинските училища да получават стипендии. Средствата за тях ще бъдат предоставяни чрез бюджетите на общините. Дава се равна възможност и на ученици със специални образователни потребности, които са завършили VII клас с удостоверение и са продължили обучението си в класовете от първи гимназиален етап, също да получават стипендии. Възможността учениците-чужденци да получават стипендии се запазва, като се дава право и на търсещи или получили международна закрила в страната или получили право на дългосрочно или продължително пребиваване в нея също да получават стипендии. Учениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране и за тази стипендия, те ще имат право да получават и 50% от стойността ѝ. Предвид целогодишното пребиваване (включително и през периода на ваканциите) и откъсването им от семейната среда за учениците, настанени във възпитателните училища-интернати и в социално-педагогическите интернати, е предвидено да получават за лични нужди по 33 лв. месечно на ученик по аналогия с джобните разходи, които се полагат на децата, настанени в специализираните институции за деца. Запазва се принципът на децентрализация на предоставяните от държавата средства за стипендии, при който училищата имат възможност сами да насочват средства за реализиране на своите стратегии за развитие, с акцент върху училищните политики за подпомагане на достъпа до образование, превенция на преждевременно напускане на училище и осигуряване на подкрепа и стимулиране на учениците с високи образователни постижения. В тази връзка е актуализирана и горната граница на месечните стипендии от 50 на 60 лв., като по този начин училищата ще могат да определят месечните стипендии в диапазона от 21 лв. до 60 лева. За осигуряване на стипендии на учениците от VIII клас на общинските училища през 2017 г. правителството одобри допълнителни трансфери по бюджетите на общините в размер на 1 280 020 лева. Правителството реши да предостави възможност за депониране на битовите отпадъци, образувани от територията на общините, включени в региони за управление на отпадъците Дупница, Благоевград и Бяла, до изграждане на собствените им регионални депа, в съседни регионални системи, отговарящи на нормативните изисквания. Това решение ще се прилага само в случай, че общините не са намерили други решения за законосъобразно третиране на отпадъците. Решението е в съответствие със Закона за управление на отпадъците и допуска използването на до 10 на сто от оставащия капацитет на регионалното депо, който е в експлоатация, или проектния капацитет на друг вид регионално съоръжение за третиране на битовите отпадъци за нуждите на други региони, когато е налице обоснована и неотложна необходимост, свързана с изпълнението на Националния план за управление на отпадъците. Използването на депата, на които се разрешава депониране за нуждите на други региони, са изградени над 50 на сто със средства, осигурени от държавния бюджет или от друго национално или международно финансиране. Приемането на решението се налага предвид необходимостта от изпълнение на ангажимента на България за преустановяване експлоатацията на съществуващите общински депа, неотговарящи на изискванията на Директива 1999/31 относно депонирането на отпадъци. То е продиктувано от опасността от второ осъдително съдебно решение на Съда на Европейския съюз, с което ще бъде наложена имуществена санкция на България. Минималната работна заплата ще стане 510 лв. от 1 януари 2018 г. Размерът й ще се повиши с 10,9% в сравнение с настоящата година, реши правителството. По-високият размер на минималната заплата ще мотивира търсещите работа и ще допринесе за намаляване на риска от бедност сред работещите. Увеличението й отразява заявения приоритет на правителството за устойчиво повишаване на стандарта на живот. За повишаването на минималната работна заплата на 510 лв. способстват икономическият растеж, устойчивите темпове на БВП през последните години, увеличаването на броя на заетите и ръстът на средната работна заплата в страната. От 1 януари 2018 г. минималната работна часова заплата ще бъде 3,07 лв. Правителството одобри вътрешнокомпенсирани промени по бюджетите на Министерския съвет и на министерствата на транспорта, информационните технологии и съобщенията, на правосъдието и на здравеопазването. За сметка на предвидени разходи по бюджетните програми „Администрация“ и „Убежище и бежанци“ на МС ще бъде компенсиран недостигът на средства по бюджетните програми „МС и организация на дейността му“, „Координация и мониторинг на хоризонтални политики“, „Координация при управление на средствата от ЕС“, „Осъществяване на държавната политика на областно ниво“, „Вероизповедания“, „Национален архивен фонд“ и „Други дейности и услуги“. В бюджета на МТИТС се предвижда увеличение с 2,39 млн. лв. по политиката в областта на транспорта за извършване на окончателни плащания по проекта за изграждане на Дунав мост 2 и за плащане на закупен по ОП „Транспорт и транспортна инфраструктура“ кораб за р. Дунав. За да бъдат покрити тези приоритети, се намаляват средствата по показателите „Персонал“, „Издръжка и други текущи разходи“ и „Капиталови разходи“. След извършен анализ на изпълнението на бюджета на МП е установен недостиг на утвърдените разходи за осигуряване на дейността по политиката в областта на изпълнението на наказанията в размер на 1,8 млн. лв., и по политиката в областта на правосъдието – 28 хил. лв. Тези средства ще бъдат осигурени за сметка на разходи за издръжка и на икономии по бюджетна програма „Администрация“. Вътрешното преструктуриране на разходите по бюджета на МЗ компенсира установен фактически недостиг на средства за дейността на второстепенните разпоредители с бюджет и финансирането на лечебните заведения за болнична помощ в системата на ведомството. С друго решение правителството увеличи с 3,2 млн. лв. максималния размер на ангажиментите за разходи, които могат да бъдат поети от Министерството на икономиката през 2017 г. Промяната е свързана с необходимостта от поемане на ангажименти за предоставяне на безвъзмездна финансова помощ по Закона за насърчаване на инвестициите за частично възстановяване на извършени разходи за осигурителни и здравни вноски за създадените нови работни места по сертифицирани инвестиционни проекти. В резултат от предоставянето на помощта ще бъде насърчено осъществяването на пет инвестиционни проекта с издаден сертификат за инвестиция клас „А“. Инвестициите по тях са на обща стойност 28,3 млн. лв. и предвиждат разкриването на 1260 нови работни места във високотехнологични дейности от производствения сектор и сектора на услугите. Допълнителни 1,4 млн. лв. отпуска правителството на общините Бургас и Камено за преодоляване на последиците от наводненията. Предложението е на Междуведомствената комисия за възстановяване и подпомагане към МС, като средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година. По бюджета на община Бургас ще бъдат преведени 800 000 лв., а за Камено са 600 000 лв. Средствата са предназначени за частично разплащане на извършените дейности по възстановяване на сгради и инфраструктурни обекти, разчистване на пътна мрежа, речни легла и дерета от наноси, както и други неотложни разходи, възникнали в следствие на интензивните валежи на 25 октомври 2017 г. Министерски съвет одобри трансфери по бюджетите на общини в размер на 24 705 лв. Те са за изплащането на стипендиите за третото тримесечие на 2017 г. на 41 ученици с високи постижения в областта на спорта. Финансирането се осигурява по Програмата на мерките за закрила на деца с изявени дарби от държавни и общински училища през 2017 г. Правителството ще предостави 2,8 млн. лв. по договори за насърчаване на пет сертифицирани инвестиционни проекта. Средствата се отпускат по одобрен проект на договор за предоставяне на безвъзмездна финансова помощ по Закона за насърчаване на инвестициите (ЗНИ). Проектите са на дружествата „Юнифай Сървис Център“ ЕООД, „ОСРАМ“ ЕООД, „Дюра-Тайлс БГ“ АД, „Куестърс България“ ЕООД и „Скейл Фокус“ АД. В договора, който ще бъде подписан с всеки инвеститор поотделно, е предвидено българската държава да предостави безвъзмездна финансова помощ за частично възстановяване на направените от инвеститора за негова сметка задължителни осигурителни и здравни вноски за работниците и служителите, заели новите работни места по проекта, за максимален период до 6 месеца (за един от проектите, осъществяван в община с висока безработица – до 12 месеца) от разкриването на работното място. Проектите са за разширяване на дейността на съществуващи предприятия и за създаване на нови предприятия, основно в района на столицата, както и в градовете Пловдив и Нови Пазар. Те се осъществяват основно във високотехнологични дейности от сектора на услугите и от производствения сектор. С договора инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. С осъществяването на проектите ще бъдат разкрити 1735 нови работни места. Правителството предостави на Висшия съдебен съвет правото на управление върху имота на бул. „Александър Стамболийски“ №82 в София. Теренът от 8 дка и построената в него сграда са с отпаднала необходимост за болница „Лозенец“. Те ще бъдат използвани за нуждите на специализираните органи на съдебната власт – съд и прокуратура. Министерският съвет предостави безвъзмездно на Медицинския университет в София правото на управление върху имот с площ 16,7 дка в столичния район „Триадица“. Това е базата, ползвана от факултета по дентална медицина, която към момента е с предоставени права за управление на Министерството на здравеопазването. Решението ще позволи по-доброто стопанисване на сградите и прилежащите терени. Правителството промени от публична в частна държавна собственост статута на сгради, разположени в част от ползван от Професионалната гимназия по стопанско управление, администрация и услуги „Атанас Буров“ в Силистра. Те са опасни и негодни за ползване. Премахването им ще позволи изпълнението на проект „Обновяване и модернизация на регионалната образователна инфраструктура чрез подобряване на материално-техническата база“ по ОП „Региони в растеж“. На Националната агенция за приходите беше предоставена част от сградата на ул. „Аксаков“ №31 в София, ползвана досега от Българската агенция за инвестиции. Агенцията получава етаж от сградата на ул. „Врабча“ 23, в която се помещаваше администрация на НАП. Размяната се прави с цел оптимизация на и подобряване на обслужването на гражданите. Така приходната администрация ще бъде съсредоточена във функционално свързани сгради на ул. „Аксаков“ - №№21, 29 и 31. Министерският съвет предостави на политическа партия „Национален фронт за спасение на България“ под наем част от имот – частна държавна собственост, за административните нужди на централното й ръководство. Това са третият и четвъртият етажи на сградата на ул. „Георги С. Раковски“ №134 в София. С решението се изпълнява разпоредба на Закона за политическите партии. С друго решение беше променен от публична в частна държавна собственост статутът на ветеринарна лечебница в Арчар, община Димово. Това ще позволи извършването на разпоредителна сделка от страна на Министерството на земеделието, храните и горите, за което имотът е с отпаднала необходимост. Корекция беше направена в решение на МС от т. г. за безвъзмездно предоставяне на имоти – публична държавна собственост, на НАП за нуждите на офиса в Перник на Агенцията. С нея се отстранява допусната техническа грешка. Правителството учреди безсрочно право на строеж в поземлен имот от 500 кв. м в землището на с. Яворница, община Петрич. Теренът, който попада в горска територия, е необходим за изграждане на стълб за телекомуникационно оборудване и съоръжения за техническата инфраструктура към него. Телекомуникационното дружество, в чиято полза е учреденото право на строеж, ще заплати нормативно определените такси и разходи. Правителството утвърди подписания на 3 октомври т. г. протокол между министерствата на вътрешните работи на България и Румъния за прилагане на междуправителствената спогодба за обратно приемане на собствени граждани и чужденци. Протоколът въвежда механизъм за прилагане на реадмисионната спогодба, като разписва процедурите и условията за обратно приемане при всички възможни хипотези. Определят се компетентните органи на двете страни, граничните контролно-пропускателни пунктове за осъществяване на приемането, начинът на комуникация, образците на документи и др. Правителството одобри проектите на споразумения на Министерството на външните работи на България с Международната организация на Франкофонията и с Университетската агенция на Франкофонията, чрез които ще бъдат финансирани два проекта на обща стойност 133 000 лева. Проектите са разработени съвместно с Франкофонския регионален център за Централна и Източна Европа и Франкофонския институт по администрация и управление. Първият проект е за финансиране на Втори младежки форум за Югоизточна Европа по превенция на радикализирането на младите хора в Интернет и социалните мрежи, в контекста на инициатива на Генералния секретар на Франкофонията „Свободни заедно“. Чрез втория проект ще бъдат осигурени 20 стипендии за студенти от Албания, Армения, Беларус, Босна и Херцеговина, Грузия, Република Македония, Молдова, Сърбия и Украйна, обучаващи се във Франкофонския институт по администрация и управление в София. Предоставянето на стипендии е израз на сериозната ангажираност на България в академичното франкофонско пространство и в регионалното сътрудничество в Централна и Източна Европа. То допринася за изграждането на образа на България като страна, трайно обвързана с франкофонските ценности, и я превръща в един от двигателите на Франкофонията в региона. Правителството одобри протокола от редовното заседание на Смесената комисия за опазване, поддържане, обновяване и обозначаване на българо-македонската държавна граница, проведено на 14 и 15 март т. г. в София, и приложенията към него. Задачите на Смесената комисия, създадена съгласно междуправителствена спогодба на България и Република Македония, се отнасят до извършването на контрол за състоянието и местоположението на всички гранични знаци и организиране на опазването и поддържането им, както обновяването и обозначаването на граничната линия. На всеки пет години Комисията взема решения за общите дейности, които трябва да бъдат извършени в изпълнение на възложените й задачи. На последното заседание е решено да продължи почистването от дървета и храсти на пояс от 3 метра от двете страни на граничната линия и да бъдат извършени геодезически измервания в участъка от гранична пирамида №50 до гранична пирамида №1. Българската страна е поела ангажимент след приключване на работите по почистване на граничния пояс да извърши аерофотозаснемане на участъка и картиране на снимковия материал. Министерският съвет одобри резултатите от първото заседание на българо-унгарската междуправителствена комисия за икономическо сътрудничество. Заседанието се проведе на 2 и 3 ноември в София под председателството на министъра на икономиката Емил Караниколов и на министъра на външните работи и търговията Петер Сиярто. В дневния му ред бяха включени за обсъждане въпроси на двустранното икономическо сътрудничество в областта на търговията и инвестициите, енергетиката, транспорта, съобщенията и информационните технологии, туризма, земеделието и др. Комисията набележи мерки за разширяване на сътрудничеството и деловите връзки. Правителството предостави на „Бургаспътстрой“ АД концесия за 35 години за добив на строителни материали – пепелни туфи и туфити, от находище „Айтос“. Кариерата се намира в землището на Айтос. Очаква се постъпленията от концесионни плащания да надхвърлят 541 800 лева без ДДС, които ще се разпределят между държавния бюджет и бюджета на общината. Предвидените инвестиции за периода на концесията за обезпечаване на производствената дейност са в размер на 499 000 лв. С 15 години се удължават концесионните договори за добив от находищата „Златна Панега“, област Ловеч, и „Лиляче“, област Враца. Искането за промяна е на концесионерите - „Златна Панега цимент“ АД и „Холсим България“ АД. Мотивът и на двете дружества е наличието на оставащи запаси в находищата, които биха останали неиззети. И двата концесионни договора са сключени през 1997 г., като от „Златна Панега“ се добиват варовик и мергел, а от „Лиляче“ – варовици. С одобрените днес изменения в концесионните договори МС променя и начина на формиране на концесионните плащания като го привежда в съответствие с нормативната уредба, приета през 2007 г. Министерският съвет отмени прехвърлянето на концесионни права за находище „Цареви ливади – изток“ от ЕТ „Морски бряг-Атанаска Василева“ на „Барс“ АД. Причината за това е отказът на „Барс“ АД от концесията. Находище „Цареви ливади-изток“ е разположено на територията на община Суворово, област Варна. Концесията за него е предоставена през април 2009 г. за 25 години на ЕТ „Морски бряг-Васил Василев“. През 2014 г. договорът е продължен с правоприемника – ЕТ „Морски бряг-Атанаска Василева“. При отказа на „Барс“ АД концесионер на находището остава ЕТ „Морски бряг-Атанаска Василева“. Правителството одобри допълнителни разходи по бюджета на МОН в размер на 3,8 млн. лв. за обезпечаване на националния абонамент за закупуване на архив и достъп до електронни бази данни, съдържащи пълнотекстови научни списания и публикации, книги и реферативни издания. С тях ще бъде гарантиран достъпът на научните организации до наукометричните, реферативни и пълнотекстови бази данни на издателство Elsevier. Информацията, съдържаща се в базите данни, служи за извършване на съвременни и висококачествени научни изследвания в полза на обществото и икономиката. Средствата за абонамента са предвидени в централния бюджет за 2017 г.. От три на четири се увеличава броят на процедурите, които финансира Центърът за асистирана репродукция (ЦАР). Това става по силата на промени в постановлението за създаване на Центъра. Предвидени са и четири ембриотрансфера на замразени ембриони – дейност, която до сега не е финансирана от ЦАР. На практика по този начин ще бъде удвоен броят на опитите (ембриотрансферите) и ще се увеличи шансът за забременяване на жените. По силата на приетия документ се оптимизира и съставът на Комисията към ЦАР чрез включване на специалист с опит в областта на образната диагностика. Създава се възможност за упражняване на по-ефективен контрол от страна на ЦАР. Предвидена е възможност Центърът да осъществява самостоятелни проверки на лечебните заведения – договорни партньори, а директорът на ЦАР вече ще може, освен да прекратява договор с лечебно заведение, и да налага финансови санкции при констатирано нарушение. Правителството одобри отпускането на допълнителни 5 млн. лв. по бюджета на Министерството на земеделието, храните и горите за ликвидиране на огнища на болестта „инфлуенца по птиците“ (птичи грип), за обезщетяване на собствениците на животни, както и за тестове за диагностика на заболяването африканска чума по свинете. 200 000 лева от средствата са за закупуване на тестове за ранно откриване на вируса на африканска чума по свинете (АЧС). Мярката се предприема във връзка с усложнената епизоотична обстановка по отношение на заболяването по животните на територията на Европа. Предвид бързия и неконтролируем ход на разпространение на АЧС досега, възможността за проникване на вируса на болестта на българска територия е реална. С 4,8 млн. лв. ще се обезпечат мерки за ограничаване и ликвидиране на констатираните нови огнища на болестта „инфлуенца по птиците“, за повишаване на епизоотична готовност на територията на страната, както и за обезщетяване на собствениците на умъртвени животни. Правителството отпусна 578 200 лв. за откриване на посолство на България в Абу Даби, Обединени арабски емирства. Решението за откриването на дипломатическа мисия на България в ОАЕ е от ноември 2015 г. Абу Даби е ключов световен икономически и търговски център. Откриването на посолството ще допринесе за развитието на политическите, икономическите, търговските и културните отношения между двете страни. В срока, определен в Закона за публичните финанси – до един месец след обнародването на годишния закон за държавния бюджет, Министерският съвет прие Постановлението за изпълнението на държавния бюджет на Република България за 2018 г. С него се определят конкретните задължения и отговорности на разпоредителите с бюджет при изпълнението на съответните им бюджети. Конкретизират се и показателите по отделните бюджетни програми по бюджетите на първостепенните разпоредители с бюджет, които прилагат програмен формат на бюджет, с изключение на бюджета на Народното събрание, в рамките на утвърдените с годишния закон за държавния бюджет разходи по области на политики и бюджетни програми. Процедурите за отпускане и разходване на планираните средства в ЗДБРБ, които се регламентират в Постановлението, подпомагат създаването на добра организация и прозрачност на изпълнението на държавния бюджет. Постановлението съдейства за ефективното и ефикасно разпределение и управление на държавните финансови ресурси, както и за запазване на устойчивостта при изпълнението на държавните функции и осъществяване на основните дейности, финансирани от държавния бюджет. До 2020 г. първичното енергийно потребление в България следва да бъде намалено от 18,46 млн. тона нефтен еквивалент (каквото би било без прилагане на мерки за енергийна ефективност) на 16,87 млн. тона нефтен еквивалент. Изпълнението на националните цели ще доведе до намаление през 2020 г. на първичната енергийна интензивност на страната с 41% спрямо тази през 2005 г. Това е предвидено в актуализирания Национален план за действие по енергийна ефективност 2014-2020 г., приет от Министерския съвет на днешното му заседание. Съгласно изискванията на Директива 2012/27/ЕС планът е изготвен и представен в Европейската комисия през 2014 г. и следва да бъде актуализиран от България след три години. България трябва да спестява годишно енергия в размер на 716 хил. тона нефтен еквивалент до 2020 г. Отчетът за 2016 г. сочи, че за периода 2014-2016 г. са направени спестявания в размер на 303,8 хил. тона нефтен еквивалент. Мерките за постигане на енергийни спестявания се финансират от различни източници, сред които повечето оперативни програми, Програма BG04 „Енергийна ефективност и възобновяема енергия“, финансирана от Финансовия механизъм на европейското икономическо пространство, Фонд „Енергийна ефективност и възобновяеми източници“, Националната програма за енергийна ефективност на многофамилни жилищни сгради и други. Като част от актуализирания Национален план за действие по енергийна ефективност правителството одобри и план за подобряване на енергийните характеристики на отопляваните и/или охлаждани сгради – държавна собственост, както и програма за насърчаване на инвестиции в сградния фонд, които ще подпомогнат изпълнението на подобни мерки. Ежегодното обновяване на 5% от разгърнатата застроена площ на сградите – държавна собственост, каквото е изискването на Закона за енергийна ефективност, ще осигури спестяване на енергия в размер на 10,26 хил. тона нефтен еквивалент и над 12 хил. тона въглероден диоксид. От своя страна, обновяването на 1% от разгърнатата застроена площ на жилищните сгради годишно ще доведе до спестяване на 284 хил. тона нефтен еквивалент енергия и 384 хил. тона въглероден диоксид. Списъкът със задължени лица по Закона за енергийна ефективност и техните индивидуални цели за енергийни спестявания също е част от одобрения Национален план за действие по енергийна ефективност. Предвидено е, че търговците с електрическа и топлинна енергия, както и тези с природен газ, течни и твърди горива, трябва да спестяват по 51,69 хил. тона нефтен еквивалент енергия годишно. С предлагана от правителството промяна в Закона за собствеността се удължава предвиденият срок за спиране на придобивната давност спрямо държавата и общините. С оглед защита на държавния и обществен интерес определеният в закона срок до 31 декември 2017 г. ще бъде продължен с пет години. Неудължаването на срока би довело до придобиването на имоти – държавна и общинска собственост от трети лица, на основание давностно владение. Промяната дава възможност за изпълнение в максимална степен на Плана за действие с мерки за предотвратяване придобиването по давност на имоти – частна държавна или общинска собственост, приет от Министерския съвет на 23 декември 2016 г. Доставчиците на социални услуги ще се регистрират с по-малко документи в Агенцията за социално подпомагане. Това предвижда проект за промени в Закона за социално подпомагане, които бяха одобрени от правителството. С новите текстове се премахва изискването при вписване в регистъра на доставчиците на социални услуги да се прилагат оригинал или заверено копие на удостоверение за актуално състояние или регистрация, издадени от компетентния съд, както и заверено копие на карта за идентификация по регистър БУЛСТАТ. Агенцията за социално подпомагане ще осигурява необходимата информация по служебен път като извършва справка в електронната база данни на Търговския регистър, Регистъра на юридическите лица с нестопанска цел и на регистър БУЛСТАТ. Със законопроекта се предлагат изменения и в Закона за закрила на детето. Те предвиждат да се премахне изискването доставчиците на социални услуги за деца при издаване на лиценз да представят копие от картата за идентификация по регистър БУЛСТАТ и удостоверение за актуално състояние. Отпада и изискването да се представя свидетелство за съдимост и декларация, че кандидатът не е обявен в несъстоятелност, не е в производство за обявяване в несъстоятелност и не е в ликвидация. За юридическите лица ще отпадне необходимостта да предоставят свидетелства за съдимост на членовете на управителните им органи. Държавната агенция за закрила на детето по служебен път ще извършва необходимите справки. Само чуждестранните лица ще представят съответните документи. С предлагани от правителството промени в Закона за трудовата миграция и трудовата мобилност в националното законодателство се въвеждат изискванията на Директива (ЕС) № 2016/801. Тя регламентира условията за влизане и пребиваване на граждани на трети държави в България с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми ,,au pair“. Новите текстове осъвременяват разпоредбите, които се отнасят до заетостта на научни работници и студенти от страни извън ЕС в България. Урежда се редът за работа на стажантите с трудов договор за стажуване. Въвеждат се условията за равно третиране на научните работници, студентите, стажантите, учениците и доброволците, както и на членовете на семействата на български, европейски и чужди граждани, включително получили убежище или международна закрила. С промените се урежда и равното третиране на чужденците, допуснати по силата на международни договори за регулиране на трудовата миграция, както и в случаите на регистрация на краткосрочна заетост. С преходните и заключителните разпоредби на Закона за трудовата миграция и трудовата мобилност се предлагат промени в Закона за чужденците в Република България. С тях се регламентира възможността за мобилност в рамките на ЕС на научните работници и студентите от трети страни. Урежда се и редът за издаване на разрешение за пребиваване на чужди граждани като доброволци по европейски програми. Осъществяването на доброволческа дейност от чужденци в България е в рамките на Европейската доброволческа служба и се въвежда чрез допълнения в Закона за младежта. Правителството одобри и предлага на Народното събрание да приеме промени в Закона за омбудсмана. Те дават възможност на националния обществен защитник да работи в съответствие с най-високите съвременни стандарти в осигуряването на ефективна защита на правата на българските граждани. Предлага се включването на изрична разпоредба, според която омбудсманът ще може да разглежда жалби на гражданите срещу действия и бездействия от страна на частния сектор. В момента правомощията му се разпростират само върху държавните и общинските органи и върху лицата, предоставящи обществени услуги. На омбудсмана се възлага също така да наблюдава и насърчава ефективното прилагане на подписани и ратифицирани международни актове в областта на правата на човека. С цел постигане на още по-голяма прозрачност при избора на омбудсман, се предлага номинации да може да правят и юридически лица с нестопанска цел в обществена полза, а избирането на обществения защитник от Народното събрание да става с явно гласуване. В допълнение към изискванията за заемане на длъжността се добавя изискване за предишен опит в областта на правата на човека. Безработните съпруги (съпрузи) на военнослужещи, които участват в международни операции и мисии, ще кандидатстват с по-малко документи за отпускане на обезщетение за безработица. При подаването на заявление в съответното териториално поделение на НОИ за тях ще отпадне досегашното изискване да прилагат копие на удостоверение за сключен граждански брак и за постоянен и настоящ адрес. Това предвиждат промени в Наредбата за отпускане и изплащане на паричните обезщетения за безработица, които бяха одобрени от правителството. Същото облекчение ще важи и за съпругите (съпрузите) на военнослужещи, които са ги последвали при служебното им преместване в друго населено място и заради това са прекратили трудовите или служебните си правоотношения. Изискването за подаването на документите отпада, тъй като НОИ ще събира необходимата информация служебно от регистъра на населението – Национална база данни „Население“ на Главна дирекция „Гражданска регистрация и административно обслужване“. По този начин ще се намали административната тежест за правоимащите лица. Периодът на валидност на годишната винетна такса, която следва да заплащат всички пътни превозни средства от 01.01.2018 г., независимо от категорията и държава на регистрация, е една година, считано от деня на издаване на винетния стикер. Това регламентира прието от правителството постановление, с което се изменят Наредбата за условията и реда за събиране на таксите за ползване на пътната инфраструктура по Закона за пътищата и Тарифата за таксите, които се събират от Агенция „Пътна инфраструктура“. От 1 януари се въвежда и нова тримесечна винетка с валидност три календарни месеца, считано от датата на издаването й, за пътни превозни средства под 3,5 тона. Нейната цена е 54 лв. или 28 евро. При определянето й е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена. Правителството одобри промени в Правилника за структурата, дейността и организацията на работа на Агенция „Пътна инфраструктура“. С тях се цели оптимизиране на структурата и ефективността на работа в нея. Промените ще са в рамките на съществуващата численост на АПИ, като се предвижда вътрешно преструктуриране. Числеността на централна администрация се увеличава за сметка на числеността на специализираните звена. Предвижда се създаването на две нови дирекции – „Информационни технологии и системи“ и „Пътна безопасност и планиране на дейностите по републиканската пътна мрежа“. Ще бъде създаден нов отдел в дирекция „Пътни такси и разрешителни“, който ще осъществява функции по администриране на приходите, постъпили от таксите за ползване на републиканските пътища, и ще поддържа националния електронен регистър на доставчиците на услуги за електронно събиране на такси. С оглед разширяване на функциите и вменяването на нови задължения, в част от административните звена в агенцията са планираните вътрешноорганизационни структурни промени, касаещи промяна в числеността на определени дирекции от централна администрация и специализираните звена. Основните функции на дирекция „Информационни технологии и системи“ са свързани с осъществяване на дейности по стратегическото планиране на дейностите в областта на информационните технологии, планиране и осигуряване на поддръжката и развитието на инфраструктурата на информационните технологии и приложните информационни системи в агенцията. Дейността на новосъздадената дирекция ще бъде свързана с организирането, координирането и контрола на информационните системи, както и осигуряването на непрекъснато техническо наблюдение и поддръжка на бази данни на агенцията и тяхната работоспособност. Същевременно дирекция „Пътна безопасност и планиране на дейностите по републиканската пътна мрежа“ ще има за цел планиране мерки за подобряване на състоянието на съществуващата и изграждането на нова пътна инфраструктура, така че да се предотвратят, респективно намалят пътнотранспортните произшествия в страната. От особена важност сред компетентностите идентифицират приоритетните участъци с концентрация на пътни транспортни произшествия. Други вътрешноорганизационни структурни промени в агенцията касаят прехвърляне на функции от една дирекция на друга, намаляване и увеличаване компетентностите на някои дирекции с оглед избягване на дублиращи се функции между звената и прехвърляне на някои от тях към новосъздадените дирекции. Правителството одобри промени в актуализираната средносрочна бюджетна прогноза за периода 2018-2020 г., както и в решение 286/2017, с което са приети стандарти за делегираните от държавата дейности с натурални и стойностни показатели през 2018 г. С тях се осигурява съгласуваност на бюджетните параметри с приетите от Народното събрание закони за държавния бюджет, за бюджета на държавното обществено осигуряване и за бюджета на Националната здравноосигурителна каса за 2018 г. и произтичащите от това промени в средносрочен план. Привеждането на бюджетните показатели на първостепенните разпоредители с бюджет (ПРБ) за периода 2018-2020 година в съответствие с настъпилите промени в приетите бюджетни закони за 2018 г. ще осигури актуализирана база, която е необходима на ПРБ за реалистично планиране на средносрочните им бюджетни прогнози за следващия период 2019-2021 година. Промените в актуализираната средносрочна прогноза са направени въз основа на изискванията на Закона за публичните финанси, като важен елемент на доброто управление на публичните финанси. С одобреното изменение на Решение №286 се осигурява съответствие на определяния от Министерския съвет стандарт за финансиране на Националната библиотека „Св. Св. Кирил и Методий“ и одобрените промени по параметрите на Закона за държавния бюджет на Република България за 2018 г. в хода на разглеждането му в Народното събрание. Правителството одобри промени в Наредбата за условията, правилата и реда за регулиране и регистриране на цените на лекарствените продукти. С тях се прецизира съществуващият режим по ценообразуване на лекарствените продукти, заплащани с публични средства, като ясно се определя начинът на използване на източниците, в които Националния съвет по цени и реимбурсиране на лекарствените продукти (НСЦРЛП) търси най-ниската цена па производител в референтните държави. Към момента Съветът извършва проверка и в двата нормативно закрепени източника – официалния сайт на съответната референта държава и в базата данни по Споразумението за съвместна дейност EURIPID Collaboration, като съответно се взема предвид откритата цена, независимо от това в кой от източниците е установена. При наличие на цена и в двата източника се избира цената, която е по-благоприятна за заявителя. Прецизирането на съществуващия режим по ценообразуване на лекарствените продукти гарантира пълната обективност на регулираните цени спрямо тези в референтните държави. Предлага се забрана за включване в Позитивния лекарствен списък (ПЛС) на комбинирани лекарствени продукти, на които поне една от съставките е с режим на „без лекарско предписание“. Това се прави, защото, когато един комбиниран лекарствен продукт съдържа активно вещество, което като самостоятелно е на режим „отпускане без лекарско предписание“, то тогава се заобикаля волята на законодателя да се реимбурсират само терапии, които са по лекарско предписание. Въвежда се нормативно изискване задаване на становище и представянето му на заседание на НСЦРЛП от страна НЗОК по процедури за включване, промяна и изключване на лекарствени продукти от ПЛС, приложими при лечението па злокачествените заболявания. Това важи за медикаменти, заплащани в болничната медицинска помощ извън стойността на оказваните медицински услуги. В основната си част това са лекарства за прицелна терапия на злокачествени заболявания, които формират значителен разход за бюджета на НЗОК. До момента не беше нормативно предвидено заплащащата институция да дава становище. Удължава се с още 2 години срокът на действие на забраната притежателите на разрешения за употреба или техни упълномощени представители да заявяват увеличение на регистрираните цени на лекарствените продукти, отпускани без лекарско предписание, с по-голям процент от статистически отчетената инфлация за периода на действие от последната регистрирана цена. Цените на лекарствените продукти, отпускани без лекарско предписание, не подлежат на регулация, тъй като за тях е въведен регистрационен режим. Това води до увеличения на цените и се отразява неблагоприятно върху възможностите па населението за закупуването им, респективно ограничава достъпа на пациентите до тези продукти. Правителството прие изменение на Наредбата за условията и реда за регистриране на цените на тютюневите изделия. Промените са свързани с усъвършенстване на процедурата по издаване на удостоверенията за регистрирани продажни цени на тютюневи изделия, като са прецизирани образците на документи, които се подават. Отпада изискването за водене на хартиен носител на регистъра на цените на тютюневите изделия, като остава само електронната форма, която е публична и се публикува на интернет страницата на Агенция „Митници“. С цел намаляване на административната тежест върху гражданите и бизнеса отпаднат таксите, които се заплащат при подаване на искането за регистриране на продажна цена на тютюнево изделие и за издаване на удостоверението за това регистриране. Правителството прие промени в подзаконова нормативна уредба в областта на опазването на околната среда, чиято цел е намаляване на административната и регулаторната тежест върху гражданите и бизнеса чрез премахване на изискването за представянето на някои официални удостоверителни документи на хартиен носител. Решението води до улесняване на инвестиционния процес, при запазване на околната среда и човешкото здраве. Одобрените промени са в Наредбата за ОВОС, Наредбата за екологичната оценка, Наредбата за условията и реда за издаване на комплексни разрешителни, Наредбата за предотвратяване на големи аварии с опасни вещества и ограничаване на последствията от тях, наредбата за условията и реда за извършване на оценка на съвместимостта на планове, програми, проекти и инвестиционни предложения с предмета и целите на опазване на защитените зони, Наредбата за работа с генномодифицирани организми в контролирани условия, наредбата за реда и начина на администриране на Националния регистър за търговия с квоти за емисии на парникови газове, наредбата за реда и начина за издаване и преразглеждане на разрешителни за емисии на парникови газове от инсталации и за осъществяване на мониторинг от операторите на инсталации и авиационните оператори, участващи в Европейската схема за търговия с емисии, и в Тарифата за таксите, които се събират в системата на МОСВ. С измененията се постига съответствие на подзаконовата нормативна уредба по ОВОС с влезлия сила ЗИД на Закона за опазване на околната среда. Намаляват се изискваните от заявителите документи, които могат да се набавят по служебен път, оптимизира се процесът по предоставяне на обществения достъп в рамките на процедурите по преценка за ОВОС и консултациите по документацията по екологичната оценка. Опростява се процесът за взаимодействие с друга администрация при предоставяне на становища, намаляват се срокове по процедури, премахват се отделни такси и се премахват такси за организациите, които поемат доброволни ангажименти по отношение опазването на околната среда. Съставът на дирекция „Централно координационно звено“ се увеличава с две щатни бройки. Това предвиждат промени в Устройствения правилник на Министерския съвет и на неговата администрация. Те са във връзка с предстоящото интегриране на Програмата за развитие на селските райони в Информационната система за управление и наблюдение на средствата от европейските и инвестиционни фондове. Увеличението на щатната численост на звеното ще бъде извършено за сметка на числеността на регионалните дирекции на Изпълнителната агенция по горите и областните дирекции на Държавен фонд „Земеделие“. Постановлението за изменение на Устройствения правилник на МС включва и промени, свързани с оптимизирането на процесите по предоставяне на безвъзмездна финансова помощ от европейските фондове и допустимостта на разходите по програмите, съфинансирани с европейски средства. На служителите в българските дипломатически мисии и през 2018 г. няма да се изплащат командировъчни средства по време на отпуск, включително за празничните и почивните дни, предвижда одобрена от правителството промяна в Наредбата за командировъчните средства при задграничен мандат. Това ограничение е в сила от 2011 г. и поради затруднения в бюджета на МВнР се удължава ежегодно. Правителството одобри допълнителни разходи от 1 млрд. лв. по бюджета на Министерството на регионалното развитие и благоустройството за 2017 г. за изпълнение на Националната програма за енергийна ефективност на многофамилните жилищни сгради. Тези средства са до размера на одобрените за изпълнение на Програмата и са предназначени за изплащане на задълженията по чл. 2, ал. 6 от ПМС 18/2015 г., с което министерството превежда към Българската банка за развитие дължимите суми по изпълнението на Програмата. Вторият милиард за финансиране на Програмата бе одобрен с Решение на 43-ото Народното събрание на 18 януари 2017 г. Чрез изпълнението на Програмата за първи път в България има ясна политическа воля за мащабно финансиране на мерките за енергийна ефективност в жилищния сграден фонд, тъй като този сегмент изостана значително по нива на енергийна ефективност в сравнение със сградите за обществено обслужване. Министерският съвет одобри допълнителни разходи и трансфери за 2017 г. в размер на 39,151 млн. лв. По бюджета на Министерския съвет се предоставят 4,4 млн. лв. Основната част от средствата са за покриване от бюджетните организации в системата на Министерския съвет на дължимите към общините данък сгради и такса битови отпадъци за 2017 г., а с 390 000 лв. ще се финансира предварително проучване за конструктивно обследване на Патриаршеската катедрала „Св. Александър Невски“. По бюджета на Българската национална телевизия се разпределят 14,2 млн. лв., необходими за обезпечаване на плащания, свързани с разпространение на телевизионни програми чрез електронна съобщителна мрежа за наземно цифрово радиоразпръскване. Общините Съединение, Тервел, Куклен, Димитровград, Симеоновград, Харманли, Симитли, Долни Чифлик, Дългопол, Севлиево, Трявна, Шабла, Стамболийски, Търговище, Доспат, Бяла, Луковит, Брезник, Пазарджик, Кюстендил, Раковски и Дупница получават общо 20,6 млн. лв. за ремонт и рехабилитация на улична и ВиК мрежи, общински пътища и изпълнение на различни обекти от местно значение. Средствата са осигурени от централния бюджет за 2017 г. Росен Желязков, председател на ДА „Електронно управление“, е определен за председател на Комисията за регулиране на съобщенията. Той ще заеме длъжността на 15 януари 2018 г., когато изтича вторият мандат на поста на досегашния председател на Комисията Веселин Божков.", "date": "2017.12.20", "title": "Вижте какво реши Министерският съвет днес (Видео)"}
{"url": "https://www.24chasa.bg/novini/article/6622100", "text": "Правителството прие Доклад за равнопоставеността на жените и мъжете в България за 2016 г., съобщи пресслужбата на кабинета. Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са също борбата с насилието, основано на пола, и промяната на обществените стереотипи спрямо половете. В документа се посочва, че през 2016 г. средномесечният брой на безработните жени е намалял до 156 462, което е с 25 769 по-малко в сравнение с 2015 г. За същия период безработните мъже са намалели с 20 340 - до 128 255. Статистиката показва, че през 2016 г. средният брой на продължително безработните жени, които не могат да си намерят работа повече от 12 месеца, е бил 65 379, или с близо 16 000 по-малко в сравнение с 2015 г. Според цитираните в доклада данни, месечната нетна заплата на жените е с около 12 на сто по-ниска от тази на мъжете. Средната разлика за страните от ЕС е 16 на сто. През миналата година делът на работещите бедни е намалял и сред двата пола. Акцент в доклада е поставен върху приетия Закон за равнопоставеност между мъжете и жените, който регламентира институционалната рамка, стратегическите и оперативните документи за по-ефективно управление на политиката по равнопоставеност на жените и мъжете.", "date": "2017.12.20", "title": "Безработните жени са намалели с 25 769 през 2016 г."}
{"url": "https://www.24chasa.bg/novini/article/6622102", "text": "Допълнителни 1,4 млн. лв. отпуска правителството на общините Бургас и Камено за преодоляване на последиците от наводненията. Предложението е на Междуведомствената комисия за възстановяване и подпомагане към МС, като средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година. Това съобщиха от пресслужбата на кабинета. По бюджета на община Бургас ще бъдат преведени 800 000 лв., а за Камено са 600 000 лв. Средствата са предназначени за частично разплащане на извършените дейности по възстановяване на сгради и инфраструктурни обекти, разчистване на пътна мрежа, речни легла и дерета от наноси, както и други неотложни разходи, възникнали в следствие на интензивните валежи на 25 октомври 2017 г.", "date": "2017.12.20", "title": "Отпуснаха нови 1,4 млн. лв. за пострадалите общини от наводненията в Бургаско"}
{"url": "https://www.24chasa.bg/novini/article/6622109", "text": "Украинската държавна компания „Укроборонпром“ от холдинг „Украинмаш“ внесе вчера жалба в Комисията за защита на конкуренцията срещу решение №129 на Министерството на отбраната от 6 декември 2017 г. за поддръжка на бойните самолети МиГ-29, това съобщиха от пресцентъра на военното ведомство. Съгласно това решение се осигуряваше поддръжката на 15 изтребителя МиГ-29 за срок от 4 г., срещу сума 82 млн. лв. Министерството на отбраната избра процедура на пряко договаряне с РСК „МиГ“, защото руското дружество единствено притежава лиценз, произвежда оригинални резервни части и разполага със способности да ремонтира и удължава експлоатацията на изтребителите МиГ-29. В резултат на жалбата на украинската държавна компания и блокираната процедура на практика се прекъсва поддръжката на бойната ни авиация. Предвидените средства се връщат в държавния бюджет като ще бъдат необходими минимум 3 - 4 месеца за осигуряване на нови средства за ремонт и поддръжка на българските бойни самолети. Жалбата е внесена без платена такса, което подсказва, че единствената цел е блокиране на процедурата. Междувременно в 9 часа днес беше депозирано писмо в министерството на отбраната, с което  . Като основен мотив за оттегляне „Делфин“ сочи реално намалената с 20% стойност на проекта за инвестиционен разход заради въведения от 1 януари 2017 г. ДДС върху всички военни сделки. Още тогава беше известно, че в резултат на това решение на Народното събрание сума от 820 млн. лв., реално се намалява със 164 млн. лв. Именно това решение беше и основната причина няколко чуждестранни компании, заявили интерес към проекта, да се оттеглят и да не участват в процедурата.", "date": "2017.12.20", "title": "Украинска държавна фирма блокира поръчка за ремонт на изтребителите ни МиГ-29"}
{"url": "https://www.24chasa.bg/novini/article/6622111", "text": "Минималната работна заплата /МРЗ/ ще стане 510 лв. от 1 януари 2018 г. Размерът й ще се повиши с 10,9 на сто в сравнение с настоящата година, реши правителството, съобщи пресслужбата на кабинета. По-високият размер на минималната заплата ще мотивира търсещите работа и ще допринесе за намаляване на риска от бедност сред работещите. Увеличението й отразява заявения приоритет на правителството за устойчиво повишаване на стандарта на живот. За повишаването на минималната работна заплата на 510 лв. способстват икономическият растеж, устойчивите темпове на БВП през последните години, увеличаването на броя на заетите и ръстът на средната работна заплата в страната. От 1 януари 2018 г. минималната работна часова заплата ще бъде 3,07 лв.", "date": "2017.12.20", "title": "Минималната работна заплата става 510 лева"}
{"url": "https://www.24chasa.bg/novini/article/6621850", "text": "Ванга е мъртва от 20 години. Физически я няма. Но хората още говорят за способностите и делата ѝ. Има безброй спекулации, главно от руски сайтове, които си измислят разни глобални пророчества. Посмъртно петричката врачка е включена в хибридната война. Това обаче има малко общо с нейните истински феноменални възможности. Истинските неща, които се случваха и които ѝ осигуриха вечна народна любов. И до днес обаче се помнят и разказват случаи, в които е променяла човешки съдби, заздравявала е семейства и разкривала тайни, белязали съдбите на цели фамилии. Вестник “24 часа” ще публикува САМО истински истории на хора, събрани от първоизточника.", "date": "2017.12.20", "title": "Истинските истории за Ванга - поредица на \"24 часа\", четете!"}
{"url": "https://www.24chasa.bg/novini/article/6622113", "text": "Правителството отпусна 578 200 лв. за откриване на посолство на България в Абу Даби, Обединени арабски емирства. Решението за откриването на дипломатическа мисия на България в ОАЕ е от ноември 2015 г., съобщи пресслужбата на кабинета. Абу Даби е ключов световен икономически и търговски център. Откриването на посолството ще допринесе за развитието на политическите, икономическите, търговските и културните отношения между двете страни.", "date": "2017.12.20", "title": "Правителството отпусна средства за откриване на посолство в Абу Даби"}
{"url": "https://www.24chasa.bg/novini/article/6622136", "text": "Правителството одобри вътрешнокомпенсирани промени по бюджетите на Министерския съвет и на министерствата на транспорта, информационните технологии и съобщенията, на правосъдието и на здравеопазването, съобщи пресслужбата на кабинета. За сметка на предвидени разходи по бюджетните програми \"Администрация\" и \"Убежище и бежанци\" на МС ще бъде компенсиран недостигът на средства по бюджетните програми \"МС и организация на дейността му\", \"Координация и мониторинг на хоризонтални политики\", \"Координация при управление на средствата от ЕС\", \"Осъществяване на държавната политика на областно ниво\", \"Вероизповедания\", \"Национален архивен фонд\" и \"Други дейности и услуги\". В бюджета на МТИТС се предвижда увеличение с 2,39 млн. лв. по политиката в областта на транспорта за извършване на окончателни плащания по проекта за изграждане на Дунав мост 2 и за плащане на закупен по ОП \"Транспорт и транспортна инфраструктура\" кораб за р. Дунав. За да бъдат покрити тези приоритети, се намаляват средствата по показателите \"Персонал\", \"Издръжка и други текущи разходи\" и \"Капиталови разходи\". След извършен анализ на изпълнението на бюджета на МП е установен недостиг на утвърдените разходи за осигуряване на дейността по политиката в областта на изпълнението на наказанията в размер на 1,8 млн. лв., и по политиката в областта на правосъдието - 28 хил. лв. Тези средства ще бъдат осигурени за сметка на разходи за издръжка и на икономии по бюджетна програма \"Администрация\". Вътрешното преструктуриране на разходите по бюджета на МЗ компенсира установен фактически недостиг на средства за дейността на второстепенните разпоредители с бюджет и финансирането на лечебните заведения за болнична помощ в системата на ведомството. С друго решение правителството увеличи с 3,2 млн. лв. максималния размер на ангажиментите за разходи, които могат да бъдат поети от Министерството на икономиката през 2017 г. Промяната е свързана с необходимостта от поемане на ангажименти за предоставяне на безвъзмездна финансова помощ по Закона за насърчаване на инвестициите за частично възстановяване на извършени разходи за осигурителни и здравни вноски за създадените нови работни места по сертифицирани инвестиционни проекти. В резултат от предоставянето на помощта ще бъде насърчено осъществяването на пет инвестиционни проекта с издаден сертификат за инвестиция клас \"А\". Инвестициите по тях са на обща стойност 28,3 млн. лв. и предвиждат разкриването на 1260 нови работни места във високотехнологични дейности от производствения сектор и сектора на услугите.", "date": "2017.12.20", "title": "Одобриха промени по бюджетите на три министерства"}
{"url": "https://www.24chasa.bg/novini/article/6622148", "text": "Правителството предостави на Висшия съдебен съвет правото на управление върху имота на бул. \"Александър Стамболийски\" 82 в София, съобщи пресслужбата на кабинета. Теренът от 8 дка и построената в него сграда са с отпаднала необходимост за болница \"Лозенец\". Те ще бъдат използвани за нуждите на специализираните органи на съдебната власт - съд и прокуратура. Министерският съвет предостави безвъзмездно на Медицинския университет в София правото на управление върху имот с площ 16,7 дка в столичния район \"Триадица\". Това е базата, ползвана от факултета по дентална медицина, която към момента е с предоставени права за управление на Министерството на здравеопазването. Решението ще позволи по-доброто стопанисване на сградите и прилежащите терени. Правителството промени от публична в частна държавна собственост статута на сгради, разположени в част от ползван от Професионалната гимназия по стопанско управление, администрация и услуги \"Атанас Буров\" в Силистра. Те са опасни и негодни за ползване. Премахването им ще позволи изпълнението на проект \"Обновяване и модернизация на регионалната образователна инфраструктура чрез подобряване на материално-техническата база\" по ОП \"Региони в растеж\". На Националната агенция за приходите беше предоставена част от сградата на ул. \"Аксаков\" 31 в София, ползвана досега от Българската агенция за инвестиции. Агенцията получава етаж от сградата на ул. \"Врабча\" 23, в която се помещаваше администрация на НАП. Размяната се прави с цел оптимизация на и подобряване на обслужването на гражданите. Така приходната администрация ще бъде съсредоточена във функционално свързани сгради на ул. \"Аксаков\" 21, 29 и 31. Министерският съвет предостави на политическа партия \"Национален фронт за спасение на България\" под наем част от имот - частна държавна собственост, за административните нужди на централното й ръководство. Това са третият и четвъртият етажи на сградата на ул. \"Георги С. Раковски\" 134 в София. С решението се изпълнява разпоредба на Закона за политическите партии. С друго решение беше променен от публична в частна държавна собственост статутът на ветеринарна лечебница в Арчар, община Димово. Това ще позволи извършването на разпоредителна сделка от страна на Министерството на земеделието, храните и горите, за което имотът е с отпаднала необходимост. Корекция беше направена в решение на МС от т. г. за безвъзмездно предоставяне на имоти - публична държавна собственост, на НАП за нуждите на офиса в Перник на Агенцията. С нея се отстранява допусната техническа грешка. Правителството учреди безсрочно право на строеж в поземлен имот от 500 кв. м в землището на с. Яворница, община Петрич. Теренът, който попада в горска територия, е необходим за изграждане на стълб за телекомуникационно оборудване и съоръжения за техническата инфраструктура към него. Телекомуникационното дружество, в чиято полза е учреденото право на строеж, ще заплати нормативно определените такси и разходи.", "date": "2017.12.20", "title": "Правителството се разпореди с държавни имоти"}
{"url": "https://www.24chasa.bg/novini/article/6622132", "text": "Правителството одобри първия официален отчет на Третия национален план за действие по изменението на климата. Документът обобщава постигнатия напредък на заложените мерки, насочени към въвеждането на нисковъглеродни, енергийно ефективни и безотпадъчни технологии, оползотворяването и рециклирането на по-голямо количество отпадъци, допринасящи не само за общото намаляване на емисиите парникови газове, а и за повишаване на производителността и ресурсната ефективност. Това съобщиха от пресслужбата на кабинета. С Плана се изпълняват мерки за съхраняване и рационално използване на ресурсите като ключова предпоставка не само за опазването на околната среда, но и за постигане на устойчив икономически растеж и повишаване на конкурентоспособността на българската икономика. С изпълнението на мерките се създават възможности за откриване на нови източници на растеж и работни места чрез икономии на разходите, пазарна реализация на иновациите и по-добро управление на ресурсите. Общият ефект от изпълнението на политиките и мерките по сектори гарантира постигането на правно обвързващите цели за страната ни в международен и национален аспект, като на годишна база намалените емисии на парникови газове възлизат на 10 060 537 t СО екв.", "date": "2017.12.20", "title": "Правителството одобри отчета за Третия национален план по климата"}
{"url": "https://www.24chasa.bg/novini/article/6622115", "text": "13 предприемачи ще продължат участието си в конкурсната програма  . Те се отличиха в конкуренция със „зелени“ стартъпи от цялата страна. През януари, февруари и март ще преминат през поредица от обучения и ще работят върху своя бизнес план. През април ще се борят за голямата награда - 20 000 лева, и за двете поощрителни награди от 3000 и 2000 лева. В конкурса участваха предприемачи от 21 населени места. Всички проекти бяха предварително оценени от професионалисти в предприемачеството и зелената икономика. 26-има бяха допуснати до онлайн събеседване. Избраните 13 са: 1. Божидар Христов за Streebl. Това е иновативна стойка за велосипеди, която заключва автоматично рамката, предната и задната капла. Продуктът работи чрез RFID карта и е изключително лесен, бърз и сигурен начин да заключите вашето колело. 2. Галя Георгиева за „Запечатано с любов“. Проектът е за съхранение и преработка на био агро продукция - ягоди, малини, череши, домати и пипер. 3. Георги Бобчев за MySpirulina. Той планира да произвежда и продава прясна паста - суперхрана от водораслото от род Спирулина. 4. Динко Геров за зелена мобилна автомивка. При почистването с пара директно при клиента има икономически, здравни и екологични ползи от намаленото количество използвана вода и липсата на препарати. 5. Мария Александрова за Farmlancers / Оnline market place. Тя ще предлага всякакви градинарски услуги - от косене на трева до засаждане и поливане на зеленчуци. Идеята е да помогне на градските хора да изпитат удоволствието от лично произведени свежи био зеленчуци. 6. Мартин Василев планира да създаде, управлява и развива ферма за охлюви. 7. Мина Варджийска за Заралийска занаятчийска работилница за млечни продукти. Работилницата ще организира обучения и демонстрационни производства на ръчен кашкавал, бяло сирене в дървен калъп, катък, бутано домашно масло, кисело мляко, алчак. 8. Мина Радунчева създава еко ранчо и ще обучава хора да яздят и да общуват с американските породи коне Пейнт хорс и Куортър хорс. 9. Павлина Мицева за Precious plastic. Проектът е за уъркшоп пространство, оборудвано с четири вида машини за преработка на пластмасови отпадъци, на които да бъде вдъхнат втори живот като строителни материали (тухли и плочки), мебели, аксесоари, декорации, материал за 3D принтиране. 10. Петър Живков за Airlief. Това е иновативна маска за дишане с индивидуален дизайн, умен вентилатор, висококачествени сменяеми филтри и мобилна апликация, която следи данните за замърсяването. 11. Сабина Максимова за ЗЕРА. Тя ще снабдява организаторите на масови събития с чаши за многократна употреба. В комбинация предлага услуга за измиване на тези чаши. 12. Цветан Илиев ще проектира, произвежда и продава пуш-скутери (пълноразмерни тротинетки с 26-инчово предно и 20-инчово задно колело) с електрическо задвижване. Те са подходящи за придвижване в градска среда и за развлечение сред природата. 13. Цветан Кръстев за E-business cards. Това е продукт, предлагащ бърза и лесна размяна на контакти. Има потенциал да измести хартиените визитки. Програмата „БАКБ Предизвикателство” е създадена от център „Ринкър“ към фондация BCause в партньорство с Българо-американската кредитна банка. Предназначена е за предприемачи с бизнес идея, насочена към положително въздействие върху хората и общностите - със социален или екологичен ефект. Подкрепя стопански инициативи, изградени върху концепцията за природосъобразно и устойчиво развитие. „БАКБ Предизвикателство” дава възможност на предприемачи в начален етап на развитие да получат подкрепа за своята идея, да изработят жизнен бизнес модел и да създадат своя първи бизнес план. Най-добре представилите се в конкурсната надпревара ще бъдат обучавани по съвременна методика, разработена от лекторите на център „Ринкър” и доказала своята ефективност. Пълната информация за   можете да намерите на", "date": "2017.12.20", "title": "В „БАКБ Предизвикателство” спечелиха 13 предприемачи"}
{"url": "https://www.24chasa.bg/novini/article/6622219", "text": "Трима души бяха арестувани днес в Босна по подозрение в геноцид и престъпления против човечеството, предаде Танюг. По нареждане на прокуратурата на Босна и Херцеговина полицейски служители на Държавната агенция за разследване и защита /СИПА/ са арестували тримата заподозрени тази сутрин в района на Хан Пиесак и Власеница, предава БТА. По нареждане на съда на Босна и Херцеговина полицейски служители от СИПА претърсват обекти, които използват заподозрените лица, с цел намиране и временно отнемане на предмети, които могат да послужат като доказателство в бъдещото съдопроизводство.", "date": "2017.12.20", "title": "Арестуваха трима в Босна за геноцид и престъпления против човечеството"}
{"url": "https://www.24chasa.bg/novini/article/6622312", "text": "Районна прокуратура – Елена предаде на съд мъж, който чрез мобилен телефон събирал информация за непълнолетно лице с цел създаване на порнографски материали Районната прокуратура в Елена внесе в съда обвинителен акт срещу 35-годишен мъж, който чрез мобилен телефон събирал информация за непълнолетно лице с цел създаване на порнографски материали, съобщиха от Апелативната прокуратур във Велико Търново. Обвинението срещу Адриан И. е за това, че за времето от 19.07.2016 г. до 16.09.2016 г., в село в община Свищов, чрез пет отделни деяния, при условията на продължавано престъпление, чрез съобщителна технология, събирал информация за 14-годишно момиче и установил контакт с нея за създаване на порнографски материал, съгласно чл. 93, т. 28 от НК: (създал два броя видеофайл и три броя дигитални снимки съдържащ порнографски материал). Престъпление по чл. 155а, вр. чл. 93, вр. чл. 26 от НК. В началото на 2016 г. пострадалото момиче и приятелката й публикуват във Фейсбук своя обща снимка. Тогава получава покана за приятелство от лице, регистрирало профил „Анцата Илиев“, на 19 години, с публикувана снимка на атлетично момче. Двамата започват да разговарят през чата на социалната мрежа Фейсбук – Месинджър, а по-късно си разменят мобилните телефонни номера. Мъжът зад профила е обвиняемият - от свищовско село, работи, на 35 години. Обвиняемият е регистриран в социалната мрежа Фейсбук с два профила – Анцата Илиев и Копеле по неволя. След това той преименува профила си от Анцата Илиев на Пламен Атанасов и с този профил продължава да си пише с момичето. Месец след като се запознават предлага на ученичката „да станат гаджета“, но отказва да се срещнат. След известно време обвиняемият й предлага да я запознае с негов „приятел“, зад чийто профил във Фейсбук отново е той. По този начин обвиняемият през двата профила във Фейсбук влиза в контакт с ученичката и започва да събира информация за нея. В този период между нея и „Пламен“, започват да възникват кавги по телефона. При тези скарвания „приятелят“ предлага да ги сдобри, но иска ученичката да му се отблагодари, като си направи гола снимка и му я изпрати. Първоначално тя не се съгласява, но по-късно склонява, за да може да се сдобри с Пламен, когото обича. Предстои насрочване на делото за разглеждане от съда.", "date": "2017.12.20", "title": "Изправят на съд мъж, създал порнографски материали с 14-годишна"}
{"url": "https://www.24chasa.bg/novini/article/6622482", "text": "Европейската комисия предложи днес на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения, предаде БТА. Зам.-председателят на ЕК Франс Тимерманс отбеляза, че комисията остава открита за разговор с полските власти, когато преценят за уместно. Той уточни, че предложението се налага заради постоянно неспазване от страна на Полша на правилата в ЕС, особено с приетите промени в законодателството, свързано с дейността на съдебната власт. Комисията пояснява, че е в състояние да оттегли предложението си. ЕК днес е решила на последното си за годината заседание да предаде Полша на Съда на ЕС заради нарушения за общностното право.", "date": "2017.12.20", "title": "ЕК: Полша да остане без глас в ЕС"}
{"url": "https://www.24chasa.bg/novini/article/6622463", "text": "Простреляният преди 2 дни данъчен Иво Стаменов продължава да е с опасност за живота. Мъжът е в тежко състояние, с признаци на стабилизиране, но рискът за него все още не е отминал, съобщиха за \"24 часа\" от Военномедицинска академия. В понеделник 43-годишният шеф на отдел \"Фискален контрол\" в НАП бе прострелян на път за работа.  Пресичане на ДДС схеми при внос на месо и месни продукти за стотици милиони левове е сред основната причина за опита за убийство, по която работят МВР и прокуратурата.", "date": "2017.12.20", "title": "Простреляният данъчен все още с опасност за живота"}
{"url": "https://www.24chasa.bg/novini/article/6622484", "text": "Жена е загинала при катастрофа край сливенското село Гавраилово, съобщи за БТА говорителят на ОД на МВР-Сливен Първолета Мандинска. Произшествието е станало днес около 10.30 ч., на път I-6 в посока Сливен, в близост до разклона за селото. Автомобилът се обърнал и се запалил. Загинала е водачката, която пътувала сама.", "date": "2017.12.20", "title": "Катастрофа край сливенското село Гавраилово, жена е загинала"}
{"url": "https://www.24chasa.bg/novini/article/6622338", "text": "Синът на съдията от Върховния касационен съд (ВКС) Евгений Стайков - Марк е невинен по обвинения, че отглеждал 115 гр коноп и че ухапал ченге. Присъдата е на апелативните съдии в София Маргаритка Шербанова, Александър Желязков и Петър Гунчев. Те отмениха 2-годишното условно наказание и глоба от 5 хил. лв., наложени на Марк на първа инстанция. Според прокуратурата на 12 февруари 2015 г. Марк е причинил леки телесни повреди на двама полицаи от сектор „Противодействие на криминалната престъпност“ към столичното 7 РУ, които изпълнявали служебните си задължение по повод задържане на Марк за дрога. Тогава трима полицаи позвънили на вратата на апартамента на Марк в кв. \"Младост\". Той се приближил и попитал кой го търси. Полицаите му отговорили: „Полиция, отвори“. Когато Стайков открехнал вратата, първият от униформените се легитимирал със служебната си карта. В този момент обаче бил ударен два пъти с юмрук в лицето от Марк, казва още прокуратурата. Започнал сблъсък между полицаите и Марк, при който съдийският син захапал един от служителите на МВР по дясната ръка. Съдът обаче не намери достатъчно доказателства за тези обвинения. Един от сочените за жертви полицаи е Александър Цонев, задържан за рекет и разпространение на дрога в кв. \"Младост\" през октомври т.г. при акция на спецпрокуратурата. Свидетел по делото бе колегата на Станев и арестуван заедно с него - Евджевит Осман. Присъдата на Марк може да бъде оспорена пред Върховния касационен съд.", "date": "2017.12.20", "title": "Оправдаха съдийски син, че ухапал ченге"}
{"url": "https://www.24chasa.bg/novini/article/6622504", "text": "„Важно е да печелим политическите битки не само заради партията, а заради всички хора. Последният пример е с мораторима, който управляващите наложиха върху новите лекарства за онкоболни. Предложението ни за актуализация на бюджета на НЗОК е единственото легитимно и бързо решение, с което тази грешка да бъде поправена.” Това заяви лидерът на БСП Корнелия Нинова по време на среща на Софийската градска организация на левицата, на която бяха коментирани много теми от изминалата година. По време на срещата председателят на БСП Корнелия Нинова е обсъдила с присъстващите и приоритетите на левицата през следващата година, които отново ще включват алтернативни политики- основно в здравеопазването и образованието.", "date": "2017.12.20", "title": "Нинова: Да печелим политическите битки не заради партията, а заради хората"}
{"url": "https://www.24chasa.bg/novini/article/6622495", "text": "Турският президент Реджеп Тайип Ердоган критикува външния министър на Обединените арабски емирства, който пусна пост в Туитър, в който предците на турските лидери са обвинени в обида към арабите и кражба на ръкописи от свещения град Медина, предаде Асошиейтед прес. Ердоган каза днес на външния министър на Обединените арабски емирства (ОАЕ) шейх Абдула бин Зайед Ал Нахаян \"да си знае мястото\" без да казва директно името му. Ердоган каза, че пашата, управлявал Медина в периода между 1916 и 1919 г., е защитавал свещения град и съкровищата му, информира БТА. О, нещастнико, който ни клеветиш, къде са били предците ти на времето?, запита турският президент. Спорът се разрази в момент, в който Турция обяви, че подкрепя Катар в дипломатическата криза с ОАЕ и други страни от Залива заради предполагаемата подкрепа на Доха за терористи, отбелязва АП.", "date": "2017.12.20", "title": "Ердоган критикува външния министър \nна ОАЕ за пост в Туитър"}
{"url": "https://www.24chasa.bg/novini/article/6622496", "text": "Вандали са повредили отпечатък от стъпало на динозавър, запазил се 115 милиона години в скалите на парк в щата Виктория, Австралия, съобщават Франс прес и ДПА. Охраната на морския парк Бънъран в Инвърлак - един от малкото \"динозавърски\" обекти от ледената епоха в света, е установила, че части от отпечатъка са отчупени с помощта на чук, предава БТА. \"Тъжно е да си помислиш, че един или повече хора, знаейки че става въпрос за национална емблема, чието научно значение е признато по света, са нанесли умишлена вреда\", казва Брайън Мартин от служба \"Паркове\" на щата Виктория. Отпечатъкът от хищен мегалозавър, който в изправено положение на два крака е достигал седем метра, е открит през 2006 г. След намирането му палеонтолозите правят силиконова отливка и решават да го оставят на мястото му, където се е запазил в продължение на милиони години. Според ДПА отчупените части са намерени, докато търсенето на извършителите продължава. От парка се надяват, че отпечатъкът може да бъде възстановен.", "date": "2017.12.20", "title": "Вандали повредиха отпечатък от стъпало на динозавър на 115 милиона години"}
{"url": "https://www.24chasa.bg/novini/article/6622516", "text": "Европейската комисия отчете днес, че в последните месеци контактите с Вашингтон са зачестили по въпроса с визовата реципрочност, но настоя за незабавен напредък. САЩ все още изискват визи за граждани на България, Хърватия, Кипър, Полша и Румъния, предава БТА.  През последните две години и половина броят на случаите, в които липсва реципрочност, беше намален значително. Наскоро беше постигната пълна визова реципрочност с Канада, след като страната премахна визовите изисквания за румънски и български граждани от 1 декември, отбелязва комисията. Допълва се, че вече всички граждани на ЕС пътуват без визи до Австралия, Бруней и Япония. Така САЩ остават единствената държава от списъка на страните с безвизов режим с ЕС, която изисква визи за някои граждани на Общността. Еврокомисарят по миграцията, вътрешните работи и гражданството Димитрис Аврамопулос коментира, че постигнатата пълна визова реципрочност с Канада показва, че дипломатическите усилия и трайният ангажимент дават резултат. Заедно с петте засегнати държави от ЕС ще продължим да действаме по същия начин със САЩ. Решени сме да направим всичко по силите си, за да може всички граждани на ЕС да пътуват без визи. Необходим е незабавен напредък и очакваме от нашите американски партньори да работят в тясно сътрудничество с нас, за да бъде даден тласък на този процес, добави той, цитиран в съобщение на ЕК. През последните седем месеца контактите със САЩ на политическо и техническо равнище зачестиха. Комисията засега не обмисля да препоръча временното връщане на визовия режим за гражданите на САЩ, \"тъй като това би било непродуктивно\". Тази позиция може да се преразгледа в зависимост от бъдещото развитие, уточнява ЕК. Комисията отбелязва, че през юни еврокомисарят Аврамопулос и заместник-министърът по вътрешната сигурност на САЩ Илейн Дюк в съвместно изявление дадоха обещание да увеличат усилията си за постигане на пълна визова реципрочност между ЕС и САЩ. През септември се състоя среща между ЕК, САЩ и петте засегнати държави за обсъждане на техническите въпроси по отношение на оставащите изисквания за отмяна на визовия режим. ЕК ще продължи да следва своя дипломатически подход за постигане на пълна визова реципрочност. Срещата на високопоставени служители от службите за правосъдие и вътрешни работи на 27-28 февруари догодина и срещата на министрите на правосъдието и вътрешните работи ЕС-САЩ през май ще осигурят възможност за допълнително ускоряване на напредъка, се посочва в съобщението. До следващата есен ЕК ще докладва на евродепутатите и на Съвета на ЕС за развитието по въпроса.", "date": "2017.12.20", "title": "Еврокомисията иска незабавен напредък по въпроса с визите за САЩ"}
{"url": "https://www.24chasa.bg/novini/article/6622529", "text": "Това, което „Укроборонпром“ извърша е опит за саботаж срещу решението на Министерство на отбраната да ремонтира своите самолети директно, с договор за пряко договаряне с „РСК-МиГ”. Това заяви по време на брифинг министърът на отбраната Красимир Каракачанов, във връзка с внесената от украинската държавна компания „Укроборонпром“ от холдинг „Украинмаш“ жалба в Комисията за защита на конкуренцията срещу решение № 129 на Министерството на отбраната от 6 декември 2017 г. за поддръжка на бойните самолети МиГ-29, предаде „Фокус”. „По наша предварителна информация, още от края на миналата седмица, се очакваше това, което официално се случи вчера”, уточни Каракачанов. По думите му украинската компанията е държавна, а съгласно обжалваното решение се е осигурявала поддръжката на 15-те самолета МиГ-29 за срок от 4 години срещу сумата от 82 млн. лева. „Ние искахме да сключим договор с фирмата-производител, която единствено е лицензирана за поддръжка и ремонт на собствените си самолети, които е произвела”, аргументира се министърът на отбраната и подчерта, че компанията „Укроборонпром“, въпреки че обжалва, няма лиценз и способност да извърши ремонта. Каракачанов коментира още, че жалбата е внесена в Комисията за защита на конкуренцията без да бъде платена държавната такса, както и че липсва преведена регистрация на фирмата на български език. Процедурата изисква Комисията в тридневен срок да поиска попълване на празнотите в жалбата, което означава, че може тя да заседава най-рано на 28 декември, но дори и да отхвърли жалбата, може да последва обжалване във ВАС. „Това на практика прави невъзможно използването на тези средства от бюджета, които трябваше да бъдат изразходвани в края на тази година”, поясни министърът на отбраната. \"Трябва реално да помислим за промени в Закона за обществените поръчки. Не е нормално баба Пенка или който и да било, да атакува сделки, свързани с отбранителните способности на Българската армия и по този начин да забавя процесите, като ни вкарва в ситуация на невъзможност в даден момент да изпълняваме своите задължения\", каза Каракачанов.  „Това тепърва ще се изясни. Надявам се, че компетентните органи ще си свършат работата”, заяви той. По думите му същата украинска компания преди няколко месеца е обжалвала и договора за ремонт на хеликоптера Ми-17 и е спряла процедурата по същия начин. На въпрос, дали ще поиска от Министерството на външните работи да предприеме ответни действия, след като украинската компания е държавна, Каракачанов отговори: „Аз бях уведомил украинския посланик за моята информация още в събота, тъй като информацията я имаме от миналия петък, късно вечерта. Разговарях с него по телефона. Вчера имах среща с него и неговото становище беше, че това не е политика на украинското правителство, а е частна работа на една форма, макар и държавна”.", "date": "2017.12.20", "title": "Каракачанов: Обжалването на поръчката за ремонта на МиГ-29 е опит за саботаж"}
{"url": "https://www.24chasa.bg/novini/article/6622540", "text": "Без включването на цялото общество няма как да се справим с битката срещу мръсния въздух. Това каза пред журналисти кметът на София Йорданка Фандъкова, предаде „Фокус“. Във връзка с протестите в няколко столични квартала заради мръсния въздух, Фандъкова коментира: „Всички се включваме в усилията и притеснението на хората. Всички живеем в този град“. „Въздухът в града се отразява на всички, най-вече на малките деца. Нашата загриженост се изразява в сериозните и активни мерки“, обясни Фандъкова. По думите й темата за чистота на въздуха не е тема, по която може да се работи една година и която само една институция може да реши. „Поздравявам гражданите за мотото – Всички срещу мръсния въздух. Това е мотото, което трябва да имаме през следващите години. Институциите всяка със своите ангажименти, Столична община с изпълнението на програмата за чистота на въздуха, днес имам специално среща с министър Нено Димов - ще коментираме усилията, които трябва да обединим, по отношение на контрола за замърсяването при изгарянето на отпадъчни материали“, каза още тя и допълни, че това е темата, която е извела на снощния протест част от хората. „Става дума за ограничени квартали, но наистина за ситуация, при която едни хора, изгаряйки отпадъци замърсяват въздуха не само за себе си, а и за хората, които живеят на около. Строг контрол, както по-отношение на автомобилите, така и по отношение на изгарянето на отпадъчни материали. От всеки един от нас зависи как се придвижваме, как се отопляваме. Общината ще разшири през следващата година програмите си за информираност на гражданите, програмите за комуникация и образования, защото без включването на цялото общество няма как да се справим с тази битка“, каза още Йорданка Фандъкова.", "date": "2017.12.20", "title": "Фандъкова: Цялото общество трябва да се включи в битката срещу мръсния въздух"}
{"url": "https://www.24chasa.bg/novini/article/6622547", "text": "Утре ще стане ясно дали прокуратурата ще поиска от съда да остави за постоянно в ареста Седат Муса - майка на убитата в Момчилград 7-годишна Дамла. Жената е задържана с прокурорско постановление за 72 часа. Те изтичат в 18 часа в четвъртък. \"Решението дали ще се поиска от съда налагането на постоянна мярка за неотклонение \"задържане под стража\" ще се вземе от наблюдаващият прокурор утре\", заяви говорителят на окръжната прокуратура и заместник окръжен прокурор в Кърджали Димитрина Делчева. Тя допълни, че резултатите от назначените експертизи все още не са предоставени в прокуратурата, а вещите лица продължавали работа.", "date": "2017.12.20", "title": "До 18 часа утре ще стане ясно дали майката на Дамла ще остане в ареста"}
{"url": "https://www.24chasa.bg/novini/article/6622932", "text": "СТЕМО изпълни проекта по утвърдената методология за внедряване на SAP ERP системи - ASAP в изцяло чуждестранен клиент без дъщерно дружество в България. С този проект СТЕМО стъпва на конкурентния международен пазар, който ще представлява фокус на компанията през следващите години, съобщиха от СТЕМО. В SAP ERP проекта бяха заложени конкретни цели, подпомагащи дейността на XantisPharma в следните направления: ·          ·          ·          ·          ·          ·          ·          ·          ·          ·          ERPсистемата включва следните модули: §   §   §   §   Проектът беше изпълнен в изключително кратък срок - 5 месеца. Това е резултат от изключителната кооперативност и подкрепа на проекта от страна на Xantis Pharma, както и високия професионализъм и мотивация на SAP консултантите на СТЕМО. Цялата инфраструктура по проекта е разположена в изнесен Дейта център и се наблюдава и администрира от екип „Управляеми Услуги“ на СТЕМО. Този модел - IaaS (InfrastructureasaService) и проактивно управление спомага за гарантиране качеството на услугите (SLA), има предвидимост на разходите по поддръжка на SAP системата и намалява капиталовите разходи на XantisPharma. Цялата поддръжка на SAP системата ще бъде поета също от СТЕМО. През следващата година е планиран roll-out проект в дъщерно дружество на клиента в Чехия.", "date": "2017.12.20", "title": "СТЕМО внедри SAP ERP в швейцарската фармацевтична компания Xantis Pharma AG"}
{"url": "https://www.24chasa.bg/novini/article/6622939", "text": "При освобождаването на иракския град Мосул от групировката \"Ислямска държава\" след девет месеца битка са били убити между 9000 и 11 000 цивилни - близо 10 пъти повече от официално изнесените данни, предаде Асошиейтед прес, като се позова на местни жители. Агенцията отбелязва, че тази бройка не е официално призната от водената от САЩ коалиция, иракското правителство или ИД. Новите данни са компилирани от свидетелства на гробари, служителите на градската морга и доброволци, които изваждат трупове от развалините на града, предаде БТА. Иракските и коалиционните сили са отговорни за смъртта на най-малко 3200 цивилни при въздушни удари, артилерийски и минометен обстрел между октомври 2016 и юли 2017 г., сочи преброяване на АП въз основа на независими сведения на неправителствени организации. Повечето от тези жертви са описани просто като \"премазани\" в съобщенията на иракското здравно министерство. Коалицията заявява, че няма ресурси да направи проверки в Мосул, и признава отговорността си само за 326 убити цивилни. АП се е сдобила от местната морга със списък от 9606 имена на хора, които са убити при освобождаването на града. Смята се също така, че под развалините все още са заровени стотици тела. Според анализ на АП от близо 10 000 смъртни случая сред цивилното население на Мосул, около една трета са убити при бомбардировки на оглавяваната от САЩ коалиция или иракските правителствени сили, още една трета са убити от ИД, а за останалите не може да се определи със сигурност, тъй като са се намирали в квартали, пострадали от въздушни удари, бомби на ИД и минометен обстрел от всички страни. Според иракския премиер Хайдер ал Абади в битката за Мосул са убити 1260 цивилни. Водената от САЩ коалиция не е посочила общ брой убити цивилни. Тя разчита на видеозаписи от дронове и от камери на оръжейни системи, както и на наблюдения на пилоти. Представители на коалицията не са посещавали моргата на Мосул, нито са поискали от нея данни, отбелязва АП.", "date": "2017.12.20", "title": "Над 9000 цивилни са убити при освобождаването на Мосул"}
{"url": "https://www.24chasa.bg/novini/article/6622967", "text": "Предприетите действия от Европейската комисия срещу Полша заради съдебната реформа нарушават полския суверенитет и Унгария ще наложи вето, заяви унгарският вицепремиер Жолт Шемен, цитиран Ройтерс. Шемен говори пред унгарската информационна агенция МТИ. Той посочи, че е неприемливо Брюксел да упражнява натиск върху суверенна държава членка, съобщи БТА. \"Полско-унгарското приятелство и ангажиментът на унгарското правителство към спазването на договорите ни задължава да се намесим срещу решението на комисията, на всички форуми\", каза Шемен. На въпрос дали това значи, че Унгария ще наложи вето на предложената процедура срещу Полша, той отговори с \"да\", съобщи МТИ.", "date": "2017.12.20", "title": "Унгария ще наложи вето на решението на ЕК \nсрещу Полша"}
{"url": "https://www.24chasa.bg/novini/article/6623004", "text": "От 1 януари 2018 г. се забранява сервирането на наливен зехтин в ресторантите в Гърция. На нарушителите ще бъде налагана административна глоба в размер на 500 евро, съобщава Нюз.ин. Преди четири години Европейската комисия направи опит да забрани използването на наливен зехтин в заведенията за обществено хранене, тъй като измамите са масови. Тогава решението бе подкрепено от 15 от 27 страни на ЕС, в това число и от Гърция, но последваха протести и забраната не мина, информира БТА. Сега тази забрана е била предложена на финансовото министерство от търговците на пазара, за да се гарантира качеството на предлагания продукт и за да бъдат защитени потребителите. Регулацията предвижда в заведенията да се предлага зехтин в запечатани бутилки за еднократна употреба. На етикетите им трябва ясно да е обозначено какво е качеството на продукта вътре. След като той свърши, бутилките трябва да се изхвърлят, а не да се ползват отново.", "date": "2017.12.20", "title": "Гърция забранява наливния зехтин по ресторантите"}
{"url": "https://www.24chasa.bg/novini/article/6623050", "text": "Между службите трябва да има доверие, заяви министърът на вътрешните работи Валентин Радев днес по време на публична дискусия \"Отвъд Брекзит - бъдещото сътрудничество за сигурност между Обединеното кралство и Европейския съюз\", организирана от Британското посолство и ПанЕвропа - България. Радев отбеляза, че обменът на информацията и доверието помага за сигурността на гражданите. Като че ли има някакъв страх, заедно с доверието, че има Брекзит, и ние търсим да запазим онова доверие ,което го е имало между службите и преди това, подчерта министърът, съобщи БТА. Той отбеляза, че страховете на Европа от няколко години насам са опазването на границите и сигурността на европейските граждани и подчерта, че тези теми са и сред приоритетите на нашето председателство. Тези страхове ще продължават и ще ги има и през 2018 г., , смята министърът. Той отбеляза, че навсякъде се говори за информация,за това каква информация се споделя и посочи важността на Обединеното кралство за споделяне на качествена информация. Който държи информацията, той е най-добре защитен, отбеляза Валентин Радев. В тази посока съм убеден, че можем заедно да си сътрудничим, допълни той. Радев посочи какво значение се отдава и на това какво правят държавите за външните граници и опазването на тези граници и увери, че от българска страна ще продължава да се споделя вярна и пълна информация. Председателят на ПГ на ГЕРБ Цветан Цветанов подчерта, че Великобритания ще продължи да бъде стратегически партньор на ЕС. В последните години всеки иска да си споделя информацията и тя да бъде защитена, коментира Цветанов. Според него всички споделят инициатива за обмен на данните. Той заяви, че в ЕС всички държави говорят на един език, когато темата е сигурност и посочи, че парламент, изпълнителна и съдебна власт ще работят активно по темата за сигурността.", "date": "2017.12.20", "title": "Валентин Радев: Между службите трябва да има доверие"}
{"url": "https://www.24chasa.bg/novini/article/6623067", "text": "\"Във връзка с разпространени твърдения в медиите, Национален Фронт за Спасение на България категорично заявява, че партията никога не е ползвала държавни имоти\", се казва в прессъобщение на партията. \"Спекулациите за обратното и по-специално за ползван имот на ул. „Цар Калоян“ са фалшиви новини. Централата на НФСБ понастоящем се намира на адрес бул. „Васил Левски“ 94 в частен имот, на свободен наем. Напомняме, че на изборите през май 2013 г. партията има резултат от 3.7%, т.е. правото за ползване на държавен имот не е упражнено вече 4 години и половина. Настояваме всички медии, публикували фалшивата новина за ползван имот на ул. „Цар Калоян“ да публикуват и това опровержение\".", "date": "2017.12.20", "title": "НФСБ: Никога не сме ползвали държавни имоти"}
{"url": "https://www.24chasa.bg/novini/article/6623061", "text": "Унгарските власти са заловили на границата със Сърбия около половин тон марихуана, чиято цена на черния пазар възлиза на 3,2 милиона евро, предаде Танюг. Унгарската агенция МТИ съобщи, че товарът бил скрит в камион, управляван от албански гражданин. В понеделник сутринта той се опитал да влезе от Сърбия в Унгария през граничния пункт Рьоске. В камиона бил открит и около килограм хашиш, информира БТА.", "date": "2017.12.20", "title": "Заловиха албанец на унгарско-сръбската граница с половин тон марихуана"}
