{"url": "https://www.24chasa.bg/novini/article/6559307", "text": "Всеки автобус, който превозва пътници, ще трябва да бъде оборудван с черна кутия, камери и колани за пътниците. Това ще бъде разписано в наредбите до няколко месеца, увери министърът на транспорта Ивайло Московски след спешната среща при премиера Бойко Борисов. Той я свика в неделя, след като предната вечер стана третата катастрофа за денонощие край Микре. Само за 2 дни загинаха 11 души край Ловеч. “Видеорегистратори ще правят записи в реално време на цялата пътна обстановка извън автобусите и ще са своеобразна черна кутия, която при нужда или инцидент може да се ползва от МВР”, разясни Московски. На по-късен етап може да се мисли и за камери и контролери и в превозното средство, но това ще отнеме повече време. Спешният пакет от мерки предвижда и всички автобуси с пътници да отговарят на евростандарт. Автосервизите и автоморгите ще влязат в регистър, по-строго ще се следят и техническите прегледи. Ще се направи система, която да отчита заболяванията на шофьорите и ако те вече не са правоспособни, да им се отнема книжката. Ако пък заболяването им е леко, ще минават на опреснителен курс. Всеки шофьор, който извърши сериозно нарушение - неправилно изпреварване, навлизане в насрещното или превишена скорост, незабавно ще се ескортира до най-близкото управление от полицията, където ще му бъде написана глоба. Това вече е разпоредил главният секретар на МВР Младен Маринов. Експресно ще се начертае и пътна карта с опасните участъци, в нея ще влезе този до Ловеч и отсечката на 66-и км на магистрала “Марица”. “Полицията ще направи предписания за допълнителни мантинели, знаци и маркировка”, отсече вътрешният министър Валентин Радев. Дори ще препоръчва и препроектиране на пътища, за да се избегнат обективните причини за катастрофи. Радев припомни, че глобата за превишена скорост стана двойна, но трябвало още повече да се натискат нарушителите. Черната статистика на жертвите на пътя през годините е намаляла от 1000 до 600, но министърът си постави за цел до 2020 г. да е наполовина. Той бе категоричен, че трябва строго да се наказват нарушителите и попита: “По време на демокрация какво друго да направим - да почнем да ги разстрелваме ли?” “Забелязваме обратна пропорционалност между качеството на пътя и концентрацията на произшествия. Пътят, на който се случиха последните катастрофи, е основно ремонтиран през 2015 г., а само тази година са инвестирани над 500 хил. лв. за маркировка, разчистване и знаци, но се повишават инцидентите. Това е резултат от човешка грешка”, каза министърът на регионалното развитие Николай Нанков. От ремонта трафикът по пътя се е увеличил със 70%, три пъти повече са камионите там. Нанков е категоричен, че трябва да се работи с бързи темпове за завършването на АМ “Хемус”, а в конкретния участък строителството реално да стартира през 2018-2019 г. Въвеждането на тол системата догодина ще се увеличат и камерите по пътя, а и тя ще се даде възможност за засичане на средната скорост на колите и съответно по-добър контрол на полицията, обясни той.", "date": "2017.11.19", "title": "Спешни мерки! Автобусите с черна  кутия, камери и колани за пътниците (Обзор)"}
{"url": "https://www.24chasa.bg/novini/article/6559418", "text": "Вицепремиерът и министър на външните работи Екатерина Захариева ще вземе участие в Съвет \"Общи въпроси\", който ще се проведе на 20 ноември в Брюксел, съобщиха от пресцентъра на външно министерство, цитирани от БТА. Захариева ще разговаря с главния преговарящ на ЕС по Брекзит Мишел Барние и ще участва в работна закуска със свои колеги от ЕНП, заедно с нейния председател Жозеф Дол и заместника му Дара Мърфи. Съветът по общи въпроси ще се фокусира върху темите, които ще залегнат в предстоящото заседание на Европейския съвет: отбрана и социални въпроси, образование и култура, миграция. Както и ще прегледа изпълнението на заключението на октомврийския Европейски съвет. Министрите ще проведат обмен на мнения относно работната програма на Комисията за 2018 г., която ще бъде представена от ЕК. Настоящото Естонско председателство и встъпващото Българско председателство на Съвета на ЕС ще представят пътната карта за Европейския семестър за 2018 г. Работният обяд на министрите ще бъде посветен на темата за следващата Многогодишна финансова рамка. В дискусията ще участва комисарят по бюджета и човешките ресурси Гюнтер Йотингер. По-късно през деня министрите ще обсъдят хода на преговорите по излизане на Обединеното кралство от ЕС и ще се информира за постигнатия до момента напредък. Успоредно със заседанието ще се проведе гласуването за преместването на двете агенции на ЕС, чиито седалища понастоящем са в Обединеното кралство - Европейската агенция по лекарствата и Европейския банков орган.", "date": "2017.11.19", "title": "Захариева ще участва в Съвета по общи въпроси в Брюксел"}
{"url": "https://www.24chasa.bg/novini/article/6559444", "text": "Кралят на Норвегия, 80-годишният Харалд Пети, е постъпил в болница в петък заради инфекция, като състоянието му е задоволително и се подобрява, съобщи пресслужбата на кралския дворец, цитирана от ТАСС и Асошиейтед прес. В съобщението е посочено, че утре кралят няма да може да участва в планираните прояви. Харалд Пети отбеляза през януари 25 години на кралския престол в скандинавската страна. Той стана крал след смъртта на баща си Олаф Пети, който почина на 17 януари 1991 г. През февруари Харалд Пети навърши 80 години, съобщава БТА. През 2003 г. беше установено, че Харалд Пети има рак, заради което пикочният му мехур беше отстранен, припомня ТАСС. През 2005 г. той претърпя няколко сърдечни операции, но въпреки това продължи да води активен начин на живот и да пътува по света. През 2013 г. участва в експедиция в Амазонската джунгла, а две години след това стана първият и единствен монарх, стъпил на Антарктида. През август тази година участва в състезание по ветроходство на руля на кралската яхта \"Сира\".", "date": "2017.11.19", "title": "Кралят на Норвегия постъпи в болница заради инфекция"}
{"url": "https://www.24chasa.bg/novini/article/6559293", "text": "Сериозен ръст на чуждите инвестиции у нас през третото тримесечие на годината отчита БНБ. Данните показват, че от юли до октомври сумата е 293,2 млн. евро, което е увеличение от 38,8% на годишна база. От началото на годината вложенията са 744,2 млн. евро, а година по-рано са били над 1 млрд. Най-голям дял през тази година имат инвестициите под формата на дългови инструменти - 660 млн. евро. В дялов капитал са вложени 56,1 млн. евро, а реинвестираната печалба е 28 млн. евро. Почти 331 млн. евро от началото на годината са вложени в преработващата промишленост. В търговията са отишли 251,3 млн. евро, основно в покупката на търговски центрове. Най-много са вложенията в българската икономика от Холандия. Търговското салдо за януари - септември е отрицателно в размер на 1,5 млрд. евро. Вносът е 20,6 млрд., а износът - 19,1 млрд. евро. Текущата сметка е на плюс с 2,6 млрд. евро. ", "date": "2017.11.19", "title": "Чуждите инвестиции с ръст от 38,8%"}
{"url": "https://www.24chasa.bg/novini/article/6559470", "text": "Родители се обявиха срещу ранното начало на учебните часове. До четири години всички ученици трябва да учат само сутрин, съобщи  Сега обаче масово в големите градове занятията са от много рано или пък до много късно вечер. Решението е режим в една смяна. До четири години това трябва да се случи във всички училища и децата да учат само сутрин. Проблемът е, че двусменното обучение е в големите градове, където в момента не виждаме придвижване на този въпрос в общините. Самите училища трябва да имат план как преминават към едносменен режим, защото е ясно, че за една година не може да се съкратят наполовина учениците и те изведнъж да отидат другаде – това е процес, затова е даден петгодишен срок. Част от него вече изтече. От Столичната община твърдят, че преминаването към една смяна е заложено в стратегията за образованието и има училищна база за това. От началото на тази година обаче няма училища в София, които да са преминали на такъв режим.", "date": "2017.11.19", "title": "Родители се обявиха срещу ранното начало на учебните часове"}
{"url": "https://www.24chasa.bg/novini/article/6559282", "text": "Римският форум на древния Филипопол - една от емблемите на Пловдив, ще бъде експониран в пълния му блясък при предстоящата реконструкция на централния площад в града. Пловдив подготви още една важна точка в маршрутите си на Европейска столица на културата през 2019 г., след като на 16 ноември съветниците единодушно с 34 гласа решиха общината да откупи обратно от частна фирма южната част от античния форум с площ 5,634 декара. Преди 14 години един друг общински съвет и един друг кмет - д-р Иван Чомаков, продават за 1,2 милиона лева на частна фирма, преди няколко години тя препродава терена на друга - софийската “Младост Алфа”, изключително ценния археологически обект заедно с находките в него. Идеята на собственика да направи културно-информационен център и вероятно мол така и не се осъществява, тъй като обектът е паметник на културата от национално значение и върху него не може да се застроява. Въпреки че пред инвеститора е било поставено изричното условие да вложи в реставрация и експониране на находките 1 милион евро и да осигури достъп на пловдивчани и туристите до тях, така и до днес няма издадено строително разрешение. Министерството на културата отказва всякакви разрешения на бъдещия инвеститор и проектът така и не е осъществен, за което днес пловдивчани благодарят. Римският форум на древния Филипопол е най-големият в България и най-богатият. Форум-юг и Форум изток са единствените места, където са намерени запазени колони и капители. От 2003 г. обаче теренът е засипан с пясък, за да се съхранят археологическите структури. “Ако общината не бе взела решение да си върне Форум-юг, софийското дружество щеше да ни осъди”, убеден е съветникът Георги Колев, който е бил натоварен да води преговорите за откупуване на терена. Те са продължили 7 месеца. От “Младост Алфа” са поискали първоначално 5 милиона евро или 10 милиона лева, но възможностите на общината са били далеч по-малки и на финала се стига до споразумение за двойно по-ниска цена - 5 153 600 лева с ДДС. Сумата, която ще плати общината, е изготвена по пазарни цени от лицензиран оценител. “Римският форум-юг е безценен. Трябваше да направим тази сделка. Пловдив няма море, няма граница, има археология”, категоричен бе съветникът Колев пред сесията. Намерението на кмета Иван Тотев е те да бъдат експонирани отново и да кореспондират със съвременния площад на Пловдив. “Добре е, че макар и след 14 г. общината си го взема, дори и на значително по-скъпа цена. Това вероятно го дължим на симпатиите на кмета Иван Тотев към археологията. Ще ми се да вярвам, че е осъзната политика за опазване на културните паметници. Това е най-големият форумен комплекс в България!”, коментира Пенка Калинкова. Като съветник от БСП през 2003 г. тя гласува против сделката на кмета Чомаков. “Никъде по света подобни паметници не се продават”, каза Калинкова и даде пример с форумите в Рим и Солун, които са на открито. “Поздравявам кмета за решението му да експонира находките. Това е наложително. Форумът на Филипопол е от най-богатите Той е проучен изцяло. Построен е през първи век по времето на Октавиан Август и съществува до V в.”, каза археоложката Елена Кесякова, която е проучила изцяло обекта. Според нея могат да бъдат експонирани аркадите, магазините, входовете, източните и западните пропилеи. Според експерти 5 млн. лв. с ДДС е почти два пъти под реалната пазарна цена днес за Пловдив Действително преди 14 г. той е бил изтъргуван за 1,2 млн. лева, но тогава минималната работна заплата е била 70 лева, а квадратният метър в Пловдив е вървял за 320 евро. В момента минималното възнаграждение е вече 510 лв. Цената на 1 кв. м пък достига 1100 евро. Нормално е инвеститорът да калкулира тези разлики в цената. “Форум-юг е от изключителна важност за бъдещата визия на Пловдив, която включва реновацията на площад “Централен” и Голямата базилика. “Парцелът е точно между тях и е логично да е общинска собственост, за да реализираме идеята за възстановяването на този античен паметник”, посочи кметът Иван Тотев. Според него голям плюс е, че артефактите на имота са вече разкрити, няма нужда да се правят допълнителни разкопки и може да се пристъпи директно към тяхното експониране. Средствата ще бъдат заложени в бюджет 2018. “Форум-юг и Форум-изток са единствените места, където са намерени запазени колони и капители за разлика от Форум-запад, където такива находки не се откриха. По тази причина и не успяхме да възстановим колонадата, защото не знаем как е изглеждала”, обясни Тотев. Кметът уверява, че сделката с “Младост Алфа” няма да се отрази върху финансите на града. Сумата от 5 163 600 лв. с ДДС ще се плати на вноски. Първата в размер на 1, 5 млн. лева ще бъде броена при подписване на договора за покупко-продажба, а останалото до края на годината. Съветници от управляващата коалиция в местния парламент припомнят, че не за първи път общината придобива частни имоти, за да запази артефактите. Преди няколко години градската управа е закупила от собственици два терена, които попадали в зоната на Голямата базилика. По този начин са съхранени ценните ѝ мозайки. Преди дни те бяха представени в централата на ЮНЕСКО в Париж като кандидатура на България за вписване в Листата на световното наследство. Голямата базилика и Римският форум ще са основни точки в новия туристически маршрут на Пловдив. Той ще започва от площад Централен, ще мине през Одеона, а след това се предвижда връзка с входа на Голямата базилика. Ухото, което свързва бул. “Княгиня Мария-Луиза” с тунела, ще бъде оформено като площадно пространство с подземен музей, в който ще бъдат експонирани мозайките от базиликата.", "date": "2017.11.19", "title": "Пловдив си върна от частници Римския форум - възстановяват аркадите на Филипопол"}
{"url": "https://www.24chasa.bg/novini/article/6559303", "text": "Разрешителното за индивидуален лов на глухар се вдига над 7 пъти - от 30 лв. на 200. Това става ясно от решение ловния съвет към агенцията по горите. Толкова ще струва и документът за лов на благороден елен, за елен лопатар и муфлон цената е 100 лв., за сърна – 80 лв., и за други – 50 лв. Индивидуален лов на дива свиня ще може да се извършва срещу 50 лв., това решиха участниците в заседанието на ловния съвет. Категорията групов лов на дива свиня остава 60 лв. Изменения има и при индивидуалния лов на местен дребен дивеч и на мигриращ и водоплаващ дивеч се променят на 10 лв. Запазват се таксите от 5 лв. в категориите за групов лов на местен дребен дивеч и мигриращ и водоплаващ. Същевременно разрешителните за някои категории индивидуален лов се променят. Измененията се налагат, тъй като те не са актуализирани в последните години и не са съобразени с реалните разходи за отглеждане на дивеча, уточняват от агенцията по горите. Запазва се таксата за групов лов на дива свиня, както и в категориите за групов лов на местен дребен дивеч. Размерът на годишната вноска за стопанисване на дивеча за следващата година също се променя от 50 на 60 лева. Минималните цени за продажба на жив дивеч за разселване от районите на държавните ловни стопанства и дивечовъдните участъци, управлявани от горските стопанства, за 2018 г. се запазват и остават същите като предходната година.", "date": "2017.11.19", "title": "7 пъти поскъпва ловът на елени"}
{"url": "https://www.24chasa.bg/novini/article/6559285", "text": "Интернет платформа, онлайн портал и мобилно приложение за подобряване на информационния обмен и диалога в партията ще прави БСП. Това е една от организационните мерки, които червеният пленум прие в събота, след като изслуша доклада на зам.-шефа на партията Кирил Добрев. С тях се задължава Изпълнителното бюро да подготви проект за нови форми на работа и комуникация сред социалистите. “Позитано” 20 ще организира и вътрешен референдум, на който членовете на партията да се произнесат по мерките за подобряване на организационното ѝ състояние и функционирането ѝ. Ще се прави и преглед на проблемните организации. До юни 2018 г. всички членове на БСП трябва да имат електронни карти, е друга от разписаните мерки към председателите на общински и районни съвети. Подмяната на старите партийни книжки с електронни тече от години, но бавно. Идеята е следващата отчетно-изборна кампания в партията да се проведе на база данните от електронния регистър. Ще се актуализира и регистърът на основните партийни организации, както и системата за подбор и подготовка на кадрите. Специално внимание сред мерките е отделено на смесените региони. Там БСП трябва да открие клуб във всяка община. Червените структури в такива региони пък имат за задача да привличат местни авторитети и хора с влияние - лекари, учители и хора с други професии, които трудно могат да бъдат обект на политически натиск. Пак в графата за работата в смесените региони е разписано, че БСП ще организира национална кампания с акцент в посланията, свързани с еманципацията на жените, правата им, борбата с насилието в семейството, борбата за равно заплащане на труда между мъже и жени. Отговорник по тази точка е лично соцлидерката Корнелия Нинова, като тя ще бъде подпомагана от Велислава Дърева.", "date": "2017.11.19", "title": "БСП пуска мобилно приложение, за да подобри диалога между своите"}
{"url": "https://www.24chasa.bg/novini/article/6559269", "text": "Зелената зона за паркиране в София може отново да се разшири с няколко квартала. Въвеждане на режим на платено паркиране се обсъжда в кварталите “Зона Б-18” и “Зона Б-5”, около ВМА и местност Еврейски гробища в “Красно село”. В момента в районите “Възраждане” и “Красно село”, в които са кварталите, текат обществени обсъждания. Ако предложенията получат подкрепа от гражданите, вероятно режимът ще бъде въведен догодина. На 27 ноември в сградата на район “Възраждане” ще се проведе обсъждане дали зелената зона да се въведе в границите между булевардите “Сливница”, “К. Величков”, “Ал. Стамболийски”, улиците “Гюешево”, “Партений Нишавски”, “Българска морава”, “К. Андреев”, “Добруджански край”, бул. “Скобелев”, улиците “Опълченска” и “Д. Петков”. Това са границите на кварталите “Зона Б-18” и “Зона Б-5”. Обсъждането ще приключи със заключителна дискусия на 11 декември. Домоуправителите от “Крива река” пък трябва до 20 ноември да предоставят на район “Красно село” протоколи от проведено общо събрание с взето решение “за” или “против” въвеждане на зелена зона. Там около ВМА може да бъдат разчертани 600 места. Допитване тече и за зелена зона в местността Еврейски гробища - в границите между булевардите “Скобелев”, “Тотлебен” и улиците “Йоаким Кърчовски” и “Добруджански край”. Искания за зелена зона има и в “Оборище” и в горната част на “Лозенец”. От октомври зелена зона има в долната част на “Лозенец” и улици в кв. “Яворов”. Така местата в синята и зелената зона в София станаха над 21 000.", "date": "2017.11.19", "title": "Зелена зона за паркиране и около ВМА, кварталите “Зона Б-18” и “Зона Б-5”"}
{"url": "https://www.24chasa.bg/novini/article/6559227", "text": "Наемите на търговски площи по централните търговски улици на големите градове в света се повишават. Но едновременно с това тече процес, при който все повече онлайн търговци отварят и физически магазини. Явлението, наречено шоуруминг, се появи напоследък и неговата цел е да засили лоялността на клиентите, се твърди в доклад на консултантската фирма “Колиърс”. Вероятно влияние оказват и прогнозите, че до 2021 г. темповете на растеж на онлайн търговията ще се свият от 11% годишно на 7%. Много собственици на търговски марки, предимно за дрехи, осъзнават, че след като до 40% от купените онлайн продукти биват върнати, е необходимо да се даде възможност на потребителите да видят на живо стоките. В Холандия например един от големите онлайн търговци на велосипеди вече е отворил над 30 магазина. В тях клиентите могат да изпробват возилата, а след това да си ги поръчат през интернет. Допълнителен факт, който стимулира онлайн търговците да откриват магазини, е, че на тях не им трябва помещение на централна улица, което ще е много скъпо. Според последния доклад на “Кушман енд Уейкфийлд” наемите на централните улици се покачват с големи темпове, но не навсякъде по света. На софийския булевард “Витоша” например и тази година средният наем остава 46 евро на кв. метър. Превръщането на бул. “Витоша” в пешеходна зона и големият поток хора го правят предпочитано място за кафенета, ресторанти и барове, коментира Иван Граматиков, мениджър “Търговски площи” във “Фортон” - българския партньор на “Кушман енд Уейкфийлд”. Прогнозата на Граматиков е засиленото търсене да доведе до лек ръст на наемните нива по “Витоша” през следващите месеци. Според доклада, който обхваща данни за 451 търговски улици в света, най-скъпа е горната част на Пето авеню в Ню Йорк, където наемът е 2355 евро на квадратен метър Следват “Коузиуей Бей” в Хонконг с 2140 евро, лондонската Ню Бонд стрийт, Виа Монтенаполеоне в Милано. На пето място остава миналогодишният лидер в класацията - парижката “Шанз Елизе”. В европейски план търговските локации в Лондон остават сред най-желаните от големите модни марки. Заради това наемите на Ню Бонд стрийт са нараснали с 37,5% за година. На другия полюс е Париж, където политическата несигурност доведе до спад на интереса от страна на търговците, се казва в доклада. В Италия има ръст на наемите в градове като Милано, Торино и Флоренция благодарение на популярността им като модни и туристически локации.", "date": "2017.11.19", "title": "Онлайн търговци стават офлайн"}
{"url": "https://www.24chasa.bg/novini/article/6559181", "text": "Председателят на Европейския съвет, полякът Доналд Туск, изрази днес безпокойство от обтягането на отношенията между консервативното правителство на Полша с Украйна и Европейския съюз, задавайки си въпроса дали това не е \"план на Кремъл\", предаде Франс прес, цитиран от БТА. \"Като председател на Европейския съвет\", инстанцията, обединяваща 28-те ръководители от ЕС, Туск \"не е направил нищо за Полша\", реагира незабавно министър-председателката Беата Шидло. В съобщение в Туитър тя го обвини, че използва позицията си, за да отправя нападки срещу полското правителство. Бившият полски либерален премиер Доналд Туск беше обявен за заклет враг на националистическата консервативна партия Право и справедливост (ПиС), която дойде на власт във Варшава след него през 2015 година. В личната си страница в Туитър днес той заявява, че иска да вдигне тревога и изброява поредица събития в последно време - по-специално напрежението с Киев заради убийствата на поляци, извършени от украински националисти през Втората световна война, както и противопоставянето на ЕС и полското правителство заради правосъдната реформа. \"Интензивен спор с Украйна, изолация в ЕС, загърбване на правовата държава и независимостта на правосъдната система, нападки срещу неправителствени организации и срещу свободните медии. . .Дали това е стратегия на ПиС или план на Кремъл?\", пише Туск. Според него има прекалено много съвпадения, за да бъде спокоен човек. Украйна и Полша силно се сближиха след анексирането на Крим от Москва през 2014 г. поради безпокойствата за собствената си сигурност заради Русия. Сега обаче те преживяват период на напрежения заради епизод от Втората световна война. Варшава упреква Киев, че възпрепятства ексхумирането на полски жертви от кланетата във Волин - източен регион на полската държава в границите преди 1939 година, сега част от територията на Украйна. Полша упреква Украйна, че не е осъдила изрично масовите убийства, дело на украинските националисти от въстаническата армия УПА, от чиито ръце са загинали през 1943 г. най-малко 50 000 души от полското малцинство във Волин (т.нар Волинско клане). От друга страна правителството на ПиС предприе серия реформи, засягащи Конституционния съд, неспециализираните съдилища и Националния съвет на магистратурата. Те бяха разкритикувани от полските правни среди и от Европейската комисия. Комисията е отправила препоръки - засега напразно - за промени в реформите в рамките на неизползвана досега процедура, която може да доведе до замразяване на правото на глас на дадена страна в Съвета на ЕС.", "date": "2017.11.19", "title": "Туск съзря план на Кремъл в обтягането на отношенията на Полша с ЕС и Украйна"}
{"url": "https://www.24chasa.bg/novini/article/6558882", "text": "Първите санирани сгради в Пловдив по програмата за енергийна ефективност са пред завършване. Те се намират на ул. \"Гонда вода\" 18-24 в район \"Северен\" и на ул. \"Братя Бъкстон\" 46-50 в \"Южен\". \"Фирмите, които са ги направили в кратки срокове, са от Смолян\", съобщи шефът на дирекция \"Обществени поръчки\" Тодор Тодоров. По думите му в момента са разкрити 34 строителни площадки в Пловдив. 24 от тях са по националната програма за енергийна ефективност, а останалите 10 са от други проекти. Предстои до дни да започне саниране на още две сгради в Пловдив, допълни Тодоров. Мнозина от собствениците на апартаменти се притесняват, че зимата идва и блоковете им няма да могат да бъдат завършени. На много места балконите са разградени, свалена е дограмата от общите части. Според тях това се дължи на бавните темпове в процедурите на общината, която пропусна половин година от избора на изпълнители до сключване на договори и издаването на строителните разрешения. Реално санирането започна от септември. Самите строители пък се оправдават с липсата на работници. Някои от тях не крият, че повече няма да се захванат с подобна дейност.", "date": "2017.11.19", "title": "Първите два санирани блока в Пловдив пред завършване"}
{"url": "https://www.24chasa.bg/novini/article/6559193", "text": "Тялото на загинал мъж бе намерено днес близо до гараж на автобуси в атинската община Мандра, с което броят на загиналите в наводненията в периферията на гръцката столица достигна 20 души, предаде агенция АНА, цитирана от БТА. Тялото е изпратено в болница за идентифициране. До вчера в списъка на изчезналите в Мандра бяха шестима души. Силна буря, придружена от обилни валежи, отново обхвана в петък Атина, поради което бе наводнен главният път в западното предградие Керацини и движението бе прекратено. Пожарната служба съобщи, че е получила 910 повиквания за помощ от сряда. Досега членове на службата са спасили 96 души, останали блокирани в къщите или автомобилите си.", "date": "2017.11.19", "title": "Намерено бе тялото на 20-ата жертва на наводненията в Атина"}
{"url": "https://www.24chasa.bg/novini/article/6559212", "text": "Най-малко 17 човека загинаха, а 38 бяха ранени при блъсканица по време на раздаване на хранителна помощ в село в Мароко, предаде ТАСС, като се позова на местни медии. Блъсканицата е станала в Сиди Булалам в южната част на страната. Според информации там се били събрали около 800 души. Сред жертвите има основно жени и деца. Раздаването на хранителна помощ е обичайна практика в Мароко, особено в отдалечените райони. То се организира от частни спонсори и организации, както и от властите. Напоследък земеделското производство в страната е тежко засегнато от суша, което допринася за високите цени на основните хранителни продукти.", "date": "2017.11.19", "title": "17 убити и 38 ранени при блъсканица за хранителна помощ в Мароко"}
{"url": "https://www.24chasa.bg/novini/article/6557979", "text": "Ако всички щастливи семейства си приличат, както твърди Лев Толстой, това на Елизабет Втора и принц Филип е рядко изключение. Британската кралска двойка от младини съвсем не отговаря на критериите за щастлив брак. Той - подчинен на влиятелна жена, с която няма общи интереси и хобита. Тя - страдаща по често отсъстващ съпруг с опак нрав и увлечение по чужди жени. Но това е така само привидно. Всъщност Елизабет II е от малкото кралици, омъжили се по любов и съхранили с десетилетия това чувство, прераснало в дълбока привързаност и взаимно уважение. Зад хладната резервираност пред публиката царственото семейство води у дома скрит от хорските очи хармоничен живот, има здрава връзка, казват роднини и биографи. На 20 ноември кралицата на рекордите прибавя към колекцията си още един – Тя и Единбургският херцог празнуват 70-а семейна годишнина и стопанката на Бъкингам става не само най-старият и най-дълго управлявал монарх, но и владетелят с най-продължителен брак в Англия. 91-годишната Елизабет и 96-годишният Филип ще честват юбилея си тихо в двореца Уиндзор сред деца, внуци и правнуци без национални фиести и фойерверки. Каква разлика с пищната сватбена церемония на 20 ноември 1947 г. в Уестминстърското абатство, с която 21-годишната миловидна принцеса в рокля, обсипана с 10 000 перли, казва “да” на 26-годишния морски офицер. “Една от тайните на това устояло на времето и проблемите семейство е, че Филип винаги е смятал за свой дълг да подкрепя кралицата и всячески да ѝ помага”, казва придворният историк Хюго Викърс. Има и друга причина – “тя е лудо влюбена в него от самото начало”, добавя братовчедка ѝ Маргарет Роудс. Дори и днес кралицата пише “Дейли мейл”. Елизабет се заглежда в снажния кадет с пронизващи сини очи едва 13-годишна, когато с баща си крал Джордж VI посещава военноморската академия в Дартмут. 8 години по-късно гръцко-германският благородник от рода Батенберг и потомък на кралица Виктория става неин съпруг, а със сядането ѝ на трона през 1952 г. - и принц-консорт. По това време вече са родени две от 4-те им деца.  Ексцентрик, с прям, упорит характер и херцогът на Единбург не е лесен партньор. Но дискретната и разумна Елизабет не задълбава в тази посока, а гледа мъжа си от хубавата му страна. За разлика от децата си тя не допуска кризи в брака. “Да, той имаше афери с жени, но тя ги приемаше спокойно, не им обръщаше внимание. Смяташе, че мъжете просто са си такива”, пише биографката на Филип Сара Брадфорд. “Съпругът ми е моята сила, беше ми опора през всичките тези години”, каза кралицата на златната им сватба преди 20 г. Какво ли е имала предвид? Лоялността му, неговите саможертви, грубоватата му нежност, забележителното чувство за хумор, което не е чуждо и на нея, отговаря близката до двореца писателка Ингрид Сюард. В книгата “Моят съпруг и аз” тя повдига завесата за личния живот на царската двойка - различен от това, което се показва пред публиката. Като кралица Елизабет рядко се усмихва, но у дома е друг човек. и самоирония, обръща на майтап и най-драматичните моменти, пише Ингрид Сюард. Хуморът е важна спойка в тяхната връзка.  През август Единбургският херцог се оттегли от официалните изяви и негов приятел отбеляза: “Съжалявам, че сядаш зад сцената”. “Сядам, защото вече не мога да стоя прав”, отвърна принцът. От години прислуга, приятели и случайно срещнати хора посрещат задевките и гафовете му със зяпнали уста. Когато навремето един австралиец споделя, че жена му е доктор по философия и е по-значима от него, Филип казва: “А, да, в нашето семейство имаме същия проблем”. През 60-те г. той шашна публиката с репликата: “Много бих искал да отида в Русия на миротворческа мисия, макар че копелетата избиха половината ми семейство”. През 80-те г. в Китай предупреди британските студенти да не стоят там прекалено дълго, че “ще им се дръпнат очите”. На момче, мечтаещо за Космоса, каза, че е прекалено дебело за астронавт, а в Австралия попита аборигените още ли се бият с копия.  Елизабет великодушно отминава издънките на нетактичния си съпруг, който от своя страна се забавлява с нейния тънък, рафиниран хумор и умението ѝ да имитира политиците, а и самия него. Когато на диамантената им сватба преди 10 г. Филип влезе в болница с възпаление на пикочния мехур, тя му нареди: От нейно име той обича да казва: “Заповядваме това и това…” , а тя го срязва иронично: “Не заповядваме, аз заповядвам!”. Кралицата обожава моментите, когато той се разхожда небрежно из стаята с чаша питие и пуска остроумни забележки. Отговаря му на място. “Двамата заедно са много смешни и забавни”, казва внукът им принц Хари. Ако компромисът е ключът към успешния брак, Елизабет и Филип го владеят отлично. Тя съзнава и високо цени жертвите, които съпругът ѝ – мъжкар и командаджия - е направил в името на нейното царуване: отказа от военна кариера, приемането на символични титли и постове, изискването да коленичи пред нея на церемонии и да ходи две крачки зад нея. “Аз съм единственият мъж в Англия, комуто не е позволено да даде името си на собствените си деца”, сочи огорчено принцът, който се казва Филип Маунтбатън. Кралицата се отплаща, като от младини му дава голяма свобода и уважава неговите интереси и прищевки: страстта му да пилотира, увлечението по крикета и НЛО, дългите му пътувания, забежките му, за които се прави, че не знае.  Говори се, че едва година след сватбата принцът е въртял любов с красивата певица Пат Къркуд, докато жена му е била бременна с Чарлз. През 1956 г. той тръгва на 4-месечно презокеанско пътуване с кралската яхта “Британия” и свидетели разказват за луди Приписват на принца връзки със Сюзън Барантес - майката на бившата му снаха Сара Фъргюсън, с херцогиня Саша Абъркорн, с приятелката му от детството Хелена Корде, с красивата млада лейди Пени Ромзи. Кралицата посреща тези слухове с ледено мълчание и не позволява това да накърни отношенията със съпруга ѝ. Винаги се е уповавала на него, пише Ройтерс. “Без Филип животът ѝ щеше да бъде тежък и самотен. От момента, когато тя седна на трона, пише семейната биографка Клаудия Джоузеф. Филип е човекът, който навремето ѝ съобщава за смъртта на баща ѝ и я утешава, на когото може да повери децата заради кралските си задължения. С него кралицата споделя всичко, той ѝ е опора, особено днес, когато повечето им приятели са вече покойници.  Запитан каква е тайната на успешния брак, принц Филип отговаря: “Различните интереси. Това е нещо, което не трябва да се оспорва”. Той е зодия Близнаци, а тя - Телец. Спонтанен е, енергичен, общителен, свадлив, но с добро сърце, пише “Дейли мейл”. Крещи за най-малкото на прислугата. А кралицата рядко повишава глас, затворена е, въздържана, тиха, владее се отлично. И до днес е срамежлива – недостатък, който преодолява с помощта на съпруга си. Тя още за тоалетите - ярки, весели и често нелепи. Всеизвестно е, че когато Елизабет се притеснява от събеседник на официална вечеря, се навежда и храни кучетата си порода “корги”, свити под масата. Филип винаги ѝ се притичва на помощ и ѝ помага да се справи, твърди Ингрид Сюард. Елизабет има свойството да бяга от неприятностите и да се разтушава с езда и дълги разходки сред природата. Казват, че когато принц Андрю се развеждал, му отнело три седмици да се добере до нея, за да ѝ го каже, защото умишлено го избягвала. В точно обратен стил и се опитва да го реши по свой начин. Когато синовете му се развеждаха, той написа десетки писма с наставления до съпругите им Даяна и Сара. Напразно! Елизабет и Филип харесват различни неща, твърди писателката Сюард. Тя умира да разхожда кучетата, да храни конете и до ден днешен да ги язди без каска. Обича да реди пасианси и пъзели, да попълва албума си със снимки, да пише в дневника си всяка вечер. Филип е любител на модерното изкуство и лично познава художници авангардисти като Трейси Емин, за които жена му въобще не е чувала. Той не споделя страстта на кралицата към конете, конните състезания и надбягванията в Аскът. Съпровожда я там само от уважение, сяда в бокс зад павилиона и работи върху кореспонденцията си. Не си пада и по гълъбите, от които тя отглежда поне 200. Интересно е как съпругата приема любимото блюдо на мъжа си – задушен гълъб, което приготвя сам след лов.  Единбургският херцог няма достъп до прочутите червени кутии, в които носят на кралицата документи за подпис, нито присъства на аудиенциите на премиера. Елизабет обаче инстинктивно разбира, че той трябва да се чувства господар на къщата. До късни години принцът командваше домакинството на Бъкингам и определяше дневното меню. Прислугата до днес се обръща към него за инструкции. С времето и гледа всички кулинарни тв програми, за което съпругата често го задява. На един обяд обясни на известната готвачка Мери Бери как приготвя пернат дивеч – пълни го с агнешки дреболии и слага повечко галета, за да поеме мазнината. Филип не само готви, но обича да си хапва. Яде най-бързо в семейството за разлика от Чарлз, който е най-бавният. Изпробва нови рецепти, които първо опитва с жена си, която не е по готвенето, но като зодия Телец си пада малко чревоугодник. Един от специалитетите му са бекасините. След като сутринта ги отстреля в имението Сандрингам, оскубва ги, почиства ги и ги слага в килера, където се пазят едва ли не с въоръжена охрана. Пече ги вечерта. В миналото ловуваше гълъби и ги приготвяше огретен по шведска рецепта. Особено добър е в омлетите за закуска или лека вечеря, която с кралицата споделят, след като са освободили прислугата. На масата се появяват и пушена треска, гъби, пилешки дробчета, пресен фасул. С най-голяма наслада Филип готвеше на открито в двореца Балморал. Вече едва ли го прави – той е мъжът, доживял до най-дълбока старост в историята на британското кралско семейство, има сърдечни проблеми, поставени са му стентове. Слугите обаче помнят следната картина в Балморал – принцът пали барбекюто, хвърля на него котлети, стекове, наденици, дивеч. Кани на масата шофьорите и охраната. Кралицата не участва в печенето, но накрая слага гумени ръкавици и измива чиниите. ", "date": "2017.11.19", "title": "Тайният брак на Елизабет II и принц Филип"}
{"url": "https://www.24chasa.bg/novini/article/6559235", "text": "Министър-председателят на Израел Бенямин Нетаняху беше разпитан днес от полицията за шести път по разследване за корупция, предадоха Ройтерс и Асошиейтед прес, като се позоваха на израелски медии. Следователи пристигнаха в резиденцията на Нетаняху в Ерусалим, където се проведоха и предишните разпити. Той е заподозрян по две дела - едното е свързано с получаване на подаръци от бизнесмени, а другото - с тайни разговори с издателя на водещ израелски вестник, в които се твърди, че премиерът е поискал по-благосклонно медийно отразяване в замяна на ограничаване на конкуренцията в новинарския сектор. Нетаняху отрича да е извършил нещо нередно. Засега срещу него няма повдигнати обвинения, съобщава БТА.", "date": "2017.11.19", "title": "Израелската полиция разпитва Нетаняху по разследване за корупция"}
{"url": "https://www.24chasa.bg/novini/article/6559075", "text": "Централният комитет на управляващата партия на Зимбабве Африкански национален съюз на Зимбабве-Патриотичен фронт (ЗАНУ-ПФ) даде до утре в 12 ч. местно време краен срок на Робърт Мугабе да подаде оставка като президент. В противен случай в парламента ще започне процедура по импийчмънт, предадоха световните агенции, цитирани от БТА. Новината съобщи след заседание на Изпълнителния комитет на партията министърът по киберсигурността Патрик Чинамаса. На заседанието Мугабе бе отстранен от председателския пост на партията, потвърди Чинамаса. На негово място е назначен Емерсън Мнангагва. Той беше вицепрезидент на Зимбабве, но на 6 ноември Мугабе го отстрани от поста му. Именно това отстраняване постави началото на политическата криза в Зимбабве и доведе до намесата на военните. Управляващата партия освен това взе решение да издигне Мнангагва за кандидат за президент на Зимбабве на изборите през 2018 г., предаде Франс прес. Съпругата на Мугабе - Грейс Мугабе, бе отстранена от лидерския пост на женската лига към управляващата партия и изключена от партията. Изпълнителният партиен комитет я обвини в насаждане на език на омразата, на дух на разделение, както и в присвояването на роли и на правомощия, които не са й били делегирани, предаде Асошиейтед прес. Решенията на Изпълнителния комитет ще бъдат официализирани на специален партиен конгрес идния месец. Парламентът на Зимбабве пък подновява работа във вторник и ако дотогава Мугабе не подаде оставка, то процедурата за импийчмънт ще започне в този ден. Делегати на днешното заседание на Изпълнителния комитет съобщиха, че днес като заместник-председател на управляващата партия е бил отстранен Пелекезела Мпоко. Той е втори вицепрезидент на Зимбабве, предаде Ройтерс. Делегати на заседанието на Изпълнителния комитет на партията казаха още, че Грейс Мугабе и други лица ще бъдат съдени, предаде Ройтерс.", "date": "2017.11.19", "title": "Президентът на Зимбабве Мугабе получи ултиматум да подаде оставка"}
{"url": "https://www.24chasa.bg/novini/article/6559082", "text": "В канала Студенчища, който се влива в Охридското езеро, потъна корабът \"Мис Стоун\", от който се изля гориво, съобщават македонските медии, цитирани от БТА. Според свидетели нефтеното петно се появило тази сутрин, а инцидентът станал през нощта. От Охридската капитания казват, че екипите им са на мястото и работят за отстраняване с помпи на горивото от канала.", "date": "2017.11.19", "title": "Гориво от потънал кораб се изля в Охридското езеро"}
{"url": "https://www.24chasa.bg/novini/article/6559088", "text": "\"В района на Ябланица вторник пилотно ще положим шумяща маркировка\". Това каза министърът на регионалното развитие и благоустройството Николай Нанков на брифинг в Министерския съвет след  , предаде „Фокус“. „Автомагистрала „Хемус“ е едно от основните решения не само като икономически и социални ползи за Северна България, но и от гледна точка на пътната безопасност. Затова стартирахме още тази година 9,3 км от Ябланица до разклона за Тетевен. Проектираме и останалите 50 км до разклона Ловеч-Плевен, за да можем до година да стартираме с обществената поръчка за избор на строител и 2018-2019 г. в този участък автомагистрала „Хемус“ да започнем с реално физическо изпълнение. Да облекчим веднъж трафика и втори път да създадем необходимите условия за сигурно, безопасно и бързо преминаване през ловешка и плевенска област по направлението София-Варна и София-Русе“, коментира Нанков. По думите му основната презумпция и функционална характеристика на ТОЛ системата е да се даде справедлив модел да се генерират достатъчно ресурси за подобряване качеството на републиканските пътища и основно с фокус върху пътната безопасност. „Тя ще даде възможност и да имаме в реално време изключително добър контрол и на лекотоварни, но и на тежкотоварния трафик, включително с въвеждането и монтирането на трафик камери ще можем да отчитаме и средна скорост на преминаване по автомагистралните участъци. Нашата основна цел, освен довършването на автомагистрала „Хемус“, е 2018 г. да имаме изградена функционираща ТОЛ система, което ще има и добавена стойност от гледна точка и на пътната безопасност и сигурността на движение и преминаване“, допълни той и уточни, че отделно от това настоящият участък не се нуждае от допълнително обезопасяване. „Изключвам една малка отсечка от „Хемус“ в посока Варна, в района на Ябланица, още във вторник, съобразено с метеорологичните условия, ще положим пилотно напречна хоризонтална маркировка (т.нар. шумяща маркировка). Така ще може да подобрим безопасността и да се намалят случаите като снощния инцидент със заспал шофьор на тежкотоварен автомобил, който предизвика ПТП“, каза още Николай Нанков.", "date": "2017.11.19", "title": "Полагат пилотно шумяща маркировка на пътя край Ябланица във вторник"}
{"url": "https://www.24chasa.bg/novini/article/6559098", "text": "В Перник ще бъде отслужена литургия в памет на загиналите в тежката катастрофа край ловешкото село Микре в петък, съобщи общинският пресцентър, цитиран от БТА. Църковният ритуал ще се състои утре от 9 часа в централния храм \"Св. Иван Рилски\". На литургията ще присъства кметът Вяра Церовска и ръководният екип на община Перник и граждани, които ще отдадат почит към загиналите 9 перничани, загубили живота си в нелепия инцидент. Утрешният ден е обявен и за ден на траур на територията на община Перник.", "date": "2017.11.19", "title": "Отслужват литургия утре в Перник в памет на загиналите на пътя край Микре"}
{"url": "https://www.24chasa.bg/novini/article/6559089", "text": "Полицейски патрули вече са покрили \"отсечката на смъртта\" на пътя София-Варна край ловешкото с. Микре, разказаха шофьори, които в момента пътуват, пред \"24 часа\". Мярката е във връзка с 11-те жертви загинали на участъка само за 2 дни. По-рано днес шефът на националната полиция гл. комисар Христо Терзийски обяви, че на пътя ще бъдат изкарани повече патрули от Ловеч. Той подчерта, че в момента тече процедура за закупуване на 28 мобилни камери, които да следят за нарушения на Закона за движение по пътищата, както и за откраднати автомобили.  \"Шофьорите днес карат по-внимателно. Спазва се дистанция. Вече близо 200 км изминах и досега не видях някой да си позволи рискова маневра\", каза шофьор пред \"24 часа\".", "date": "2017.11.19", "title": "Шофьори: Има много полиция на \"отсечката на смъртта\""}
{"url": "https://www.24chasa.bg/novini/article/6559116", "text": "50 хил. лв. глоба ще трябва да плати мина \"Ораново\" по акт, наложен от Министерството на енергетиката. Наказателното постановление за санкцията е обжалвано, но и на двете инстанции съдът го потвърди и то вече е окончателно. Глобата е наложена след проверка на 11 май м. г. в рудника. Ден по-рано там стана трудова злополука с пострадал работник. Министерските екипи са установили, че се извършват дейности по прокарване на подземни минни изработки и добив на въглища в подетажна галерия – североизток. Тези дейности обаче не били предвидени в съгласуваните Цялостен проект за разработване на находище \"Ораново\" и Годишен работен проект и Бюджет 2016 г. Това е нарушение на реда за усвояване на запасите на подземни богатства, първичната им преработка, както и мерките за опазване и възстановяване на земните недра и околната среда, категорични са съдиите.", "date": "2017.11.19", "title": "50 хил. лв. глоба за рудник \"Ораново\""}
{"url": "https://www.24chasa.bg/novini/article/6559168", "text": "Стремежът на Каталуня към независимост е бедствие, срещу което Европейският съюз ще се бори, за да подкрепи единството на Испания, заяви председателят на Европейската комисия Жан-Клод Юнкер, цитиран от Асошиейтед прес, съобщи БТА. \"Каталуния е огромна грижа\", каза Юнкер пред испанския в. \"Паис\". \"Не ми харесва ситуацията, която предизвика тя. Това е бедствие в няколко отношения. То нагнети политическата обстановка, разпокъса испанското и каталунското общество, причини проблеми в семейства, между приятели. Тъжно е\", заяви той. Юнкер изпрати послание до бившия каталунски премиер Карлес Пучдемон, който избяга в Белгия, че поддръжниците на отцепването на Каталуния от Испания \"не трябва да подценяват широката подкрепа, която има (испанският министър-председател) Мариано Рахой в Европа\". \"Аз подкрепям Европа на регионите, уважаването на тяхната идентичност, това, което ги прави различни\", каза той. \"Но това не значи, че ще подкрепяме тези региони във всичките им авантюри, които понякога са огромна грешка, а още повече, ако някой едностранно обяви независимост въз основа на референдум, лишен от гаранции\", заяви Юнкер. \"Правителството (на Испания) и (правителството на Каталуния) могат да спорят за степента на нейното самоуправление, но Европа е клуб на държави и не мога да приема регионите да вървят против държавите. Особено когато са извън закона\", каза той. По думите му регионалните избори в Каталуния през декември \"могат и би трябвало да подобрят\" ситуацията.", "date": "2017.11.19", "title": "Юнкер: Стремежът на Каталуня към независимост е бедствие"}
{"url": "https://www.24chasa.bg/novini/article/6559170", "text": "70 000 бежанци – това се оказа препъни камъкът в преговорите за съставяне на коалиционен кабинет в Германия. До 18 часа в неделя трябваше да приключат разговорите за съставяне на правителство в Германия. Ако и този път те се провалят, в страната най-вероятно ще се проведат предсрочни избори. „Не е въпрос на един час повече или по-малко, можем да удължим и този краен срок. Но само, ако има шанс за компромисно решение“, с тези думи в преговорите влезе лидерът на Свободната демократическа партия Кристиан Линднер. Четири партии се опитват от пет седмици да се разберат за коалиционно управление, но различията между тях остават твърде големи – християндемократите на Ангела Меркел, баварският Християн-социален съюз, Зелената партия и либералната Свободна демократическа партия. Най-трудната тема продължава да е тази за приема на семейства на бежанци с ограничен статут в Германия. Става дума за около 70 000 души, които имат право да се присъединят към своите близки в Германия. Зелената партия настоява временното блокиране на приема на семейства на бежанци да се отмени. Либералите и баварският Християн-социален съюз са против. Днес се обсъждат пет компромисни варианта за решение на тази тема. Президентът Франк Валтер Щайнмайер призова партиите да направят всичко възможно, за да не се стига до нови избори. Смята се, че ако партиите се споразумеят по бежанския въпрос, това ще отпуши и другите две трудни теми – климатичната политика и енергийната политика. За зелените спирането на производството на въглища и добива на енергия от тях е от ключово значение. Те са склонни на компромиси по другите въпроси, но не и за това. Какъв е проблемът със семействата на бежанците? Догодина в Бавария има избори и баварският ХСС не желае да се отказва от постигнатото вече споразумение с ХДС на Меркел да се въведе горна граница на прием от 200 000 бежанци годишно. Опасенията им са, че ако се откажат от това постижение, ще бъдат наказани и основният поне 20% от гласовете им ще отидат в либералната Свободна демократическа партия. В крайна сметка те склониха вместо „горна граница“, тази цифра да бъде условна „гъвкава граница“. Спорът е за приема на семействата на бежанци с ограничен статут. Какво означава това? Право на безусловен бежански статут според Женевската конвенция имат право ограничен брой хора – само онези, които са преследвани лично заради убеждения, религия, сексуалност. Бежанците от война получават ограничен статут, който обикновено е за около година. Приема се, че след края на войната те се връщат по домовете си. Именно за техните семейства се спори. Според Зелената партия е нехуманно хора, спасили живота си, да нямат право да спасят живота на децата или родителите си. Според ХСС и либералите обаче няма защо при временен статут от година да идват и близките. По изчисления става дума всъщност за около 70 000 души, които биха дошли в Германия при разрешение за присъединяване на семействата. По закон за семейство се броят само брачен партньор и малолетни деца, при това бракът трябва да е сключен в родината. По въпросите за икономиката и земеделието е постигнато съгласие по всички въпроси още в събота. При борбата за спазването на климатичните цели обаче битката също продължава. Производството на ток от въглища трябва да бъде намален на 5 гигавата до 2020 година според зелените. Консерваторите предлагат компромис – 7 гигавата. Ако преговорите се провалят, има три варианта. Меркел да състави правителство на малцинството в коалиция с либералите или зелените. Отново голяма коалиция със социалдемократите. Или предсрочни избори. Правителство на малцинството не е имало в новата история на Германия и е твърде малко вероятно да се стигне до такъв и.вариант. Социалдемократите пък продължават да изключват възможност да участват в нова голяма коалиция. Засега най-вероятен изход са нови избори, ако коалицията консерватори-либерали-зелени се провали.", "date": "2017.11.19", "title": "Преговорите в Германия се спъват в 70 000 бежанци"}
{"url": "https://www.24chasa.bg/novini/article/6559273", "text": "Повече от 10 000 текстилни изделия и обувки задържаха за един ден митнически служители на ГКПП \"Лесово\", съобщиха от митницата, цитирани от БТА. При проверка е установено, че част от стоката - 7670 текстилни изделия, превозвана от румънски гражданин от Турция за Украйна, не е била декларирана пред митническите власти. Друга част е задържана заради използване на логото на известна търговски марки. При друга проверка граничните служители са открили сред редовно превозваните стоки 1900 недекларирани дрехи, както и 1250 чифта спортни обувки с логото на запазени търговски марки. За недекларираните стоки са съставени актове за митническо нарушение, а за нарушените права на интелектуалната собственост са уведомени притежателите на правата върху запазените марки.", "date": "2017.11.19", "title": "Задържаха над 10 000 текстилни изделия и обувки на ГКПП \"Лесово\""}
{"url": "https://www.24chasa.bg/novini/article/6559314", "text": "Показното убийство в Перник на 25-годишния Роберт Величков до кафене \"Малибу\" в града било по хулигански подбуди, каза говорителят на главния прокурор Румяна Арнаудова, цитирана от БТА. Полицията смята, че убиецът е 31-годишният Цветан Иванов. Той обаче, в деня след разстрела, избягал от България през Сърбия и сега, според разследващите, е в страна от ЕС. Затова ще бъде обявен за издирване с Европейска заповед за арест.  един от които контролен. Арнаудова уточни, че Цветан Иванов е от Плевен, но е живял в Перник без официална регистрация. За него се знае, че е правил опит за самоубийството, бил е агресивен, злоупотребявал с алкохол. Преди убийството е загубил пари в казино. В нощта на убийството са разменили обидни реплики с Роберт Величков, след което Цветан Иванов отишъл до дома си, взел незаконен пистолет, върнал се и убил Величков. Отхвърлена е версията за преразпределяне на наркопазара, заяви Арнаудова. До момента са разпитани трима свидетели пред съдия в Перник.", "date": "2017.11.19", "title": "Убили наркодилъра в Перник по хулигански подбуди, извършителят избягал вън от България"}
{"url": "https://www.24chasa.bg/novini/article/6559305", "text": "И през миналата седмица яйцата са продължили да поскъпват. Цената им се е вдигнала със 7,1% и на едро вече струват по 30 стотинки за брой. Това сочат данни на комисията по стоковите борси и тържищата. За месец поскъпването е с почти 50%. По магазините в София на дребно могат да се купят и за над 40 ст. Цените им започнаха да се покачват преди повече от месец, след като бе съобщено за огнища от птичи грип и много птици бяха унищожени. Според данни на земеделското министерство най-скъпи са те в Кюстендил, Разград, Плевен, Благоевград - 37 ст. Най-евтините яйца са в Силистра - 25 ст. При останалите основни хранителни стоки няма съществена промяна на цените. Само при краставиците и пипера има по-чувствително поскъпване.", "date": "2017.11.19", "title": "Яйцата стигнаха 30 стотинки на едро"}
{"url": "https://www.24chasa.bg/novini/article/6559339", "text": "Президентът на Зимбабве Робърт Мугабе се е съгласил да подаде оставка след 37 години на президентския пост, предаде Ройтерс, като се позова на източник, запознат с хода на разговорите между Мугабе и зимбабвийските военни, обявили по-рано тази седмица, че завземат властта. Мугабе ще направи изявление по държавната телевизия по-късно днес. Засега подробности от условията на споразумението между него и военните за подаването на оставка не са известни, е казал източникът, съобщи БТА. По-рано днес Мугабе бе отстранен от лидерския пост на управляващата зимбабвийска партия. Тя му отправи ултиматум до утре на обед да подаде оставка или започва импийчмънт.", "date": "2017.11.19", "title": "Президентът на Зимбабве Робърт Мугабе се съгласил да подаде оставка"}
{"url": "https://www.24chasa.bg/novini/article/6557952", "text": "Как син на селяни, завършил пети клас, висок 1,58 см, съумя да стане босът на всички босове на Коза ностра, който обяви война на италианската държава? Със смъртта на 17 ноември на 87-годишния Салваторе “Тото” Риина, мафиота, Кръстника, който от 24 г. изтърпяваше 26 доживотни присъди при най-строг затворнически режим, не завършва историята на сицилианската мафия. Тото Риина отнесе завинаги в гроба си серия от загадки и мистерии около някои от най-кървавите престъпления в историята на Коза ностра. Самият той е замесен в над 100 убийства. За починалия след петдневна кома в затворническото отделение на болницата в Парма мафиот се е изляло море от мастило. И въпреки това за “у курту” (Късия), и за тайните му, свързани с връзките между мафия и политика, настъпва период на забвение - така, както и за промените в Коза ностра след падането на Берлинската стена. Тото Риина се ражда в изключително бедно семейство на селяни. Баща му умира, опитвайки се да обезвреди неексплодирала американска бомба. Останал рано сирак, Салваторе се отдава от дете на бурен живот, пълен с престъпления. Малко след пълнолетието си извършва първото си убийство - на връстник при свада, и влиза в затвора за първи път. Излизайки, се свързва с Лучано Лиджо, който го превръща в “мъж на честта”. Влезлият в Коза ностра Риина става част от бойния отряд на Лиджо, който елиминира лекаря и бос на Коза ностра Микеле Навара. В бандата е и съселянинът му Бернардо Провенцано. През 1963 г. Риина е хванат с фалшив паспорт и с пистолет. Осъден е да напусне Сицилия - тогава минава в нелегалност, която ще продължи над 20 г. Така в “партизанския” си период на острова започва да елиминира като пилци един по един враговете си. Участва в над 100 убийства, за които получава 26 доживотни присъди.  Успоредно с това започва да се изкачва в йерархията - след залавянето на Лиджо Риина става част от тройката мафиоти, начело на Коза ностра - заедно със Стефано Бонтаде и Тано Бадаламенти. През 80-те години обаче идва решителен обрат за Тото Риина и за неговите хора от Корлеоне. Те Вътрешна война в Коза ностра, целяща заграбването на властта, елиминира от върховете босовете от Палермо. Десетки трупове остават да лежат по земята, а оживелите от кървавата саморазправа в Коза ностра бягат в САЩ. Тото Риина става Звяра, той не пощадява никого от съперниците си. Осъден е задочно на доживотен затвор по време на т.нар. максипроцес благодарение на свидетелствата на първия разкаял се мафиот Томазо Бушета. Когато доживотните присъди на Тото Риина стават окончателни, той обявява война на държавата. Тя се изразява и в убийствата на заклети врагове на мафията като магистратите Джовани Фалконе и Паоло Борселино, “виновни” за максипроцеса срещу Коза ностра.  Започва голямото клане - убит е сицилианският политик християндемократ Салво Лима, а през 1992 г. при атентати са убити съдиите Фалконе и Борселино. Риина обаче се радва само на няколко месеца свобода в повече. На 15 януари 1993 г. след 24-годишна нелегалност е арестуван извън вилата на мафиоти бизнесмени, в която се укрива. Смята се, че е мафиотът Балдасаре ди Маджо, който разказа за прословутата целувка между Андреоти и Риина. Други обаче мълвят, че Риина е изтъргуван от съселянина си Провенцано. След залавянето на Риина жена му Нинета Багарела се връща в Корлеоне с четирите му деца - Лучия, Кончета, Джовани и Джузепе Салваторе. Те въпреки че им беше разрешено извънредно от министъра на правосъдието Андреа Орландо. Единият от синовете на Риина сега е в затвора, другият е под специален надзор, едната му дъщеря се е преместила в Пулия, а най-малката е в Корлеоне.  Веднага след смъртта му дъщеря му Мария Кончета публикува във фейсбук снимка на черна роза и лик на жена на черен фон с пръст, на който е написано “шшшт”. Стотици съболезнователни съобщения, виртуални сърчица и цветя заляха страниците във фейсбук и на другите роднини на Риина. Десетки написаха “Баща ти да почива в мир” на 42-годишната му дъщеря Мария Кончета, която винаги е казвала,че баща ѝ е “несправедливо обвинен работник” и че срещу него говорят “безскрупулни и зли клеветници”. Мнозина смятат, че голяма част от тайните на Риина пази един от неговите най-верни съратници Матео Месина Денаро, който е в нелегалност от 1993 г.", "date": "2017.11.19", "title": "Тиранинът от Корлеоне Тото Риина отнесе в гроба тайните на Коза ностра"}
{"url": "https://www.24chasa.bg/novini/article/6558792", "text": "По традиция, през третата неделя на ноември почитаме паметта на загиналите при пътнотранспортни произшествия. В храм-паметника „Св. Александър Невски“ главният секретар на Светия синод архимандрит Герасим днес отслужи специална панихида за упокоение на душите на загиналите. На нея присъстваха директорът на Главната дирекция „Национална полиция“ главен комисар Христо Терзийски, началникът на отдел „Пътна полиция“ в ГДНП комисар Бойко Рановски, Владимир Тодоров, председател на Асоциацията на пострадалите от катастрофи, и д-р Надежда Тодоровска, зам.-генерален директор на БЧК. Ето обръщението на Светия синод:", "date": "2017.11.19", "title": "Св. Синод: Нека с Божията помощ войната по пътищата да се прекрати (Снимки)"}
{"url": "https://www.24chasa.bg/novini/article/6558827", "text": "Мобилен екип на Митница Лом предотврати незаконния износ на голямо количество цигари за търговски цели към страни от Западна Европа. Задържани са 12 630 кутии с валиден български бандерол, укрити между палети със санитарна керамика. На 15.11.2017г., около 23.00 часа, товарен автомобил с българска регистрация е спрян за проверка на излизане от страната през ГКПП Дунав мост 2. Шофьорът представил документи за превоз на санитария от България за Великобритания. Превозното средство е отклонено към митническия терминал. Извършена е проверка с помощта на митническото куче Джейк, обучено за откриване на тютюневи изделия. Четириногият митничар сигнализирал за укрит товар и камионът е насочен за рентгенов контрол. Скенерът регистрирал цигарените кутии в палетизираната санитарна керамика. При извършената физическа проверка от различни места, между мивки и тоалетни чинии, митническите служители извадили общо 12 630 кутии цигари с български акцизен бандерол от 9 различни марки. Приблизителната им стойност е около 70 000 лв. Стоката пътувала без изискуемия по закон опростен придружителен документ в нарушение на Европейското и акцизното законодателство. Цигарите, предмет на нарушение, са задържани. Започнато е административнонаказателно производство. По-късно същия ден от микробус, в който пътували 8 български граждани в посока Западна Европа, са иззети други близо 5000 кутии цигари. Случаят е идентичен. Тютюневите изделия са с български акцизен бандерол, но са в търговски количества, пренасяни без опростен придружителен документ. Намерени са в 7 сака, затрупани под останалия багаж. Цигарите са собственост на една от пътничките, срещу която е съставен акт.", "date": "2017.11.19", "title": "12 630 кутии с цигари в камион с тоалетни чинии откри кучето Джейк от Митница Лом"}
{"url": "https://www.24chasa.bg/novini/article/6558847", "text": "Светият синод на Македонската православна църква е готов да признае Българската за Църква-майка, ако признаем македонската църковна независимост. Това става ясно от безпрецедентно писмо на Македонската епископия до Българската патриаршия, представено за първи път пред  . Македонската архиепископия, която датира от края на ВСВ, създава своя църква, непризната и до ден днешен от нито една православна църква. Решението дали да признае Македонската православна църква, е в ръцете на Българската патриаршия.", "date": "2017.11.19", "title": "Македонската църква е готова да признае Българската за църква-майка"}
{"url": "https://www.24chasa.bg/novini/article/6558507", "text": "Летен бар на плажната ивица във Варна изгоря до основи в събота вечерта. Предполага се, че в случая става въпрос за умишлен палеж. \"Разследва се инцидента, знае се, че заведението не функционира, проверяват се всички възможности\", каза за \"24 часа\" пресаташето на ОДП Варна Ивана Милева. Сигнал за пожара в \"Куба бар\" е подаден в събота, около 18 часа вечерта. Огромните пламъци се виждали отдалеч. На мястото за минути пристигнали противопожарни коли и овладели огъня, но всичко е изгоряло. Самото заведение работи само лятото и в него не е имало хора, машини, техника и оборудване. Имало е дървени палети и пейки, които са изгорели за броени минути. Собствениците обясниха, че няма как да става въпрос за случаен инцидент, тъй като токът е бил спрян още в края на септември, когато барът е бил зазимен. Освен това огънят е горял от центъра към периферията. Това е вторият подобен случай в рамките на няколко месеца. В края на сезона до основи изгоря друго заведение на крайбрежната алея във Варна, което се намира на метри от \"Куба бар\".", "date": "2017.11.19", "title": "Запалиха заведение на плажа във Варна (Снимки)"}
{"url": "https://www.24chasa.bg/novini/article/6558503", "text": "Учени от университета на Калифорния изчислиха, че анормално ниските температури на атмосферата на Плутон се дължат на саждите в маранята около него, съобщи \"Ню сайънтист\". Ефектът от саждите във въздуха може да е и затоплящ, но над Плутон преобладава охлаждащият, предава БТА. Атмосферата на Плутон е с температура минус 203 градуса Целзий. Това е с 30 градуса по-студено от теоретичните стойности. Си Чжан и екипът му от Калифорнийския университет в Санта Крус изчислиха разликата между поглъщаната слънчева радиация от частиците сажди и изпусканата от тях обратно в космоса. Те установиха, че частиците от маранята имат силно охлаждащо действие чрез излъчване на инфрачервена радиация обратно към космоса. Този процес преди не е взиман пред вид в моделите. Учените се надяват изчисленията им да бъдат потвърдени с данни от телескопа \"Джеймс Уеб\".", "date": "2017.11.19", "title": "Мараня поддържа атмосферата на Плутон студена"}
{"url": "https://www.24chasa.bg/novini/article/6558526", "text": "Банско отново се доказа като запазена марка, след като за 5-а поредна година бе обявен за курорт №1 на България от най-високата инстанция в туристическата индустрия изобщо. Бижуто на Пирин получи еквивалентната на „Оскар“ в киното статуетка от Академията на Световните ски награди по традиция на червения килим в хотел „Ароса“ в Кицбюел (Ав), нареждайки се сред 26-те най-добри дестинации на планетата. В 16-седмичната онлайн надпревара, която се проведе от първия петък на юни до последния ден на астрономическото лято (22 септември), участваха 202 топкурорта от 5 континента, а в гласуването на сайта Worldskiawards.com се включиха над 1,6 млн. души (клиенти и професионалисти) от повече от 143 държави. Това превърна допитването със сигурност в най-голямото в бранша и едно от най-космополитните, провеждани официално изобщо. „За нас е чест и гордост, че спечелихме класацията и в годината с най-рекорден вот досега“, заявиха под аплодисментите на висшата класа в гилдията първата дама на концесионера „Юлен“ Мая Христоскова и маркетниг директорът Иван Обрейков, които вдигнаха отличието заедно с шефа на ски училището Георги Главчев, неговия заместник Янко Попов, отговорника за пистите Георги Попов-Тумбе и мениджъра на заведенията Иван Драгосинов. Шестимата предизвикаха истински фурор на церемонията, като излязоха в еднакви народни носии и бяха най-атрактивните под прожекторите. Освен това Банско направи и общо 4-ия си златен дубъл в историята на ски Оскарите, защото в категорията за най-добър хотел у нас титлата отиде в пълната с блясък витрина на „Кемпински Гранд Арена“. В безукорен тоалет – черно сако и изумрудена рокля, новият генерален мениджър на пиринския флагман на най-старата и луксозна верига в Европа Наталия Каширская взе статуетката и благодари и на клиентите, и на екипа си. „Кемпински“ неизменно печелеше през 2013-а, 2014-а и 2015-а, като изненадващо не бе избран само през 2016-а. Впрочем Банско има привилегията и да е сред едва 9-те курорта с пълен комплект от 5 приза и от 5-те издания на Световните ски награди, което е абсолютен показател за ниво. 10-хилядното градче е на върха от 2013-а досега, а звездна компания му правят още домакинът Кицбюел – най-емблематичният зимен център в Австрия, разположеният най-високо в Европа френски Вал Торенс, който и тази година за 4-и път ликува с голямата награда за №1 на планетата, германският символ на Световната купа Гармиш-Партенкирхен, перлата в руската корона Роза Хутор, на чиито писти се проведе олимпиадата в Сочи през 2012 г., шведският Оре – 2-кратен домакин на световни първенства по ски и 7 пъти кандидат за Зимни игри, ексклузивният швейцарски Лаакс, норвежкият Трисил, чийто герб се състои от 2 щеки, както и фамозният американски Диър Вали.   ", "date": "2017.11.19", "title": "За 5-и път Банско е ски курорт №1 на България"}
{"url": "https://www.24chasa.bg/novini/article/6558547", "text": "Заради зачестилите пътнотранспортни произшествия в отсечката Ловеч - Ябланица министър-председателят Бойко Борисов свиква среща, на която да му докладват мерки и предложения за намаляването им, съобщиха от Министерския съвет. На извънредното съвещание ще присъстват министърът на вътрешните работи Валентин Радев, министърът на транспорта Ивайло Московски и министърът на регионалното развитие и благоустройството Николай Нанков. В обсъжданията ще участват още главният секретар на МВР Младен Маринов, директорът на Главна дирекция “Национална полиция” Христо Терзийски, както и представители на ДАИ и АПИ. За последните години пътнотранспортните произшествия в този участък са стотици. Единственият начин „триъгълника на смъртта“ да се премахне е спешното изграждане на магистрала „Хемус“ от Ябланица към Ловеч. Но докато стане това, премиерът Борисов ще настоява за повече камери и полицейски патрули, за се избегнат жестоките катастрофи.", "date": "2017.11.19", "title": "Премиерът Борисов събира министри заради катастрофите (Снимки)"}
{"url": "https://www.24chasa.bg/novini/article/6558531", "text": "По чудо без тежки наранявания се е отървала 27-годишна шофьорка на нисан, която тази сутрин влетя по таван в подлез край Водната палата в Пловдив. В момента е в болница. Младата жена е катастрофирала около 5 ч. Дрегерът показал 1, 28 промила алкохол. Зрелищната гледка на обърналия се автомобил събра десетки любопитни. Според катаджиите водачката, която е от пловдивското село Строево, е карала с превишена скорост след употреба на алкохол, поради което е загубила контрол над колата. Заради големия брой произшествия на пътя пловдивският митрополит Николай ще направи молебен в църквата \"Св. Марина\" днес от 12 ч.       ", "date": "2017.11.19", "title": "Вижте как пияна шофьорка влетя по таван в пловдивски подлез (Снимки)"}
{"url": "https://www.24chasa.bg/novini/article/6558555", "text": "59-годишен мъж е бил убит в дома си във варненското село Войводино, казаха от дирекцията на полицията в морската столица. Тялото му е открито от съсед с брадва в главата. След като е получен сигнала, на мястото веднага са изпратени екипи на полицията и спешна помощ. Медиците само са констатирали смъртта. Тялото е откарано за аутопсия в съдебна медицина, обясниха от полицията. При първоначалния оглед са открити следи от насилие, случаят е докладван на дежурен прокурор в Окръжна прокуратура Варна. Назначени са експертизи. Предполага се, че става въпрос за битов сканадал. Все още няма задържан, обясниха разследващите.", "date": "2017.11.19", "title": "Разследват жестоко убийство във Варненско"}
{"url": "https://www.24chasa.bg/novini/article/6558562", "text": "Установен и задържан е извършител на телефонни измами в Попово. Измамата е извършена на 14 ноември в града, когато 71-годишна жена е дала 5 700 лева на мним служител на полицията, съобщават от Областната дирекция /ОД/ на МВР в Търговище. Въвеждането в заблуждение е станало по схемата \"искане на съдействие за задържане на извършители на телефонни измами\", припомнят от полицията. На 17 ноември е установен извършителят на измамата - Р. Д. /на 59 г./ от разградското село Ясеновец. При реализирането на престъпната схема е играел ролата на куриер /муле/. Установена е съпричастността му при извършване на още две телефонни измами в градовете Силистра и Исперих. Р.Д. е задържан за срок до 24 часа в Районното управление на полицията в Попово. Образувано е досъдебно производство. На Р.Д. е повдигнато обвинение на извършеното от него деяние.", "date": "2017.11.19", "title": "Задържаха телефонен измамник в Попово"}
{"url": "https://www.24chasa.bg/novini/article/6558653", "text": "Участник в телефонни измами е задържан от полицията в Пещера, съобщават от пресцентъра на ОД МВР-Пазарджик. При полицейска акция в родопската община е арестуван мъж с инициали К.Н./36г./ от София. Той е с множество криминални прояви, включително и за притежание на наркотични вещества. До момента е установено, че през последния месец К. Н. изпълнявал ролята на посредник в схема на измами като е взел общо 3600 лева и 1500 евро. Жертвите са три жени от Батак и Пещера на възраст между 77 и 88 години. От пресцентъра уточняват, че е използвана схемата за полицай, разследващ телефонни измами. Той искал всичките спестявания от пенсионерите, за да примамят и заловят измамниците. На адреса идвал мъж, представящ се за цивилен криминалист, който вземал парите с обещание сумата да бъде възстановена обратно, след като бъдат задържани извършителите. Ако откажели, жертвите били заплашвани със саморазправа. Работата по случая продължава.", "date": "2017.11.19", "title": "Участник в ало измами е задържан в Пазарджик"}
{"url": "https://www.24chasa.bg/novini/article/6558660", "text": "Важно е да се засили видеоконтролът по пътищата, защото страхът идва от неприятностите, които ще имаш с контролните органи. Това каза председателят на ПГ на ГЕРБ и зам.-председател на партията Цветан Цветанов пред журналисти в Боровец, след Националния форум на Предприемачи ГЕРБ „За стабилна държава и развита икономика“, предаде „Фокус“. „Всеки един от нас да знае, когато излиза на пътя, че не само трябва да мисли за себе си, а за тези които вози и участват в движението. Най-важното е, че българският водач някой път подценява ситуацията. В момента вече сме в един зимен сезон, даденото моторно превозно средство дали е достатъчно изправно, само те могат да гарантират. Разбира се, всеки един от нас, нека, когато се качва в автомобила си да знае, че трябва да кара със съответните ограничения, което е гаранция за намаляване на тази трагична и тежка статистика. Не бих искал да търся вината в институциите във момента, въпреки че някои от тези служители, които са карали, имат съответните лицензи и фирми, които са със съответната документация, дали изпълват със съдържание всичките си изисквания, които трябва да имат към съответните водачи, които те наемат на работа“, коментира Цветанов. По думите му при инцидента с деветте жертви в района на село Микре шофьорът е изпреварил и е навлязъл в насрещното движение без да има възможност да го направи с толкова много хора и с такъв автомобил. „Тук трябва да има и много информационни кампании. Мога да кажа, че много усилия полагах като вицепремиер и министър на вътрешните работи, когато бях, защото знаех, че това е кауза и тогава ангажирахме много известни публични личности, които да участват в информационните кампании. Тогава всъщност намалихме от 1000-1100 на 600 – нива, които за съжаление започнахме да правим отстъпление и за последните години тази статистика почва да се връща в негативната си тенденция. Убеден съм, че с общи усилия и с нивото на компетентност и отговорност на всеки един водач ние трябва да допринасяме за това“, допълни Цветанов и призова шофьорите да не бъдат агресивни на пътя. „Нека да знаем, че това, че ще изпревариш една кола, не означава, че ще стигнеш с 5 минути по-рано. Може да не стигнеш въобще до мястото, за което си тръгнал. А по този начин излагаш на риск и опасност живота на всички участници в движението. Държавата това, което може да направи, е да подобрява инфраструктурата, да се изграждат магистрали, защото знаете, че по статистика в световен мащаб на там жертвите са най-малко. Важно е видеоконтролът да бъде засилен и на интегриран подход, за да може всеки един участник в движението да бъде санкциониран и това да е една от възпитателните мерки, които могат да бъдат приложени. Знаете, че българинът, когато излезе по европейските пътища става много по-дисциплиниран, защото страхът и потискането идват от неприятностите, които ще имаш с контролните органи. Затова нека да имат просто повече отговорност всеки един, който кара“, каза още Цветан Цветанов. Вчерашният ден го удаваме повече като успех на държавата и солидарността, която направи ПП ГЕРБ заради това, което сполетя Бургаска област. Вчера предпочетохме да бъдем сред хората, да дадем помощта си и да бъдем съпричастни към техните проблеми.  „Хората вчера ми казаха: „г-н Цветанов, от БСП говорят, че нямало държава и липсва държава, а ние видяхме какво значи държава. От първия ден досега държавата е плътно с нас. С подкрепата, която ни дадохте ни давате шанс да се върнем към нормалния начин на живот. Благодарим Ви, това означава държава“, посочи той. „Хората ни казаха, че не могат да повярват, че има такова добро и то може да се случи в България“, коментира Цветан Цветанов. „Раздадохме 419 електроуреда, 34 ще отидат за две детски градини в две от селата в Бургаска област“, уточни той. „Оценката на хората беше коренно различна от това, което е като оценка на Пленума на БСП“, заяви председателят на ПГ на ГЕРБ.", "date": "2017.11.19", "title": "Цветанов: Важно е да се засили видеоконтролът по пътищата"}
{"url": "https://www.24chasa.bg/novini/article/6558672", "text": "Генералният прокурор на Испания Хосе Мануел Маса почина по време на посещението си в Аржентина, съобщи снощи испанското правителство. Частната испанска информационна агенция „Еуропа прес“ и други медии посочиха, че 66-годишният Маса е починал в събота в болница в Буенос Айрес. Той е постъпил на лечение малко след пристигането си заради инфекция. Не бе уточнено каква е инфекцията, предаде  .", "date": "2017.11.19", "title": "Генералният прокурор на Испания почина малко след пристигането си в Аржентина"}
{"url": "https://www.24chasa.bg/novini/article/6558679", "text": "Земетресение с магнитуд 6,4 е регистрирано в Тихия океан, на 74 километра източно от островите Лоайоте, Нова Каледония, съобщи днес Геофизичният институт на САЩ, цитиран от Ройтерс. Трусът е станал на 13 км дълбочина. Тихоокеанският център за предупреждение за цунами съобщи, че не се очакват разрушителни приливни вълни в района на Тихия океан, предава БТА.", "date": "2017.11.19", "title": "Земетресение с магнитуд 6,4 в Тихия океан край Нова Каледония"}
{"url": "https://www.24chasa.bg/novini/article/6558682", "text": "На свързаните с лошата памет проблеми скоро може да бъде сложен край - за целта е нужно да се привикне към слаба електрична стимулация, съобщи Лайф. Учени от Южнокалифорнийския университет в Лос Анджелис разработиха специален биоелектричен мозъчен имплант, който може значително да подобри човешката памет. Резултатите от първите изследвания показаха, че използването на импланта позволява да се увеличи \"производителността\" на мозъка с 30 на сто и да се подобри изпълнението на дадени задачи, предава БТА. Функционирането на устройството е просто - имплантът изпраща слаб електрически ток в хипокампуса, като по този начин го стимулира. Електроди, поставени върху черепа по време тестовете, дали възможност не само да се подобрят значително умствените способности и паметта, но и да се намали съществено рискът от епилепсия. Според прогнозите на учените, подобряването на умствените способности при отделните индивиди може да е 30-50-процентно.", "date": "2017.11.19", "title": "Протеза може да подобри паметта ни"}
{"url": "https://www.24chasa.bg/novini/article/6558539", "text": "Може би неправилна маневра е причината за тежката катастрофа в петък край село Микре, при която загинаха 9-има. Това е една от версиите, за която се разбра от свидетелски показания по случая, каза шефът на националната полиция Христо Терзийски. Разследващи проверяват дали наистина шофьорът на автобуса, който е возил незрящи от Перник, е навлязъл неправилно в насрещното и така да се е сблъскал челно с камион. Сред жертвите е и самият шофьор. Терзийски уточни, че все пак не иска да вменява вина, на когото и да е било, преди да бъдат готови експертизите за катастрофата. \"Не може един водач, който превозва 25 или 52-ма пътници да предприема маневри, с които застрашава живота на 50 човека. Това е недопустимо!\", възкликна той и увери, че не само строгите санкции могат да решат войната по пътищата. Полицаят обяви, че повече полицейски патрули ще бдят при кървавия участък край Микре.  Той заедно с шефа на националния КАТ Бойко Рановски присъстваха на възпоменателна служба в храм паметник \"Александър Невски\", на която се почитат загиналите в катастрофи. След нея отиват при вътрешния министър Валентин Радев и при премиера Бойко Борисов, за да обсъдят извънредни мерки за войната по пътищата.", "date": "2017.11.19", "title": "Христо Терзийски: Може би неправилно изпреварване уби 9-имата край Микре (Обновена)"}
{"url": "https://www.24chasa.bg/novini/article/6558736", "text": "Жестока катастрофа е станала в събота привечер на международния път Е-79 край Монтана в землището на село Винище. ТИР марка „Волво“ е пътувал от София към Дунав мост 2, когато срещу него внезапно навлязъл лек автомобил „Опел Вектра“ с монтанска регистрация. Камионът не успял да избегне сблъсъка. Последвал свиреп челен удар, при който шофьорът на колата 73- годишният Й. Г. от Монтана загинал на място. Екип спасители са разрязали кабината на лекия автомобил, за да извадят безжизненото тяло на водача. Заради смъртоносния инцидент временно е било ограничено движението по международен път Е-79. Трафикът от Видин към Монтана е бил пренасочен от Е-79 по общинския път Винище - Клисурица - Славотин, където се влива в III-112 през Д-р Йосифово до Монтана. Причините за тежката катастрофа се изясняват. По случая е образувано досъдебно производство, уточняват от полицията.", "date": "2017.11.19", "title": "Шофьор от Монтана загина при жестока катастрофа на пътя Е-79"}
{"url": "https://www.24chasa.bg/novini/article/6558744", "text": "След кратко боледуване си отиде бизнесменът Денис Ершов. Той е издъхнал вчера, събота, от раково заболяване в онкология в София. Новината бе потвърдена от адвоката му - Анна Попова.  \"Боледува от април месец. Семейството му благодари за изказаните съболезнования\", каза лаконично Попова пред \"24 часа\". Денис Ершов е роден в град Челябинск, Русия, но бе гражданин и на Литва. Учи в художествено училище, става инженер по разработка на нефтени находища, след като завършва Тюменски индустриален институт в Сибир. В годините на демокрацията се занимава с частен бизнес и става вицепрезидент в \"Конекс\" - фирма, която се занимава с износа на петрол. Създава \"Нафтекс\" през 1991 година. Денис Ершов е изгонен от България по заповед на директора на Националната служба за сигурност (НСС) през 2000 г., тъй като властта у нас го счита за заплаха за националната сигурност. Тогава директор на НСС е Атанас Атанасов, а правителството е на Иван Костов. В заповедта, освен Денис Ершов, е вписано и името на Майкъл Чорни, както и на още трима руски бизнесмени. Ершов обжалва и печели делата в съда. Така от 2004 година отново имаше право да влиза в страната ни. Бе основен основен акционер с Митко Събев и в \"Петрол холдинг\", който доскоро държеше собствеността на \"Петрол\", но продаде акциите през 2012 г. По-късно \"Петрол\" бе купен от банкера беглец Цветан Василев с пари от КТБ, а след серия от цесии сега под контрола на Гриша Ганчев.", "date": "2017.11.19", "title": "Почина бившият собственик на \"Петрол\" Денис Ершов"}
{"url": "https://www.24chasa.bg/novini/article/6558670", "text": "- “Кока-Кола” е компания с изключително силно присъствие в света. Естествено е значимостта ѝ за българската икономика да бъде солидна. Общият принос на системата “Кока-Кола” за България е 553 милиона лева, равняващ се на 0,6% от БВП. Една от ценностите на “Кока-Кола ХБК” са хората. Всичко в работата ни е насочено към гарантиране на развитие - на хората, на бизнеса, на секторите в икономиката. А това е сериозен принос към цялата индустрия. Нашите основни ценности са да уважаваме и ценим хората си, да работим като едно цяло, да побеждаваме с нашите клиенти, да се стремим към съвършенство, да се учим. Нашата компания следва ясни правила за чист бизнес, най-високи стандарти за производство и контрол на качеството, отговорност към потребителите и грижа за служителите. Ние в “Кока-Кола” вярваме в максимата, че добрите компании предлагат отлични продукти, а най-добрите се стремят да направят света по-добро място за живот. - Пряко заетите са 2100 души, но всъщност системата поддържа 19 200 работни места (или 0,6% от работната сила в България). Всяко работно място в нашата система осигурява съществуването на още 8. За нас е голяма гордост, че тази година българските студенти ни обявиха за предпочитан работодател, защото виждат в компанията добра възможност за развитие. - “Събери вдъхновение от България” е уникален проект. “Кока-Кола” представи лимитирана колекция от шест бутилки с орнаменти от шевици в шестте български етнографски области - Пиринска, Тракийска, Родопска, Шопска, Добруджанска и Северняшка. Бутилките имат колекционерска стойност и историческо значение за “Кока-Кола” в България, защото обединяват иконичната стъклена бутилка от 1915 г., ексклузивния надпис на кирилица от 1965 г. и отличителните български шевици. Не за пръв път “Кока-Кола” в България е новатор. У нас за първи път в историята легендарната марка се изписва с различна от латинската азбука - на кирилица. - Инвестираме постоянно. През 1996 г. бе открит производственият център в Костинброд - най-големият и единствен бутилиращ завод на “Кока-Кола” в България. Компанията стана “Инвеститор на годината” за инвестицията на зелено в завода в Костинброд, която надхвърля 20 млн. долара. И в момента сме в процес на разработване на нови инвестиционни проекти за разширяване на завода, които ще повишат значението му като регионален производствен и логистичен център. “Кока-Кола ХБК България” е и единствената компания в страната, която инвестира над 4,8 млн. лв. в чисто нов сондаж в завода за минерална вода в Банкя. Освен с преките постъпления в бюджета от данъци, такси, осигуровки “Кока-Кола ХБК” допринася за развитието на обществото чрез множество проекти за корпоративна социална отговорност - подкрепа за околната среда, младите хора, местните общности. Това също възприемаме като свой дълг към обществото и страната. Защото като българска компания, в която работят българи, ние сме отговорни не само за настоящето, но и за бъдещия просперитет на България. В момента инвестираме в създаването на паралелка “Производство на безалкохолни напитки” в ПГ “Св. Георги Победоносец” в Костинброд. Инвестирахме в изграждането на Алея на здравето, в детски площадки и озеленяване в район “Банкя”. Сред основателите на инициативата “Кристално чисти” сме. Едно от знаковите проявления на инициативата на 8 компании от Асоциацията на производителите на безалкохолни напитки в България е стартирането на магистърска програма за устойчиво развитие в партньорство с Американския университет в България и университета в Харвард. Целта е да се създават бизнес лидери с мисъл за устойчивото развитие на икономиката. Неслучайно за четвърта поредна година “Кока-Кола Хеленик” бе обявена за лидер в сектор “Храни и напитки” според оценката на индексите за устойчивост на “Дау Джоунс”. - Темата наистина е широко обсъждана и това е напълно естествено. От една страна, защото говорим за водата, която пием всички. От друга - защото засяга важен сектор от икономиката. “Кока-Кола ХБК България” бутилира натурална минерална вода “Банкя” от 2005 г. Затова всички неясноти и цялата несигурност в българското законодателство за водата представляват реален риск за нас като инвеститор в българската икономика. Бих искал ясно да подчертая, че компанията като член на борда на директорите на Асоциацията на производителите на безалкохолни напитки в България твърдо стои зад становищата, че приетият на първо четене Закон за храните в частта за водите няма да отстрани, а ще задълбочи и без това съществуващите проблеми в регулаторната рамка на сектора. Нещо повече - смятам, че той не съответства на европейското право и на утвърдените добри европейски практики в сектора. Разчитахме на този нов закон за преодоляване на терминологичната неяснота, неточностите при транспониране на европейското право и несъгласуваността между законодателството за водите и това за храните. А предложеният вариант не прави това. Напротив, той въвежда нова терминология и задълбочава проблемите и несъответствията. Първо, притеснени и озадачени сме от факта, че настоящият текст на Закона за храните, в частта за бутилираните води, одобрен на първо четене в парламента, се различава от първоначално изпратения за нотификация към Европейската комисия вариант, по отношение на който липсват каквито и да е забележки от страна на ЕК и на останалите държави - членки. Той бе подкрепен в публичните дискусии и от индустрията. А депутатите приеха на първо четене друг вариант. Притеснителен е и фактът, че в частта за бутилираните води предложеният законопроект няма оценка на въздействието и не е консултиран със заинтересованите страни. Второ, предлаганите разпоредби създават терминологична неяснота и разминаване - понятийно и смислово, както с европейското право, така и със съществуващото законодателство в управлението на водите. Тук визирам въвеждането на понятия като “извор”, “търговско описание”, “място на експлоатация на извора”. Със Закона за храните се въвеждат нови изисквания за етикетирането, нови понятия за търговски описания при водите. Така се зачеркват огромни инвестиции в наложени марки, известни от десетилетия като съответстващи на всички изисквания и добре познати на потребителя. Подобен подход е против законите и практиките на Европейския съюз. Трето, новите текстове в Закона за храните залагат риска различни оператори да започнат добив от един и същи източник. Ние като индустрия твърдо стоим зад запазване на европейската практика “Едно находище - един бутилировач” и за двете категории натурални води - минерални и изворни. Моделът с няколко оператора и едно търговско описание на един източник, налаган чрез новия проект за Закон за храните, ще има огромно негативно въздействие върху целия воден бизнес. Недобросъвестни играчи ще могат да се възползват на гърба на развит вече бизнес и това ще размие отговорността върху целостта на източника и качеството на водата, което пък ще постави под риск здравето на потребителите Ако законът бъде приет във вида от първо четене, последствията ще са сериозни за цялата индустрия. Ще се поставят под риск направените до момента инвестиции и граденото с години доверие на потребителите, ще се поставят под съмнение и бъдещи инвестиционни намерения. Но най-лошото е, че може да бъде поставено под риск здравето на потребителите. - Изразената позиция чрез асоциацията, която обединява над 70% от сектора, съвпада с позицията на потребителите. В проучване на “Алфа рисърч” наскоро се установи, че 65% от потребителите се ориентират по търговската марка, когато избират каква бутилирана вода да си купят. 57% от градското население между 18 и 50 г. смятат, че ако различни компании бутилират вода от едно и също находище, ще се размие отговорността за качеството. Близо 90% твърдят, че биха спрели да купуват вода, ако не знаят точно кой е бутилировачът. Нашата асоциация нееднократно от началото на този дебат заявява публично на всички дискусии и срещи с представители на институциите своята позиция към Закона за храните в частта му за водите. Искрено се надяваме, че управляващите и законотворците ще се вслушат в гласа на коректните данъкоплатци, на компаниите, които са гръбнак на българската икономика, в гласа на потребителите и ще защитят и здравето на българските граждани. ----------------", "date": "2017.11.19", "title": "Светослав Атанасов: Законът за храните ще има негативно въздействие върху целия воден сектор, ако бъде приет в сегашния вид"}
{"url": "https://www.24chasa.bg/novini/article/6558161", "text": "Соцлидерката Корнелия Нинова ще подпише предложението на ГЕРБ за промени в конституцията, в които да отпадне давността за престъпления при приватизацията, но БСП ще гласува “против” в пленарната зала. Това реши Националният съвет на партията вчера. Нинова сама поискала да подпише промените на ГЕРБ заедно с останалите вносители от всички парламентарни групи. Пленумът я подкрепи с 58 гласа “за”, 29 “против” и 12 въздържали се. “Не се страхувам от бъдещи действия срещу мен. Притежавах акции, преди да стана член на БСП, но продадох всичко, когато се захванах с политика, защото намирам двете занимания - бизнес и политика, за несъвместими”, обяснила Нинова. И призовала: “Вън мутрите от политиката.” С 89 гласа “за” червеният пленум обаче категорично се произнесъл, че останалите депутати на БСП няма да подкрепят промените на ГЕРБ в пленарна зала. Решено бе изпълнителното бюро и парламентарната група да проведат разговори за приватизацията, концесиите и обществените поръчки и да искат изслушване на главния прокурор. След това БСП ще предложи други законодателни промени, които според социалистите ще са по-адекватни - няма да са противоправни и ще свършат работа за въздаване на справедливост и възмездие. Червените ще искат ревизия на всички аспекти на прехода. А също - всеки депутат да подава декларация, че не е бил член на групировка. Още в началото на дебатите Янаки Стоилов представил становищата на правния съвет на БСП, с което обяснил, че не трябва да се приемат промените на ГЕРБ, защото противоречат на правото и единствената им цел е да се подведе обществото. Правото не може да е политическа изтривалка, заявил Стоилов и обяснил, че партията ще иска и становище от Конституционния съд за идеята на управляващите. Дори и да се промени конституцията и да има дела за престъпления при приватизацията, те ще бъдат отхвърлени в Страсбург, смята червеният юрист. Той разкритикува управляващите, че не казват какви ще са икономическите резултати от тези дела. Атанас Костадинов обаче поискал БСП да подкрепи проекта на ГЕРБ, за да покаже, че иска да се види истината за приватизацията. Михаил Миков обявил, че не е нужно да се променя конституцията, за да има преразглеждане на приватизацията. Давност в света няма само за престъпления срещу мира и човечеството, заявил червеният юрист. Той попитал как от правна гледна точка подкупът за приватизация ще е без, а този за обществена поръчка - с давност. Освен това по обективни причини е невъзможно да се докаже престъпна дейност след години, коментирал ексшефът на парламента. БСП трябва да подкрепи ГЕРБ за приватизацията, заяви зам.-шефът на червените Стефан Данаилов преди вчерашното заседание на Националния съвет. “Аз съм “за”. Убеден съм в едно - Корнелия Нинова задължително трябва да я подкрепи, защото акцията е срещу нея”, каза той. Ламбо дори добави, че той също би дал подкрепа на ГЕРБ: “Аз също съм “за” и нищо чудно да си туря пръстчето и аз. Трябва да се разбере цялата тая работа, колко години вече се моткаме.” Ламбо коментира още и оставката на Димитър Главчев и наследилата го като председател на парламента Цвета Караянчева. “Ами тя е доста остра булка. Не знам доколко ще успее да въздържа себе си”, заяви Данаилов. Той лично бил за Менда Стоянова. “Много я харесвам тази жена, тя е благородна. Разбрах, че ѝ е предлагано, но тя се е отказала... Така че то и с какво разполагаш, то не е една беля”, каза Данаилов. И определи оставката на Главчев като абсолютен успех за БСП. ", "date": "2017.11.19", "title": "Нинова ще подкрепи ГЕРБ за приватизацията, другите в БСП - не (Обзор)"}
{"url": "https://www.24chasa.bg/novini/article/6558163", "text": "Пълна забрана на приватизацията ще предложи правителството между първо и второ четене за промените в Закона за приватизация. Това съобщи министърът на икономиката Емил Караниколов. Така всички предприятия с мажоритарна държавна собственост автоматично влизат в т.нар. забранителен списък. “Ако някой реши, че някое дружество все пак трябва да бъде приватизирано, Народното събрание ще гласува за изваждането му”, обясни Караниколов пред Дарик. За имотите ще се прави финансов анализ и след обществено обсъждане те ще се продават с решение на Министерския съвет. “Има дружества, на които тези имоти не им трябват, генерират загуби или пък с продажбата искат ще покрият задължения”, обясни Караниколов. Той подкрепя идеята да се проверят всички приватизационни сделки, които са около 7000, и да се удължи давностният период на престъпленията, свързани с тях. Относно твърдението на вицепремиера Валери Симеонов, че държавата ще развали приватизационната сделка с Параходство Български морски флот”, Караниколов обясни, че това трудно би станало. Причината е, че подобна мярка се предвижда единствено ако купувачът изцяло не изпълнява поетите ангажименти по договор. “Към момента не мисля, че може да се говори за подобно нещо. Десетгодишният период, в който трябва да се отчетат, ще изтече през 2018 г., а изпълнението на ангажиментите ще бъде проверено през 2019 г.”, поясни министърът. Според него търговският арбитраж не е трябвало да се произнася по случая, защото не е в правомощията му да разглежда стопанска непоносимост. А и приватизационните договори не могат да се изменят. Той съобщи, че “Авионамс” ще произвежда дронове и безпилотни самолети. В края на годината се очаква представители на американската компания да дойдат в България за разговори. ", "date": "2017.11.19", "title": "Правителството ще иска пълна забрана на приватизацията"}
{"url": "https://www.24chasa.bg/novini/article/6558332", "text": " Германският канцлер Ангела Меркел ще направи последния си опит да сформира правителство в неделя, влизайки в двойна битка за спасяването на политическото си бъдеще и избягването на нови избори, които могат да дестабилизират Германия и Европа, предава Франс прес, цитирана от Фокус. Парламентарните избори през септември оставиха лидера-ветеран без мнозинство и в слаба позиция, след като голяма част от нейните избиратели се обърнаха към „Алтернатива за Германия“, изразявайки неодобрението си за миграционната политика на канцлера. Спорното решение доведе до приемането на повече от един милион бежанци след 2015 година, които продължават да са препъни-камък в опитите за сформиране на необичайна коалиция от партии, разхвърляни в ляво и дясно на политическия спектър. Блокът на Меркел, съставен от ХДС и баварските им съюзници ХСС, либералната „Свободна демократическа партия“(СвДП) и „Зелените“ си дадоха срок до неделя за постигането на споразумение. Неуспехът в начинанието ще означава провеждане на нови избори през 2018 година, тъй като лявоцентристката Германска социалдемократическа партия (ГСДП) заяви твърдо, че няма да участва в нова коалиция с Меркел, след като претърпя унизителна загуба през септември. Канцлерът, който има зад гърба си години на изтощителни преговори в ЕС, сега трябва да съсредоточи върху вероятно най-важният си уикенд в политическия си живот. „Ако тя се провали, турбуленцията предизвикана от провала бързо ще вземе връх над личността й. През този уикенд въпросът е за коалицията И канцлера“, пише най-продаваният вестник в страната – Билд. Франк Декер, професор по политически науки от университета в Бон, също няма съмнение какъв е залогът: „Сформирането на това правителство е изцяло в неин интерес, тъй като провал ще означава край“. Социологическо проучване на Welt online показва, че 61,4% от запитаните смятат, че провал на преговорите ще означава и край на Меркел като канцлер, докато само 31,5% не са съгласни с това твърдение. Меркел, която управлява от 12 години, първоначално постави четвъртък като краен срок на предварителните разговори за сформиране на коалицията, когато трябваше да се изясни дали партиите ще намерят почва за започването на формални преговори. Но се наложи разговорите да бъдат продължени, без да има индикации за постигането на пробив. След цял ден на разговори в събота, съпредседателят на „Зелените“ Симоне Петер заяви, че има движение, но то „често е в различни посоки“ – постига се прогрес по определени въпроси и регрес по други. Проблемната тема за имиграцията продължава да не е разрешена, като ХСС и „Зелените“ дърпат колата в различни посоки. ХСС, който загуби много гласове в Бавария от „Алтернатива за Германия“ и е пред решаващи регионални избори догодина, е решен да ограничи броя на пристигащите бежанци до 200 хиляди на година. От своя страна „Зелените“, твърдят че бежанците трябва да могат да се събират със семействата си на германска територия. Дълбоките различия остават и по темата за климата, като „Зелените“ искат спиране на използването на въглища и автомобилни двигатели с вътрешно горене, докато ХДС/ХСС и СвДП подчертават нуждата от защита на индустрията и работните места. Природозащитниците едва ли ще са склонни на компромиси, тъй като следващата седмица партията ще проведе конгрес, на който обикновените й избиратели ще могат да развалят коалиционно споразумение, което смятат за незадоволително. Лидерът на ХСС Хорст Зеехофер заяви в съботната вечер, че „има още цяла планина от въпроси, през които трябва да се премине“. Председателят на „Зелените“ Симоне Петер заяви, че голяма част от постигнатите договорки за вредните емисии са отпаднали, като не даде повече детайли по въпроса. Баварският Християнсоциален съюз, който е част от блока на Меркел, е пред регионални избори догодина и се страхува, че дясно-популистката „Алтернатива за Германия“ може да я измести от управлението, след 60 години начело на провинцията, ако не се пребори за по-строги ограничения за имиграцията – нещо, което е анатема за крайно-левите „Зелени“. Сред исканията на ХСС е спиране на практиката за довеждане на семействата на имигранти, които успешно са получили убежище в страната. Все пак, всички тези партии ще искат да избегнат нови избори на всяка цена, тъй като те могат да увеличат допълнително подкрепата за „Алтернатива за Германия“, която влезе за първи път в Бундестага чрез впечатляващия си резултат на септемврийските избори. Друг проблем за „тройната коалиция“, станала необходима след исторически най-слабите резултати за Германската социалдемократическа партия и Съюза (ХДС/ХСС), е че тя не е изпробвана никога на национално ниво.", "date": "2017.11.19", "title": "Меркел прави последен опит за съставяне на \"ямайската\" коалиция днес"}
{"url": "https://www.24chasa.bg/novini/article/6558342", "text": "Шест държави са се присъединили в издирването на изчезналата аржентинска подводница „Сан Хуан“. Площта на операцията се е увеличила двойно, предаде Интерфакс, цитирана от Фокус. На помощ на Аржентина са се притекли Чили, Уругвай, Перу и Бразилия. Присъединил се е самолет на НАСА, който се използва за научни изследвания в Антарктида, както и самолети от ВМС на САЩ. Великобритания е изпратила на място своя полярен кораб „Протектор“. Причините за изчезването на съда все още не са определени. Прес-секретарят на аржентинския флот Енрике Балба заяви, че се разглеждат разнообразни варианти, сред които проблеми с връзката и енергосистемата на подводницата.  В сряда, 15 ноември, подводницата „Сан Хуан“ изчезна край крайбрежието на аржентинската провинция Санта Крус. Съдът изчезна при преминаването си от военноморската база „Ушуая“ в посока на мястото си за постоянна дислокация в база „Мар дел Плата“. На борда му се намираха 44 души.", "date": "2017.11.19", "title": "6 страни се включват в търсенето на изчезналата подводница \"Сан Хуан\""}
{"url": "https://www.24chasa.bg/novini/article/6558349", "text": "Бившият вицепрезидент на САЩ Джо Байдън разкритикува настоящия президент Доналд Тръмп заради това, че създава „опасен климат“ в страната и че не се интересува от гласоподавателите от работническата класа, които са го избрали, пише The Hill, цитиран от Фокус. „Смятам, че това са едни от най-опасните времена в съвременната история“, заяви Байдън. „Смятам, че винаги е имало гласове в нашата страна, които винаги са се опитвали да се възползват от болката и промяната“, добави той по отношение на съветниците от избирателната кампания на Тръмп. Същевременно бившият вицепрезидент изрази загрижеността си от своята Демократическа партия, поставяйки вината за загубата на изборите през 2016 г. върху „елитите в моята партия“.", "date": "2017.11.19", "title": "Джо Байдън: Тръмп създава опасен климат в САЩ"}
{"url": "https://www.24chasa.bg/novini/article/6558373", "text": "Четирима човека бяха ранени снощи при експлозия в четириетажна жилищна сграда в германския град Залцгитер, предаде ДПА, като се позова на местната полиция. Двама от ранените са в тежко състояние. Полицаи и пожарникари разследват причината за взрива, станал в апартамент на последния етаж, предава Фокус. Взривната вълна е нанесла щети на апартамента и на фасадата. Обитателите са били евакуирани и временно настанени другаде.", "date": "2017.11.19", "title": "4-ма са ранени при експлозия в жилищна сграда в немския град Залцгитер"}
{"url": "https://www.24chasa.bg/novini/article/6558385", "text": "На мястото на поредната тежка катастрофа край с. Български извор, с фактическата обстановка се запознаха министърът на вътрешните работи Валентин Радев, главният секретар Младен Маринов, директорът на ОДМВР-Ловеч комисар Милен Маринов, областният управител, представители на \"Пътна полиция\" и АПИ. Това съобщиха от пресцентъра на МВР. Край Български извор - мястото на поредната катастрофа, двамата обявиха, че полицейските патрули по пътя София - Варна на територията на Ловешка област са увеличени двойно. След оперативен анализ бе решено да се засили присъствието на пътни полицаи и светлинна сигнализация на патрулите. Разпореден бе анализ за причините на пътните инциденти в района от последните два дни. Главният секретар на МВР Младен Маринов за пореден път обърна внимание на шофьорите да спазват пътната маркировка и знаци, както и да изпреварват разумно. Той призова шофьорите да мислят как ще стигнат, а не колко бързо. Безопасността на движението е споделена отговорност и нека всички дадем своя принос за намаляване на пострадалите при катастрофи. Това казва министър Валентин Радев в поздравителен адрес по повод Световния ден за възпоменание на жертвите от пътнотранспортни произшествия, съобщиха от пресцентъра на Министерство на вътрешните работи. В поздравителния адрес се посочва: \"По решение на Генералната асамблея на Организацията на обединените нации всяка трета неделя на ноември се отбелязва Световният ден за възпоменание на жертвите от пътнотранспортни произшествия. Всяка година вследствие на пътнотранспортни произшествия загиват или остават с тежки травми хиляди хора. Голяма част от тези катастрофи е можело да бъдат предотвратени. За жалост грешките и нарушенията на участниците в движението са довели до смърт. Пътните инциденти са най-нелепата причина за смъртността сред хората. Катастрофите оставят трайна следа в живота на пострадалите. Мъката и страданията на семействата и близките на жертвите са големи. Нека на този ден споменем загиналите, изкажем съболезнования на техните семейства и призовем живите да пазят живота и здравето при движение по пътищата. Безопасността на движението е споделена отговорност и нейното подобряване не е по възможностите само на една организация или институция. Нужно и важно е всички да намерим начин проблемите на безопасността по пътищата да имат място в ежедневието на семействата, учебните заведения, институциите и организациите. Денят на възпоменание на жертвите от пътнотранспортни произшествия е и ден за размисъл, за осъзнаване на необходимостта от ново отношение и култура в движението по пътищата като част от големия проблем – култура за здравословен начин на живот. Нека всички заедно - институции, организации и участници в движението, в името на живота, да дадем своя принос за безопасността и за намаляване на пострадалите в движението по пътищата. Хубаво е, ако на този ден намерим начин да отбележим Световния ден за възпоменание на жертвите от пътнотранспортни произшествия в цялата страна. В памет на загиналите и пострадалите да призовем всички да пазят както своя живот и здраве, така и живота и здравето и на другите участници в движението, да пазят и обучават своите деца и членовете на семейството. Всеки живот си заслужава усилията\".", "date": "2017.11.19", "title": "Двойно повече патрули ще контролират движението в Ловешка област"}
{"url": "https://www.24chasa.bg/novini/article/6558401", "text": "Филмът „Граница“ не е злепоставяне на България, а сигнал към съответните органи да вземат мерки, съобщи в студиото на сутрешния блок на   авторката на филма и депутатката от БСП Елена Йончева. „Ние показахме факти, които водят към корупция, свързана с държавната сигурност на България. Става дума за канали, покровителствени от високо във властта“, добави тя. И уточни, че копия от „Граница“ ще бъдат предоставени на европейските посланици у нас, с цел да се поиска разследване за изнесената информация във филма от чуждестранни институции. Червеното острие коментира и други политически теми. „Оставката на Димитър Главчев е успех не за БСП, а за демокрацията в България. Той лиши от слово лидера на най-голямата опозиционна партия. Това никога не се е случвало до сега“, каза Йончева. Тя изрази надежди, че новата председателка на Народното събрание Цвета Караянчева ще бъде на висотата на този пост. „Подаването на оставка не трябва да бъде индулгенция. Какво се случи с Делян Добрев. Това не е шуробаджанащнина, а престъпление. Става дума за усвояване на 35 млн. лв. само от една фирма в Хасково“, коментира Йончева. Допълни, че изказването на Иво Христов, че 80% от българите са дебили, е направено в личен кръг, а не публично. „Той е депутат от гражданската квота на БСП, аз приемам приемам извинението му“, посочи Йончева. Депутатката коментира и предстоящия вот на недоверие на БСП към правителството „Борисов 3“ по темата корупция. „Държавният департамент на САЩ през 2016 г. казва, че служители във всички клонове на правителството са замесени в корупционни практики безнаказано. А през август т.г. Би Би Си съобщава, че тенденцията у нас е мигранти да плашат подкупи на гранични полицаи и че пресичането на оградата ни не е просто лесно, а то е улеснено от българската полиция“, обобщи Йончева.", "date": "2017.11.19", "title": "Елена Йончева: „Граница“ не е злепоставяне, а сигнал да се вземат мерки (Видео)"}
{"url": "https://www.24chasa.bg/novini/article/6558392", "text": "Няма нищо по-естествено от това опозицията да играе по- този начин. Парламентът дава един много лош тон в българската политика с непрекъснатите скандали. Не мога да се сетя за много закони, които да са направени в името на обикновения човек. Ние непрекъснато се занимаваме с това, кой какво е казал - неща, които се забравят 3 дни след това. Това каза бившият президент на страната Георги Първанов в сутрешния блок на  Когато няма какво да кажеш, то гледаш да го кажеш колкото се може по-високо, по-кресливо. Смятам, че предсрочни избори не са необходими. Едни предсрочни избори няма как да не се отразят на образа на България по време на председателството ни. България ще бъде под наблюдение от страна на Брюксел следващата година, именно затова е недопустимо такова нещо, допълни той.  Това с падането на давността не е добър ход, защото остават други престъпления, при които давността важи. Това създава впечатление за двоен стандарт. Това може да създаде един правен нихилизъм в обществото като цяло. Аз съм готов да се обзаложа, че ефектът ще бъде нулев. Никой няма да бъде вкаран в затвора, ще се разрази някаква полемика, никакви пари няма да влезнат в държавния бюджет, допълни ексдържавният глава.  Ние се вглеждаме чий кум и сват е някъде, но никой не попита колко от близките на управниците са спечелили обществени проекти. Никой от моята фамилия не се е докосвал до държавни пари. Аз съм спирал моите роднини да ходят на държавна работа дори. Някои успяха да се облажат от властта, други дори и не сме помислили за това, коментира Първанов.  В Москва трябва да се подобри значително експертизата, когато става въпрос зъ българската история. Това са гафове, не вярвам да е провокация. При такава атмосфера дори да се състои посещението на президента Путин, има опасност да се натегне напрежението. Едно е уважението към историческата памет, друго е ние да произведем нова продукция, за да не бъде това посещение само нещо показно, допълни той.", "date": "2017.11.19", "title": "Първанов: Няма нужда от предсрочни избори в момента (Обновена)"}
{"url": "https://www.24chasa.bg/novini/article/6558383", "text": "Отбелязваме Световния ден за възпоменание на жертвите от пътнотранспортни произшествия. Това съобщиха от пресцентъра на МВР. По този повод днес от 11.00 часа в Храм паметник „Св. Александър Невски“ ще се състои възпоменателна служба в памет на загиналите при пътнотранспортни произшествия. Денят за възпоменание на жертвите от пътнотранспортни произшествия е определен с решение на Генералната асамблея на Организацията на обединените нации.", "date": "2017.11.19", "title": "Днес е Световният ден за възпоменание на жертвите от пътнотранспортни произшествия"}
{"url": "https://www.24chasa.bg/novini/article/6558418", "text": "Димитър Главчев не успя да овладее ситуацията с Корнелия Нинова, не бих използвала думата грешка, така коментира пред   случилото през седмицата новата председателка на парламента Цвета Караянчева, която зае мястото на Главчев. „Не исках да подава оставка, има необходимите качества, но ситуацията, в която се намирахме, бе сложна и той постъпи държавнически“, каза Караянчева. И призна, че оставката на Главчев има общо с идването на председателят на ЕП Антонио Таяни в България и лидерите на всички политически сили от европарламента във вторник. „Помолих Главчев да остане като народен представител, имаше намерение да напусне парламента“, каза новата парламентарна шефка. „Нямаше с мен предварителен разговор за поста. Скочих в нещо, за което нямах много време да размисля. Много притеснени са моите хора от Кънчево. Продължавам да мисля за тях. Страхуват се да не ме загубят като надзорен представител“, призна Караянчева и се насълзи. Тя коментира и езика и отношенията между партиите в парламента. „От началото на това Народно събрание има много напрежение. Затова сме виновни и ние като ръководство на парламента, и народните представители. Използва се понякога хамалски език. Трябва да направим така, че да говорим за политики“, поиска тя. Караянчева увери, че вече ще е по сдържана в езика си заради високия й пост. „Поведението ни в парламента е пример за поведение и в обществото, трябва да внимаваме как говорим“, допълни тя.", "date": "2017.11.19", "title": "Цвета Караянчева: Скочих в нещо,  за което нямах време да размисля (Видео)"}
{"url": "https://www.24chasa.bg/novini/article/6558410", "text": " 18 месеца лишаване от свобода с изпитателен срок от три години постанови монтанският районен съд за двама ало измамници. Магистратите признаха за виновни 37- годишният Петър Радйонов П., роден в Кюстендил, живущ във Вършец и 17- годишния А. Р. С. за виновни. Те сключиха споразумение и аверът на Петър се отърва с пробация. На 27.07. 2017 година стреснал баба Найда Апостолова И. от гр.Монтана по телефона, а именно, че е представител на полицията - майор Стефанов и тя да съдейства за залавяне на телефонни измамници и тя им дала 1 320 лв. На 15.08.2017 година заблудил Мария Първанова И. от гр.Монтана, че е представител на полицията - Игнатов от МВР и тя да съдейства за залавяне на телефонни измамници и прибрали 6 450 лв. Същият ден и по добре познатия сценарий измамил Кръстина Гечева Петрова от гр.Монтана, представител се за полицай – Георги Петров от полицията и тя да съдейства за залавяне на телефонни измамници и прибрали 14 000 лв.. Двамата телефонни измамници са върнали общо 21770 лв. Иззети са им телефони и сим карти. Лекият автомобил „Опел“ модел Зафира е върнат на собственика Вася Миладинова от гр.Вършец. Върната е и спестовната книжка на баба Найда. Съдът отмени мярката им „задържане под стража“. При извършено претърсване в паркиран до Драматичния театър в гр. Монтана лек автомобил \"Опел Зефира\" с монтанска регистрация, използван от двамата, са намерени и иззети 20 450 лв, 3 мобилни телефонни апарати в комплект със сим-карти, таблет и златни накити. Закопчани са от монтански криминалисти на 15- ти август тази година. При извършени обиски в двамата са намерени 1 220 лв, 310 долара, 3 мобилни телефонни апарати и 5 различни по вид златни накити. Предполага се, че заловените са само мулета на тартора на телефонните измамници и само прибират златото и парите от излъганите баби и дядовци през последните 2-3 месеца на територията на гр. Монтана. В областта са регистрирани 55 случая на телефонни измами. От местни жители са взети над 200 000 лв. и златни накити.", "date": "2017.11.19", "title": "Ало измамник получи условна присъда, аверът му се отърва с пробация"}
{"url": "https://www.24chasa.bg/novini/article/6558426", "text": "Според информационен бюлетин на руското министерство на отбраната центърът на страната по наблюдаване на примирието в Сирия е регистрирал шест нарушения на примирието в страната за последното денонощие, предаде РИА новости, цитирана от Фокус. „Обстановката в зоните на деескалация се оценява като стабилна. Регистрирани са три случая на стрелба в провинцията Латакия, два в Хомс и един в Ел Кунейтра“, пише в документа, публикуван на интернет страницата на министерството.", "date": "2017.11.19", "title": "Русия: Примирието в Сирия е нарушено 6 пъти за последното денонощие"}
{"url": "https://www.24chasa.bg/novini/article/6558439", "text": "Аржентинското министерство на отбраната съобщи, че вчера са били регистрирани седем неуспешни \"сигнала до сателит\", които вероятно са били подадени от изчезналата военна подводница с 44-членен екипаж, предаде Ройтерс, цитирана от БТА. Сигналите с продължителност от 4 до 36 секунди са били излъчени в периода от 10,52 до 15,42 ч. местно време и постъпили в няколко бази на аржентинските ВМС, но контакт не е бил осъществен. Възможно е тези сигнали да са от изчезналата подводница \"Сан Хуан\", казаха от отбранителното ведомство. Връзката с подводницата с дизелово-електрическо задвижване бе изгубена в сряда. Съгласно процедурите във ВМС на Аржентина издирването започна в четвъртък вечерта, а в петък операцията бе трансформирана в издирвателно-спасителна. В нея се включиха кораби и летателни апарати от други държави, а също американска компания, специализирана в сателитните комуникации.", "date": "2017.11.19", "title": "Аржентина: Засечени са 7 сигнала до сателит, вероятно са от изчезналата подводница"}
{"url": "https://www.24chasa.bg/novini/article/6558452", "text": "Силен пожар е избухнал в пекинското предградие Синцзян. Според местните медии цитирани от ТАСС, най-малко 19 души са загинали, а още осем са ранени. Пострадалите са хоспитализирани. Властите установяват причините за инцидента, предава Фокус.  Разследването е поето под личния контрол на секретаря на партийния комитет на Пекин Цай Ци. ", "date": "2017.11.19", "title": "19 са загинали при пожар в предградие на Пекин (Видео)"}
{"url": "https://www.24chasa.bg/novini/article/6558476", "text": "Ден на траур беше обявен в община Момчилград в памет на Наим Сюлейманоглу. Световноизвестният щангист е родом от момчилградското село Птичар, а от 2000 година е почетен гражданин на общината. В Момчилград отмени всички публични тържества и радостни ритуали в неделя. Националният флаг пред всички административни сгради е свален наполовина на пилоните. \"За съжаление загубихме най-известният момчилградчанин. В негово лице жителите на Момчилград имаха един добър приятел, който в годините винаги е бил съпричастен към родния си край\", заяви Сунай Хасан. Той, общински съветници и общественици отпътуваха за Истанбул, за да присъстват на погребението на Сюлейманоглу.", "date": "2017.11.19", "title": "Ден на траур е обявен в Момчилград в памет на Наим Сюлейманоглу"}
{"url": "https://www.24chasa.bg/novini/article/6558460", "text": "БСП са доказали, че не могат да работят за хората. Единственото, което правят, е да вредят на държавата и да я отклоняват от единствения възможен път пред нея – европейския. Някога чували ли сте ги те да кажат една добра дума за премиера Борисов, който в цяла Европа е навсякъде приет и желан гост. Това заяви зам.-председателят на ГЕРБ и председател на ПГ на партията Цветан Цветанов, който изнесе лекция на тема „Обществено-политическата ситуация в страната“ в рамките на Националния форум на Предприемачи ГЕРБ „За стабилна държава и развита икономика“. Двудневната конференция се провежда в Боровец, а нейни организатори са ПГЕРБ, сдружение „Граждани за европейско развитие на България“ и фондация „Ханс Зайдел“. Цветан Цветанов подчерта, че от опозицията рушат държавността. „Те ще продължат да оборват политиките ни с компромати и манипулации, а не с аргументи“, допълни той. Това съобщиха от пресцентъра на ГЕРБ. „Надеждата на БСП, че могат да имат управленски мандат на чело с Корнелия Нинова няма да ги напусне. Това е психическото разстройство на една политическа партия, което няма да могат да преодолеят през целия наш 4 годишен мандат, защото ГЕРБ ще изкара мандата си до докрай“, категоричен бе Цветан Цветанов. По думите му БСП не могат да предложат реални политики и решения и филмът на Елена Йончева е бил поредната манипулация. Зам.-председателят на ГЕРБ напомни, че след президентските избори миналата година, ГЕРБ и премиерът Борисов са взели тежкото и непопулярно решение да подадат оставка. „Представяте ли си какво щеше да стане, ако бяхме останали на власт тогава – опозиционните сили щяха да се радикализират и стабилността на държавата в навечерието на европредседателството щеше да е под въпрос“, коментира Цветанов и отчете, че в крайна сметка е било взето правилното решение. „Трябва да благодаря и на всички наши структури в страната, които подходиха с изключителна мотивация и желание към това изпитание за ГЕРБ“, допълни той. „Преди два дни също взехме много тежко решение. Димитър Главчев подаде оставка като председател на Народното събрание. Искам да подчертая, че това бе негов личен акт, с който той доказа, че е отговорен политик, за когото егото не е по-важно от парламентаризма. Той, като всеки един нормален човек, се поддаде на емоциите си и допусна грешка. Делян Добрев също като него стана жертва на агресивния подход на опозицията“, сподели Цветанов. Той коментира, че от ГЕРБ не са отказват от председателския пост в парламента, а просто сменя капитана си. „Представяте ли си какво послание щяхме да отправим към европейските си партньори, ако следващата седмица председателят на ЕП Антонио Таяни беше говорил пред полупразна пленарна зала? С какви очи после можехме да кажем, че сме част от силна и обединена Европа?“, попита председателят на ПГ на ГЕРБ и коментира, че с избора на Цвета Караянчева за наследник на Главчев напрежението в парламента е било потушено и той е продължил нормално работата си. Цветан Цветанов сподели, че вчера е бил в Бургаско, където е участвал в разпределението на 419 електроуреда, закупени благодарение на 100-те хиляди лева, които ГЕРБ дари от партийна си субсидия в помощ на пострадалите от наводненията домакинства в областта. „Хората идваха при мен и казваха следното: от опозицията се изявяват като морални съдници и твърдят, че няма държава. „Когато обаче се случи бедствието, вие бяхте до нас. Държавата дойде и ни помогна да възстановим щетите и да преодолеем стреса““ „Румен Радев каза, че евродокладът е витиеват. Очевидно е пропуснал какво се споменава в него, а именно, че политическата нестабилност по време на служебното правителство е спряло провеждането на реформи“, напомни лидерът на ПГ на ГЕРБ. Той анонсира, че ГЕРБ започва усилена подготовка за европейските избори след година и половина, за да докаже, че е достоен член на европейското семейство. По думите ми евродепутатите ни са страхотни хора и политици и работят единствено в интерес на държавата. „Да сте чули БСП някога да говорят за Западните Балкани? Те приветстваха ли подписването на исторически договор за добросъседство с Македония?“, попита Цветан Цветанов. Той се обърна към предприемачите от ГЕРБ и ги призова да бъдат все така инициативни. „Само така ще успеем да разширим периферията за подкрепа към ГЕРБ“, добави Цветан Цветанов. Той подчерта, че ГЕРБ е номер едно и ще остане номер едно. „Това е така, защото само ние можем да покажем реалните резултати от нашите политики“, категоричен бе зам.-председателят на партията. „В момента име недостиг на квалифицирана работна ръка и затова приоритет на правителството на Бойко Борисов е образованието. Ние непрекъснато увеличаваме парите в сектора, защото можем да се го позволим благодарение на по-добрата събираемост и икономическия ръст“, уточни Цветан Цветанов. Той коментира, че напоследък за зачестили пътнотранспортните произшествия и като причина за това посочи проблемите с пътната инфраструктура на места и балканският манталитет на водачите. „Каквото зависи от държавата ще продължим да го правим, а именно – ремонт на пътищата. Искам обаче да помоля шофьорите – бъдете по-търпеливи и не подценявайте ситуацията“, призова зам.-председателят на ГЕРБ.", "date": "2017.11.19", "title": "Цветанов: С оставката на Димитър Главчев ние само сменяме капитана (Обновена, видео)"}
{"url": "https://www.24chasa.bg/novini/article/6558481", "text": "Външните министри на Германия, Швеция и Япония пристигнаха днес в бежански лагер в Бангладеш, за да видят лично при какви условия живеят хората от мюсюлманската етническа общност рохинга, избягали от Мианма, съобщи ДПА, цитирана от БТА. Германският топдипломат Зигмар Габриел, японският Таро Коно и ръководителката на шведската външна политика Маргот Валстрьом летяха от Дака до югоизточния окръг Кокс Базар, където над 600 000 рохинги намериха подслон след август, когато избухна етническо насилие в населявания от тях щат Ракхайн в Мианма. Бангладешкият министър на външните работи Абул Хасан Махмуд Али придружи колегите си до бежанския лагер \"Кутупалонг\", близо до границата с Мианма. Министрите ще разговарят с бежанци и членове на хуманитарни агенции. Шефката на евродипломацията Федерика Могерини също пътува с тях. Те посетиха южноазиатската държава преди утрешната среща на външни министри от Азия и Европа в мианмарската столица Найпидо.", "date": "2017.11.19", "title": "Външните министри на Германия, Швеция и Япония посетиха бежански лагер в Бангладеш"}
{"url": "https://www.24chasa.bg/novini/article/6558490", "text": "Тялото на 60-годишен мъж е открито на пътя Елхово-ГКПП „Лесово“, по първоначална информация човекът е блъснат от автомобил. Това съобщиха за Агенция „Фокус“ от пресцентъра на ОДМВР-Ямбол. Служители на ОДМВР-Ямбол изясняват обстоятелствата около инцидента. Тази сутрин в 4.15 часа от тел. 112 в полицията е постъпил сигнал, че на главен път I-7 на около 2 км от ГКПП „Лесово“ в посока Елхово на платното има лежащ човек. Отзовалите се на сигнала служители са установили на мястото починал около 60-годишен мъж. По първоначални данни мъжът е ударен от пътно превозно средство, чийто шофьор е напуснал местопроизшествието. Към момента продължава провеждането на процесуално-следствени действия по случая.", "date": "2017.11.19", "title": "Откриха тялото на 60-годишен на пътя Елхово-ГКПП \"Лесово\", вероятно е блъснат от кола"}
{"url": "https://www.24chasa.bg/novini/article/6558768", "text": "Джамията Фатих, голямата представителна мюсюлманска обител на Истанбул днес преля от хора, дошли за участие в погребалния обряд на  Както приживе всяко участие на Наим на състезание събираше много хора, така и изпращането на легендарния щангист във вечния му път бе толкова многолюдно, което е рядкост дори за мегаполиса Истанбул, предаде БТА. Улиците около джамията бяха изпълнени с хиляди хора не само от Истанбул, но и от всички краища на Турция. Имаше много хора и от България - от родния край на Наим, спортисти и приятели. Специално за да изпрати Сюлейманоглу във вечния му път, със самолет от Атина тази сутрин в Истанбул пристигна гръцкият щангист Леонидис, който приживе бе съперник на Наим в щангите. Леонидис дойде по покана и със съдействието на турския министър на спорта и младежта Осман Бак. Погребалният обряд за Наим бе като за национален герой на Турция. Ковчегът бе обвит с турското знаме. Войници застанаха на почетна стража. В първия ред на почетната редица на обряда, в която участват само мъже и се ръководи от ходжа, застанаха премиерът Бинали Йълдъръм, министърът на спорта и младежта Осман Бак, бившият премиер Ахмет Давутоглу, синът на покойния президент Тургут Йозал - Ахмед Йозал, съветникът на Ердоган по спорта Хамза Йерликая, близки, съратници, между които приемникът му в щангите Халил Мутлу. Дипломати от българското генерално консулство също присъстваха на церемонията. Генералното консулство в Истанбул изпрати венец. \"Наим е нашият национален герой в щангите, ние загубихме една легенда, той постигна успехи, каквито никой друг спортист в нашата страна досега не е постигал, днес го изпращаме във вечния му път. Кончината му е голяма загуба за нашия народ. Вечна и светла да е паметта му\", каза премиерът Йълдъръм. Премиерът бе от първите, който понесе на рамо ковчега с тялото на Наим. В мюсюлманската традиция мъжете носят на рамо ковчега с покойника, като се сменят, за да може всеки да го носи. Гръцкият щангист Леонидис ще се запомни с жеста, с който се прости със своя някогашен съперник - целуна ковчега му. \"Днес е много тъжен ден не само за турската, но и за световната тежка атлетика. Наим Сюлейманоглу остава най-големият щангист на века. Кончината му е голяма загуба за всички. Бяхме съперници на подиума, но приятели в живота. Благодарение на него аз станах по-добър щангист, защото за всички нас той бе еталон. Никой обаче не можа да го достигне\", каза Леонидис. След това кортежът се отправи към гробището Едирнекапъ, където ще бъде погребан Наим Сюлейманоглу.", "date": "2017.11.19", "title": "Хиляди изпратиха Наим Сюлейман като национален герой на Турция (Видео)"}
{"url": "https://www.24chasa.bg/novini/article/6558756", "text": "Помощта за бедните е \"паспортът към рая\" за християните, заяви днес папа Франциск на литургия в базиликата \"Свети Петър\" в присъствието на хиляди бедни хора - бездомни, бежанци и безработни, пристигнали с помощта на благотворителни организации от цяла Европа, предаде БТА. Франциск отбеляза за първи път Световния ден на бедните, нов католически празник, който той обяви след закриването на Годината на милосърдието, съобщиха световните агенции. \"Бедните са тези, които откриват за нас пътя към небето; те са нашият паспорт за рая. За нас е евангелски дълг да се грижим за тях\", каза Светият отец. Той осъди безразличието към бедните като голям грях и каза на вярващите, че не е достатъчно да не вършат зло през живота си и да се придържат единствено към Божиите заповеди, а да помагат на хората в нужда. По време на службата папата бе асистиран от 12 души - мигранти, бездомни и безработни, а една от молитвите беше прочетена от сирийски бежанец. След месата Франциск организира обяд в залата за аудиенции на Ватиканския дворец за 1200 бедни. Останалите ще обядват в няколко от ватиканските семинарии. Франциск, който нарича себе си \"обикновен свещеник\", заяви след избирането си за папа, че иска да ръководи \"бедна църква за бедните\", припомни АФП.", "date": "2017.11.19", "title": "Папа Франциск: Помощта за бедните е \"паспортът към рая\" за християните"}
{"url": "https://www.24chasa.bg/novini/article/6558789", "text": "Тежко остава състоянието на част от ранените при двете катастрофи в района на село Микре на пътя София – Варна, съобщи  . Тя е в критично състояние във Военномедицинска академия. В тежко състояние в Правителствена болница са още двама от пострадалите. Под лекарско наблюдение в Ловешката болница остават осмина от ранените. В реанимацията обаче все още са 12-годишното дете и майка му, пострадали при втората катастрофа в района на Микре, станала вчера. При сблъсъка загина 13-годишно момче. ", "date": "2017.11.19", "title": "Част от ранените при катастрофите край Микре все още в тежко състояние"}
{"url": "https://www.24chasa.bg/novini/article/6558853", "text": "\"Всеки автобус, който превозва пътници, ще трябва да бъде оборудван с черна кутия, камери и колани за пътниците. Това ще бъде разписано в наредби до няколко месеца\", съобщи министърът на транспорта Ивайло Московски  \"Освен това ще въведем изисквания всички превозни средства, които превозват пътници, да отговарят на евростандарти. Кой точно ще изберем все още не е ясно, но въвеждането му ще доведе до по-високи технически изисквания\", обясни транспортният министър. Освен това се планира и регистрационен режим на автосервизите и автоморгите, за да може да се упражнява контрол върху дейността ми. Друга мярка е да се направи система, която да отчита заболяванията на шофьорите и ако те вече не са правоспособни, да им се отнема книжката. Ако заболяването не е фатално, но забавя рефлексите и пречи на водачите, те ще трябва да минат на опреснителни курсове.  За целта ще бъде създадена работна група, в която ще влязат здравни експерти, които да кажат как ще стане това. \"На следващ етап обсъждаме и да няма правостоящи и в обществения транспорт\", каза още Московски. \"Освен това ще се затегне и контролът на техническите прегледи\". \"От днес всеки шофьор, който извърши сериозно нарушение на пътя като неправилно изпреварване, навлизане в насрещното или превишена скорост, ще се ескортира до най-близкото районно управление от полицията. Там веднага ще му бъдат написани съответните глоби, а и това допълнително ще го забави\", обясни главният секретар на МВР главен комисар Младен Маринов. \"И сега в законите и в другите нормативни документи има санкции и наказания. Знаете, че увеличихме два пъти глобата за превишаване на скорост, но трябва още повече да натискаме\", каза вътрешният министър Валентин Радев. \"Полицията ще направи предписание за опасните участъци от пътищата, какъвто е и този в Ловеч. Такива неща има и на 66-ти км на АМ \"Марица\", допълни министър Радев. \"Полицаите ще направят предписания към съответните министерства за допълнителни мантинели, знаци и маркировка. Дори ако трябва и препроектиране на пътищата, за да се избегнат обективни причини за пътно-транспортни произшествия. Ако трябва, да се направят промени в законодателството\", каза още Радев.  \"До 2020 година смъртните случаи трябва да паднат на половина, за да се изравним с числата от Европа\", заяви вътрешният министър. \"Забелязваме обратна пропорционалност между качествата на пътя и концентрацията на пътно-транспортни произшествия. Пътят, на който през последните дни се случиха катастрофите, е основно ремонтиран през 2015 година, а само тази година са инвестирани над 500 хил. лева за маркировка, разчистване и знаци, но се повишават инцидентите. Това е резултат от човешка грешка\", каза министърът на регионалното развитие Николай Нанков. Той обясни, че откакто е ремонтиран, трафикът по пътя се е увеличил със 70%, а за товарните превозни средства три пъти. Наков е категоричен, че трябва да се работи с бързи темпове за завършването на АМ \"Хемус\", а в конкретния участък строителството реално ще стартира през 2018 - 2019 година.", "date": "2017.11.19", "title": "Автобус с черна кутия, камери и колани за пътниците (Видео, снимки)"}
{"url": "https://www.24chasa.bg/novini/article/6558938", "text": "Варненската полиция разкри жестоко убийство, извършено село Войводино. Задържани са двама мъже. С постановление на окръжна прокуратура в морския град предстоя им в ареста е удължен до 72 часа. Срещу тях е внесено обвинение за грабеж, придръжен с убийство. Очаква се държавното обвинение да внесе искане за задържането им под стража. Под ръководството на Окръжната прокуратура във Варна и с денонощните усилия на служители от ОД на МВР са установени и задържани убийците на 59-годишния самотноживеещ мъж. В ареста са 29-годишният Ивелин М. и 27-годишният Ангел П. от Вълчи дол.  Сигналът е подаден преди обяд на 17 ноември 2017 г. от съседка. Жената забелязала отворен прозорец на къщата на мъжа. Повикала го по име и след като той не се обадил, уведомила кмета на селото и полицията. Полицейски служители, повикани на местопроизществието, извършили оглед. Тялото на самотния мъж било намерено вътре в дома му с наранявания от тъп предмет по тялото, главата и ръцете. Първоначалната информация, че е бил убит с брадва е отхвърлена. Предприети били незабавно оперативно-издирвателни действия и под ръководството на прокурор криминалистите стигнали до убийците. Двамата младежи са проникнали в дома на 59-годишния мъж с намерението да извършат грабеж. Мъжът обаче ги усетил и опитал да им окаже съпротива. С това се обясняват и нараняванията по ръцете на жертвата, твърдят патолозите.", "date": "2017.11.19", "title": "Крадци са убили самотноживеещия мъж във Варненско"}
{"url": "https://www.24chasa.bg/novini/article/6558951", "text": "Президентът на Зимбабве Робърт Мугабе е бил отстранен от лидерския пост на управляващата партия Африкански национален съюз на Зимбабве-Патриотичен фронт (ЗАНУ-ПФ), предадоха световните агенции, като се позова на партийни източници. За нов партиен лидер е бил назначен Емерсън Мнангагва. Той беше вицепрезидент на Зимбабве, но на 6 ноември Мугабе го отстрани от поста му. Именно това отстраняване постави началото на политическата криза в Зимбабве и доведе до намесата на военните, отбелязва Ройтерс. На спешното заседание на Централния комитет на ЗАНУ-ПФ се пристъпва и към отстраняване на съпругата на Мугабе - Грейс от ръководния пост на женската лига на страната, допълва Асошиейтед прес, цитирана от БТА. Лидерът на влиятелното Движение на ветераните от освободителната борба на Зимбабве Кристофър Мутсванга съобщи, че управляващата партия на Зимбабве е започнала процеса по отстраняване на Мугабе от президентския пост, предаде ТАСС. По този въпрос са започнали дебати в Централния комитет на партията, след като членовете му са приели резолюция за отстраняване на Мугабе от президентския пост, допълват ДПА и Франс прес. Същевременно днес британският в. \"Дейли мейл\" съобщи, като се позова на член на семейството на Мугабе, че той е започнал гладна стачка, предаде ТАСС. Мугабе отказвал да приеме храна от събота и казал, че е готов да умре да правдата. Организацията Южноафриканска общност за развитие, обединяваща 16 страни, пък ще обсъжда политическата криза в Зимбабве във вторник на среща на върха в столицата на Ангола Луанда, предаде Ройтерс, като се озова на съобщение на южноафриканските власти.", "date": "2017.11.19", "title": "Отстраниха президента на Зимбабве Мугабе от лидерския пост на управляващата партия"}
{"url": "https://www.24chasa.bg/novini/article/6558954", "text": "Земетресение с магнитуд 5,1 по Рихтер е регистрирано днес в Северна Италия, предаде ТАСС , позовавайки се на Европейско-средиземноморския сеизмологичен център. Подземните трусове са били на 20 километра югозападно от Парма, на дълбочина 10 километра, съобщи  . Няма данни за пострадали и разрушения.", "date": "2017.11.19", "title": "Земетресение с магнитуд 5,1 в Северна Италия"}
{"url": "https://www.24chasa.bg/novini/article/6559045", "text": "Френски полицай уби трима души на улицата, след което се самоуби, предаде Би Би Си, цитиран от \"Фокус\". Инцидентът е станал в събота във френския град Сарсел, близо до Париж. При стрелбата са ранени неговата приятелка, майка й и сестра й. Загиналите са бащата на момичето и двама минувачи, които не са имали никаква връзка с нападателя. По данни на местните власти, полицаят е стрелял със служебното си оръжие. Според кмета на града, полицаят наскоро се е разделил с приятелката си.", "date": "2017.11.19", "title": "Френски полицай уби трима на улицата, след това се самоуби"}
{"url": "https://www.24chasa.bg/novini/article/6559617", "text": "57-годишен руснак бе арестуван днес за убийството на 51-годишния българин Даниел Николов в Кипър. Тялото на българина беше идентифицирано от полицията в петък следобед, в апартамент на приземния етаж на улица \"Голго\" в Ларнака. Според първа информация 57-годишният руснак е направил самопризнания устно. От разследването стана ясно още, че той е съжителствал с жертвата. В събота друг 49-годишен руски гражданин бе арестуван, за който се твърди, че е присъствал в инцидента и е задържан. От аутопсията стана ясно, че върху жертвата има 18 рани с нож. 51-годишният българин бе открит на пода, с нож забит в гърдите. Трупът е бил в състояние на разпадане и, според предварителните оценки, престъплението е извършено преди няколко дни.", "date": "2017.11.19", "title": "Арестуваха още един руснак за убийството на българина в Кипър"}
{"url": "https://www.24chasa.bg/novini/article/6559457", "text": "“Бях купил рибка, някакви хапки, отидох на гости на Надето да се почерпим. Отварям вратата и викам от входа: “Наде, Наденце.” И я видях, увиснала на въжето. На прага на една врата... Буквално се блъснахме лице в лице. “Престани с тези глупави шеги”, казах аз. Но пипнах ръката ѝ, намерих пулса ѝ. Тя беше изстинала...” Веднага Николай Николаев вика полиция. Четири часа дава показания. Надежда е едно от шестте деца на Бате Николай (двете осиновени) от втората му съпруга Зинка - изключителна красавица. Самата Надя била изумителна хубавица - копие на Жералдин Чаплин, казва той. Това разказа през сълзи Николай Николаев - познат като Бате Николай или клоуна Коко, който в четвъртък изгуби дъщеря си. Той бил там, докато я свалят от въжето. Тя била в отпуск в България - иначе живее във Франция. Направила успешна кариера като специалист по сценично и театрално осветление в Тулуза, професор. Била е на 33 г. - Христовата възраст. Много е близка с брат си Стефан, който има популярна галерия в Париж. И той, и сестра им Деница (тя е на легло от стреса) не могат да си обяснят какво я е принудило да сложи край на живота си. Стефан лети от Париж и погребението ще е във вторник. “Изпълнена съм с любов. Отдавам любов на всички и на всеки и на теб, когото обичам най-много на света. Благодаря ти, татко. Не ти искам прошка. Нямаш вина. Не ти казвам сбогом. Ще се видим в края на пътя”, пише Надя в писмото до баща си. Тя е била много прецизна и писмото е изписано с изящен краснопис - до последния ред ръката ѝ не е трепвала. Накрая имало 10 имена с телефони на хора - най-добри приятели, които пожелала да я изпратят. Когато полицията приключва с изслушването на бащата, той предава ключовете на съседката леля Драга. Изгасят всички лапми. А на другата сутрин се оказва, че целият апартамент свети. “Духът ѝ е горе! Ще свети до 40-ия ден!”, казва бащата. Убеден е, че Надежда е в най-добрите ангелски ръце. “Сега те са там заедно на небето със Зори - дъщерята на моята скъпа приятелка Мариана Аламанчева. Каква трагедия! И това момиче - на която щях да ставам кум, си отиде по същия трагичен начин. Обеси се! Каква прокоба”, не доумява любимият на поколения зрители актьор. ", "date": "2017.11.19", "title": "Бате Николай намерил дъщеря си обесена"}
{"url": "https://www.24chasa.bg/novini/article/6559483", "text": "Агресивни и безразсъдно смели шофьори, както и катаджии, които не стоят на опасните места, са двете основни причини за кървавите катастрофи. Това бе категоричното мнение на петима български шофьори, които всяка седмица изминават разстоянието от София до Велико Търново, Попово и Търговище заради служебните си дела. Около 70 километра е “смъртоносният маршрут” между Брестница и входа на Севлиево, където за близо 30 часа в петък и събота загинаха 11 души “24 часа” разговаря с петимата шофьори за причините за всекидневните катастрофи. Двама от тях карат бусове, единият - камион с мляко, а останалите двама пътуват с джип и лек автомобил. Опасната отсечка започва веднага след края на магистрала “Хемус” на изхода на Ябланица, на входа на Брестница и свършва преди Севлиево на разклона за с. Стефаново. Според водачите всеки ден по този маршрут стават по 4-5 леки удара, при които има само смачкани ламарини. Шофьорите са категорични, че отсечката между Брестница и входа на Севлиево е с много добре поддържан път, с прави участъци и завои. Има добра маркировка и ясни знаци - 90 километра в час извън населените места и 50 километра в селищата. Докато се изминават 70 километра, се преминава през 4 населени места. Разположени са камери, чиито места са известни на шофьорите - те са на Микре и на разклона за село Стефаново преди Севлиево. Там всички намаляват, за да не ги заснемат. Според петимата водачи, ако КАТ започне да пуска данни за заснетите и глобени нарушители в тези точки заради превишена скорост, ще има добър ефект. До този момент обаче не са прочели статистика какъв е размерът на глобите от камерите и колко от тях са платени. Опасната за живота част започва веднага след магистралата от село Брестница И петимата, с помощта на които “24 часа” начерта опасната отсечка, признават, че през тези 70 километра те пътуват с малко завишена скорост - 100 километра в час при разрешени 90 километра. Опасният участък от 70 километра обичайно се изминава за около час. Основният проблем и според петимата е, че огромна част от шофьорите преминават през тези 70 километра със 120-130 километра в час. Има и “отличници”, профучаващи със 140-150 километра в час. Образуват се често задръствания и те са и в делнични, и в празнични дни. През седмицата пътуват много тежкотоварни камиони, зад които се образуват сериозни опашки. Има и голям брой нерешителни шофьори, които дори и на разрешени участъци не изпреварват тежките камиони и така още повече се “запушва” ситуацията по тези 70 километра. През уикенда пътуват и много “неделни” шофьори, които или са неопитни, или са агресивни, или от двата типа заедно, които също са опасни за всеки, който се движи по пътя. Коли на КАТ обикновено стоят в центъра на село Брестница, в центъра на Български извор, между двете бензиностанции на Микре. “Засадите” им са известни на пътуващите през 70-те “черни” километра и шофьорите се предупреждават помежду си с обичайните светлинни сигнали. Служителите на КАТ “дебнат” само на прави участъци и когато спрат шофьор, който кара със 120-130 километра в час, той реално е “прелетял” през завоите и забранените за изпреварване места със същата скорост. КАТ трябва да застане на няколкото опасни и забранени за изпреварване места и по този начин там да “усмирява” и “потиска” агресивните шоф ьори, смятат и петимата водачи, от които “24 часа” потърси мнение какви мерки трябва да се вземат, за да намалят катастрофите в участъка Брестница - Севлиево. 67-годишната Софка Нешкова от София издъхна, след като колата, в която пътувала, се блъснала в дърво на пътя София-Варна край с. Български извор в събота вечерта. Поредната трагедия станала около 19 ч, когато шофиращият 20-годишен младеж предприел изпреварване на камион. Пред него обаче имало друг тир и за да избегне челния удар, той кривнал встрани. Травмите на Софка били толкова тежки, че на път за ловешката болница тя починала. Младеж и момиче от колата са пострадали леко. Софка е 11-ата жертва на катастрофа в Ловешко за последните 2 дни. Кървавата серия започна в петък по обяд, когато край с. Микре пътнически бус се заби челно в камион. На място загинаха 6-има души, а други 3-има се простиха с живота след това. 19 бяха ранените. Стабилизирано, но тежко остава състоянието на 4-мата пострадали и приети за лечение в болницата в Плевен, каза в неделя говорителят Момчил Цветков. В реанимацията са 3-ма пациенти със счупвания на таза, луксации на тазобедрени стави и фрактури. В събота последва нов инцидент - този път до с. Сопот. Там загина 13-годишният Лазар Денчев от Севлиево. 40-годишната му майка била зад волана, но изтървала контрола над колата и се блъснала челно в друг автомобил. “Състоянието на всички пострадали в трите тежки инцидента е стабилно”, казаха от болницата в Ловеч. Само шофьорката от катастрофата край Сопот е с опасност за живота. Тя се лекува във ВМА. Все още не може да се каже какво е било приживе здравословното състояние на шофьора на буса, катастрофирал край Микре. Аутопсията на Марио Тодоров (48 г.) е извършена в Плевен. Най-вероятно неправилна маневра е причината за катастрофата. Това е една от версиите, за която се разбра от свидетелски показания, каза шефът на националната полиция Христо Терзийски, който бе в храма “Св. Ал. Невски”, за да почете паметта на загиналите при катастрофи. Панихиди вчера имаше в цялата страна. Разследващи проверяват дали шофьорът на автобуса, който е возил незрящи от Перник, е навлязъл неправилно в насрещното и така да се е сблъскал челно с камион. Сред жертвите е и самият шофьор. “Не може водач, който превозва 25 или 52-ма пътници, да предприема маневри, с които застрашава живота им. Това е недопустимо!”, каза Терзийски. Той обяви, че повече полицейски патрули ще бдят при кървавия участък край Микре. Още снощи участъкът беше осеян с полицейски коли с включени “буркани”. ЦВЕТЕЛИНА СТЕФАНОВА Всеки автобус, който превозва пътници, ще трябва да бъде оборудван с черна кутия, камери и колани за пътниците. Това ще бъде разписано в наредбите до няколко месеца, увери министърът на транспорта Ивайло Московски след спешната среща при премиера Бойко Борисов. Той я свика в неделя, след като предната вечер стана третата катастрофа за денонощие край Микре. Само за 2 дни загинаха 11 души край Ловеч. “Видеорегистратори ще правят записи в реално време на цялата пътна обстановка извън автобусите и ще са своеобразна черна кутия, която при нужда или инцидент може да се ползва от МВР”, разясни Московски. На по-късен етап може да се мисли и за камери и контролери и в превозното средство, но това ще отнеме повече време. Спешният пакет от мерки предвижда и всички автобуси с пътници да отговарят на евростандарт. Автосервизите и автоморгите ще влязат в регистър, по-строго ще се следят и техническите прегледи. Ще се направи система, която да отчита заболяванията на шофьорите и ако те вече не са правоспособни, да им се отнема книжката. Ако пък заболяването им е леко, ще минават на опреснителен курс. Всеки шофьор, който извърши сериозно нарушение - неправилно изпреварване, навлизане в насрещното или превишена скорост, незабавно ще се ескортира до най-близкото управление от полицията, където ще му бъде написана глоба. Това вече е разпоредил главният секретар на МВР Младен Маринов. Експресно ще се начертае и пътна карта с опасните участъци, в нея ще влезе този до Ловеч и отсечката на 66-и км на магистрала “Марица”. “Полицията ще направи предписания за допълнителни мантинели, знаци и маркировка”, отсече вътрешният министър Валентин Радев. Дори ще препоръчва и препроектиране на пътища, за да се избегнат обективните причини за катастрофи. Радев припомни, че глобата за превишена скорост стана двойна, но трябвало още повече да се натискат нарушителите. Черната статистика на жертвите на пътя през годините е намаляла от 1000 до 600, но министърът си постави за цел до 2020 г. да е наполовина. Той бе категоричен, че трябва строго да се наказват нарушителите и попита: “По време на демокрация какво друго да направим - да почнем да ги разстрелваме ли?” “Забелязваме обратна пропорционалност между качеството на пътя и концентрацията на произшествия. Пътят, на който се случиха последните катастрофи, е основно ремонтиран през 2015 г., а само тази година са инвестирани над 500 хил. лв. за маркировка, разчистване и знаци, но се повишават инцидентите. Това е резултат от човешка грешка”, каза министърът на регионалното развитие Николай Нанков. От ремонта трафикът по пътя се е увеличил със 70%, три пъти повече са камионите там. Нанков е категоричен, че трябва да се работи с бързи темпове за завършването на АМ “Хемус”, а в конкретния участък строителството реално да стартира през 2018-2019 г. Въвеждането на тол системата догодина ще се увеличат и камерите по пътя, а и тя ще се даде възможнсот за засичане на средната скорост на колите и съответно по-добър контрол на полицията, обясни той.", "date": "2017.11.19", "title": "КАТ да се “закове” на забранените за изпреварване точки по 70-те километра “смъртоносен път”"}
