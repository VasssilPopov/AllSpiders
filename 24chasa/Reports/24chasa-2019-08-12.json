{"url": "https://www.24chasa.bg/novini/article/7603011", "text": "Заради адски горещини плажовете в курорта Анталия, включително известният Коняалтъ, останаха празни в неделя - първия ден от празника Курбан Байрам, съобщи турският тв канал НТВ. Температурата достигна 41,3 градуса, но на някои места термометрите са показвали 46° според окръжната метеорологична служба. Празни останаха и много заведения по плажната ивица, както и улиците в турския курорт. Десетки горски пожари се разразиха в Гърция през уикенда в резултат на продължаващите жеги и силни ветрове. Евакуирани бяха села и къмпинги, но няма данни за пострадали хора, предаде ДПА. Голям пожар бързо се разрасна през нощта край Атина и наложи евакуация на населението, предаде АП. Огънят в предградието Пеания източно от гръцката столица се приближи към върха на планината Имитос, а пламъци се виждаха от Атина сутринта. Над 140 огнеборци с 46 пожарни коли и 8 хеликоптера участваха в усилията за потушаване и овладяха пожара рано сутринта. През идните дни в Гърция се очакват температури от над 40 градуса. Същевременно в района на Егейско море духат силни ветрове с пориви до 75 км в час. При пожар край Атина миналото лято загинаха над 100 души и гръцките власти тази година предприемат по-сериозни мерки за защита на населението.  На испанския остров Гран Канария огнеборци също опитват да потушат голям пожар, предаде Франс прес. Започналият в събота пожар наложи евакуацията на хиляда жители на големия от Канарските острови и засегна площ от 1500 хектара. Няма данни за пострадали. За потушаването на огъня се борят 250 души, разположени на място. В акцията участват 13 самолети и хеликоптери. ", "date": "2019.08.12", "title": "46° жега в  Анталия, плажовете пусти (обзор)"}
{"url": "https://www.24chasa.bg/novini/article/7602973", "text": "Сребърно-златна монета, бележеща пика на икономическата криза във Византия, и реликварий  под формата на кръст с мощи на светец са намерени в Перперикон. Това съобщи археологът проф. Николай Овчаров. От едната страна на монетата е изобразен император Алексий I Комнин, коронясан от св. Димитър, а от другата - Исус Христос. Тя е от XI в. - период, в който Византийската империя навлиза в упадък и икономическа криза. Втората находка е кръст реликварий от същия период, в изключително добро състояние. Той е един от редките, които не са отворени, благодарение на което съдържанието му е запазено. “В него е намерена прах, чието съдържание все още е неясно. Под микроскоп се виждат парченца от текстил, но може и да е разложена кост. Ще стане ясно след органичните анализи”, обясни проф. Овчаров. От едната страна на реликвария е изобразен Христос на кръста, а от другата - Богородица Оранта или “молещата се Богородица” с две вдигнати ръце към небето.", "date": "2019.08.12", "title": "Ценна монета с лика на Христос излезе в Перперикон"}
{"url": "https://www.24chasa.bg/novini/article/7603009", "text": "В тези райони има открити огнища, но сечта продължава. Това стана ясно от думите на директора на Изпълнителната агенция по горите Мирослав Маринов пред БНР. Той уточни, че дърводобивът е прекратен във всички горски стопанства съгласно заповед на министъра на земеделието Десислава Танева. “Областните епизоотични комисии решават дали да има изключение на тази заповед. Те са на място, всеки си преценява ситуацията”, коментира Маринов. Въпросните комисии вземали решение кои са неотложните дейности. В тях участват и представители на нашите държавни предприятия по места - от горските и държавните ловни стопанства, каза Маринов. Той обясни, че има 12 заповеди за ограничаване на горските територии, които са инфектирани. “Има и земеделски територии. А прибирането на реколтата също е неотложна дейност”, допълни Маринов. В Шумен са решили да се разреши дърводобивът само за седмица, даде пример той. Направена е организация за осигуряване на дървесината на населението там преди отоплителния сезон. “Колкото по-рано се закупи дървесината, толкова е по-ефективна при отоплението. Аз апелирам, ако някой не си е закупил, да го направи, да я нареже, да изсъхне, да престои един месец на открито в горещото време, за да може да е по-ефективна при нейното изгаряне през зимните месеци”, каза той. Преди това протестиращи стопани от с. Крушаре, които отказват да заколят прасетата си, изпратиха писмо до премиера Бойко Борисов и министър Танева. В него те посочват, че надделявали икономически интереси, поради това дърводобивът не е спрян въпреки чумата по свинете. Фермерите искат отговор от премиера дали това е така. Над 90% от домашните прасета в общините от Пазарджишка област са умъртвени по заложените превантивни мерки за борба с чумата по свинете. Това съобщи зам. областният управител Йордан Кожухаров в понеделник. До момента на територията на региона не е констатиран случай на чума. От вторник ветеринарни специалисти започват проверки на личните стопанства, за да установят дали всички животни са умъртвени. Ветеринарите трябва да обиколят 77 населени места и да проверят 1800 стопанства. През септември стопаните ще получат и обещаните по 300 лв. за децинфекция. При откриването на лова на летен прелетен дивеч в събота, зам.-министъра на земеделието Атанас Добрев инструктира ловците как да спазват мерките, за да не разнасят заразата.", "date": "2019.08.12", "title": "Горски стопанства не спрели сеч въпреки чумата по свинете"}
{"url": "https://www.24chasa.bg/novini/article/7602991", "text": "Чешкият милиардер Петр Келнер участва в надпреварата за покупка на медийната група Central European Media (CME), която притежава българската телевизия Би Ти Ви. И не само това - той е останал единственият кандидат в сделката, пише чешкото издание “Хосподарске новини”, както и някои словашки медии. През последните две години европейската медийна група Central European Media, част от американската AT&T продаде част от активите си в Централна и Източна Европа. През март групата обяви, че е започнала “преразглеждане на стратегическите опции, включително евентуална продажба на компанията”. Оттогава текат различни спекулации дали ще бъдат продадени отделни телевизии, или цялата група, която оперира в пет държави - в Словакия държи телевизия Markiza, в Чехия - TV Nova, в Румъния - PRO TV, в Словения - Kanal A, POP TV и други, а в България - Би Ти Ви, Ринг тв, както и тематичните канали “Би Ти Ви Комеди”, “Би Ти Ви Екшън”, “Би Ти Ви Синема” и “Би Ти Ви Лейди”. В началото имало няколко кандидати за покупката на CME, като впоследствие останали двама - инвестиционната група PPF на Петр Келнер и американската медийна компания “Дискавъри”. “Хосподарске новини” пише, че “Дискавъри” вече няма интерес към сделката, което значи, че Келнер остава единственият кандидат. Източник на чешката медия потвърждава, че става въпрос за продажбата на цялата медийна група. В статията обаче се поставя под съмнение дали при евентуална покупка от страна на Келнер, той ще запази всички телевизионни канали в Централна и Източна Европа. PPF не за първи път се опитва да придобие CME - през 2017 г. тя отново участва в наддаване за медийната група, но се отказа. Тогава кандидати останаха китайската CEFC и чешко-словашката Penta Investments. Освен това групата на Келнер е притежавала чешката телевизия TV Nova между 2002 и 2004 г., но след това я продава на CME. Келнер не за първи път се пробва да придобие и българска телевизия, като участва неуспешно в сделката за “Нова телевизия”. Компанията му беше спряна от българската Комисия за защита на конкуренцията. Като мотиви за отказа да одобри PPF за купувач антимонополният орган изтъкна водещите позиции на придобиваното предприятие в областта на медийните услуги, което може да застраши конкурентната среда в този пазар. Опасения имало и за хоризонталното препокриване на дейностите на участниците в концентрацията на пазара на онлайн търговия. Келнер, който е смятан за най-богатия чех, успя успешно да приключи друга сделка у нас - тази за “Теленор”. Той взе от норвежците бизнеса не само в България, но и в Унгария, Сърбия и Черна гора.", "date": "2019.08.12", "title": "Петр Келнер останал единствен купувач за Би Ти Ви и бизнеса на СМЕ"}
{"url": "https://www.24chasa.bg/novini/article/7602925", "text": "Швейцарските власти издирват 37-годишен мъж и 6-годишно момиче, които от вчера са в неизвестност, след като колата им е била отнесена при наводнения, предизвикани от силните дъждове в швейцарските Алпи, предават Асошиейтед прес и БТА. Полицията в южния кантон Вале заяви днес, че няма особени надежди двамата да бъдат открити живи. През нощта ги търсиха над 70 спасители и хеликоптер В интернет бяха публикувани видеозаписи от наводненията, на които се вижда как в коритото на р. Лозанс в района на селището Шамосон се разбива внушителна вълна от вода, кал и отломки. Властите заявиха, че друга отнесена при наводнението кола е открита, но тя е била празна.", "date": "2019.08.12", "title": "Мъж и 6-годишно момиче са изчезнали при наводнения в Швейцария (Снимки)"}
{"url": "https://www.24chasa.bg/novini/article/7602937", "text": "Във връзка с подадени сигнали за изхвърляне на отпадъци от свинско месо на нерегламентирани места, Българската агенция по безопасност на храните (БАБХ) напомня, че съгласно чл. 133, ал.2, т. 5 от Закона за ветеринарномедицинската дейност, кметовете и кметските наместници следва да организират обезвреждането на странични животински продукти. В определените от закона мерки е включено предпазването на околната среда от разпространение на зарази по животните и хората. Регламентът и контролът при загробването на животни минава през епизоотичните комисии, кметовете и кметските наместници, които определят местата за обезвреждане на страничните животински продукти. Това съобщиха от пресцентъра на БАБХ. Българска агенция по безопасност на храните извършва проверки относно изпълнението на прилаганите мерки за ограничаване разпространението на Африканската чума по свинете. Всички експерти на БАБХ в страната са в постоянна комуникация с областните епизоотични комисии с цел прилагане на превантивни мерки за недопускане на зарази, вследствие на нерегламентирано унищожаване.", "date": "2019.08.12", "title": "БАБХ призовава за спазване на мерките за унищожаване на прасетата с африканска чума"}
{"url": "https://www.24chasa.bg/novini/article/7602944", "text": "Заради опасенията от Брекзит без сделка британците са се запасили със стоки на стойност 4 милиарда лири (близо 4,8 млрд. долара), става ясно от разпространена днес информация, предаде ДПА. Почти всеки пети от 1052 души, участвали в социологическо проучване, е започнал да увеличава запасите си от храни, напитки или лекарства, съобщава операторът на финансови услуги \"Премиум кредит\". Според допитването 74 процента от запитаните казват, че се запасяват с храни, 50 процента - с фармацевтични продукти, а 46 процента - с напитки, предава БТА. Много експерти прогнозират, че излизането на Великобритания от Европейския съюз без сделка ще доведе до струпване и забавяне на камионите на митническите пунктове.", "date": "2019.08.12", "title": "Всеки пети британец се запасява със стоки в\nочакване на Брекзит без сделка"}
{"url": "https://www.24chasa.bg/novini/article/7602971", "text": "Заподозреният в убийство и опит за убийство норвежки младеж, открил в събота стрелба в предградие на Осло, ще остане още четири седмици в ареста, постанови днес съдът, предава БТА. Двайсет и една годишният младеж отхвърля отправените му обвинения и на съдебното заседание, състояло се при закрити врата, поиска да бъде освободен, каза адвокатът му, предаде ДПА. Прокурорите настояха за максималния срок на досъдебно задържане от четири седмици, предвиден за обвинения в убийство и тероризъм. Заподозреният беше обвинен в убийство, след като няколко часа след атаката полицията откри трупа на млада жена, идентифицирана като 17-годишната му доведената сестра. Телевизионни кадри от районния съд в Осло показаха 21-годишният нападател с насинени очи и драскотини по лицето и врата, вероятно получени при обезвреждането му от двама посетители на джамията по време на нападението. В началото на заседанието, което съдията реши да протече при закрити врата, нападателят се усмихна към камерите и спокойно седна до адвоката си.", "date": "2019.08.12", "title": "Норвежецът, стрелял в джамия в Осло, ще остане още четири седмици в ареста"}
{"url": "https://www.24chasa.bg/novini/article/7600979", "text": "Нетърпими болки може да пратят в инвалиден стол завинаги 28-годишен офицер, запален от малък по военната история. Повече от 4 г. Петко Мутафчиев, който е свързочник в Министерството на отбраната, живее с тях заради кисти на гръбначния стълб. Името на коварното заболяване, което го е сполетяло, е периневрални кисти на Тарлов. Води се рядко, но по документи у нас то не съществува, въпреки че на 18 души е поставена такава диагноза от лекари в чужбина. “Това е рядко срещано състояние, се изпълват на места по тяхното протежение с гръбначномозъчна течност и така заемат по-голяма площ от нормалното. Вследствие се притискат в дискове, прешлени, стави, мускули и нерви, което води до болка, изтръпвания, парене”, обяснява Петко. Положението на офицера обаче е по-сложно, тъй като е засегнат не само сакралният отдел на гръбначния му стълб, но и гръдният и шийният. Преди да разбере какво го подлага на мъчение денонощно, той посещава редица специалисти у нас. Категоричен отговор не получава. Предписват му лекарства, фитнес и кинезитерапия. Нищо обаче не му помага. Диагнозата на Петко поставят в Американския институт по минимално инвазивна хирургия, който има клон в Кипър. Оттам му казват още, че решението е няколко високоспециализирани операции. “Малко са неврохирурзите в света, които извършват подобни операции на кисти на Тарлов. Най-успешният е д-р Франк Фейгенбаум - американец, опериращ в Кипър 3 пъти в годината. Статистически има зад гърба си около 2000 операции и най-голям процент успешни случаи”, казва Петко. Д-р Франк Фейгенбаум оперира по методика, която сам е измислил. Той източва течността от нервите, след това запълва пространството с биологичен имплант, съвместим с организма, за да не допусне рецидив. Лошото е, че “Заболяването не е животозастращаващо, но има вероятност да прогресира и да се стигне до инвалидизация”, обяснява Петко. Посочва, че когато е седнал или легнал, интензитетът на болката е по-нисък, но ако тича или тренира във фитнес, той се увеличава. От американския институт в Кипър получава 3 оферти за операции, Цената на всяка интервенция е 40 хил. евро. “Повечето неврохирурзи в България отхвърлят възможността кистите да създават проблем, а тези, които признават, че са проблем - не се наемат да оперират”, споделя Петко. В наша болница лекари му казали: “Дай гръдните хирурзи да евакуират 2 кисти, пък ще видим какво ще стане по-нататък”. За да събере 40 хил. евро за Кипър, офицерът търси помощ от здравните институции. Те обаче не откликват. “Редът на кандидатстване за финансиране на лечение в чужбина е следният - подават се документи в Комисията за лечение в чужбина или до НЗОК, след което те се разглеждат от националните консултанти по съответните заболявания. По тяхна преценка документите се одобряват и се отпускат средства”, казва Петко. Появяват се обаче нови проблеми. Първият е, че националните консултанти по неврохирургия не възприемат заболяването и отказват да постановят лечение в чужбина. Не предлагат и лечение в България. Вторият проблем е, че НЗОК изисква от пациентите документ, в който да пише, че болницата в чужбина работи с формуляр S2. “В случая няма как болницата да издаде такъв документ, защото от кипърското здравно министерство нямат механизъм, по който да приемат пациенти по този начин”, обяснява Петко. Причината - “Лечебното заведение работи с този формуляр, но не и министерството на здравеопазването в Кипър. Така аз и всички пациенти с това заболяване сме в задънена улица”, добавя Петко. Бюрократичните пороци не пречат на Петко и близките му да търсят как младият мъж да замине за Кипър. Те са изправени пред сложната задача да съберат 40 хил. евро за първа операция. Справят се! В продължение на месеци приятели и колеги на Петко от армията разпространяват новината, че той има нужда от помощ. Откриват DMS номер и благотворителна банкова сметка. “Познавам Петко от 2010 г., когато започнахме заедно да учим във НВУ “Васил Левски” във Велико Търново. Истината е, - казва по негов адрес приятелят му Даниел Такев, с когото заедно работят като военни. - Виждате, че Петко не лежи на легло. Напротив, работи, поддържа силен дух”. Благотворителната кампания за офицера заразява и много непознати за него хора. Даниел и други приятели на Петко търсят контакт с боксьора Кубрат Пулев, който им откликва. Спортистът публикува във фейсбук профила си информация как може всеки, който иска, да помогне на Петко. “Нека помогнем на този млад български офицер да победи сполетялото го рядко заболяване!”, гласи част от поста на Пулев. През февруари т.г. Петко заминава за Кипър за първата си операция от д-р Франк Фейгенбаум. 3 месеца по-късно пак благодарение на събраните средства Петко заминава за втора операция в Кипър. Слагат му невростимулатор – устройство, което има за цел да тушира болковите сигнали от нервите. Но уви! “Оказа се, че електрическите импулси, които той излъчва, допълнително дразнят нервите и болката се увеличава. С това устройство можех да се размина от други операции, но, за жалост, не случих”, споделя офицерът. Заради тези неочаквани реакции лекарите махат невростимулатора от тялото на Петко. Офицерът е много благодарен на всички, които са му помогнали и продължават да даряват за бъдещите му операция. “Нещата не трябва да стигат всеки път до благотворителност, държавата трябва да си стои на мястото”, казва Петко. Покрай заболяването той се запознава и с други пациенти, поразени от кисти на Тарлов. Една от тях е Моника Маринова-Михайлова, оперирана през 2015 г. също чрез дарителска кампания “Нека се обединим за Мони”. Нещо повече - Моника създава Сдружение на тарловите пациенти в България - Лечение без граници, с което да се търсят правата на всичките засега 18 диагностицирани с тази болест. През април т.г. Моника като председател на сдружението пише писмо до председателката на парламентарната здравна комисия Даниела Дариткова. С него се настоява заболяването периневрални кисти на Тарлов да бъде регистрирано у нас, както и да бъде включено при освидетелстване на ТЕЛК в наредбата за медицинската експертиза. “Всички пациенти, които сме успешно оперирани, ипотеки...”, пише още в писмото. Петко е твърдо убеден, че ще намери изход от ситуацията. “Няма нищо вечно – нито щастието, нито нещастието. Всеки проблем може да бъде решен”, казва той. От 2 месеца търси спасение от болката с помощта на индийски хомеопат. Това е един от многобройните експерименти, с които младият мъж се бори да победи болестта.", "date": "2019.08.12", "title": "28-годишен офицер от 4 г. живее с болки заради рядко заболяване, което по документи у нас не съществува"}
{"url": "https://www.24chasa.bg/novini/article/7602981", "text": "Турските власти евакуираха хотел и къщи на о-в Мармара в Мраморно море заради бушуващ горски пожар, съобщи турската телевизия НТВ. Пожарникарите часове наред не успяват да овладеят ситуацията на острова, като пожарът продължава да се разраства заради силните ветрове, сменящи посоката си. Скоростта на вятъра достига 70-80 километра в час, предава БТА. Пламъците са стигнали на 20 метра до хотел и къщи на местни жители, заради което всички туристи и жители са евакуирани. Пожарна кола е изгоряла при усилията за потушаване на пламъците. Местните власти посочиха, че очакват в района да бъдат изпратени няколко хеликоптера за гасене на пожари.", "date": "2019.08.12", "title": "Евакуираха хотел и къщи на остров Мармара заради горски пожар (Видео)"}
{"url": "https://www.24chasa.bg/novini/article/7603005", "text": "Стотици туристи, сред които и много българи, са блокирани вече втори ден на гръцкия остров Самотраки, тъй като фериботите не се движат, съобщи  . Туристите разказаха, че първо им обяснили, че онлайн системата за резервации се е повредила, а след това им казали, че корабът от Александруполис бил повреден. Накрая им обяснили, че не може да се пътува заради лошо време и силен вятър. Хората, чиито резервации били приключили, трябвало да напуснат хотелите. Така се оказало, че мнозина трябва да спят на улицата, а други - в автомобилите си. Гръцките власти търсят вариант за решаване на проблема, съобщават местните медии, но до момента такъв не е намерен.", "date": "2019.08.12", "title": "Български туристи блокирани на гръцки остров заради спрени фериботи"}
{"url": "https://www.24chasa.bg/novini/article/7603006", "text": "Беглец е бил заловен от полицаи в Германия с помощта на разгневени оси, предаде Асошиейтед прес. Необичайната акция по залавянето на беглеца, чието име не се споменава, е проведена в Олденбург. Тридесет и две годишният мъж е избягал, след като служителите на реда са се опитали да го задържат за изтърпяването на 11-месечна присъда, предава БТА. Бягайки от полицаите, заподозреният е скочил от балкона право в гнездото на оси. Раздразнените насекоми са нападнали мъжа, принуждавайки го да хукне по улицата, където полицейските служители са се опитали да го задържат, но на свой ред са били подгонени от осите. Беглецът е успял временно да се изплъзне от полицаите, но с крилатите преследвачи по петите се е видял принуден да се хвърли в надуваем басейн, където в крайна сметка е бил арестуван.", "date": "2019.08.12", "title": "Разгневени оси помогнаха на полицаи да заловят беглец в Германия"}
{"url": "https://www.24chasa.bg/novini/article/7603026", "text": "Почти в цялата страна рискът от полски и горски пожари е голям. А конкретно в Югоизточна България опасността е „есктремна”, предаде  . В следващите дни се очакват още по-високи температури и по-силен вятър - с пориви до 20-30 км/ч, предупреждават синоптиците. Захлаждане се очаква в четвъртък и петък. Възможни са и валежи в Югоизточна България.", "date": "2019.08.12", "title": "Екстремна опасност от пожари в следващите дни"}
{"url": "https://www.24chasa.bg/novini/article/7603031", "text": "Горски пожар, избухнал днес на обяд в района на кипърския град Лимасол, още бушува и властите изпратиха допълнителни сили за гасенето му и евакуираха жители на едно от засегнатите села, съобщава в. \"Сайпръс мейл\", цитиран от БТА. Първоначално 7 пожарни коли, 20 пожарникари и 4 самолета се опитаха безуспешно да угасят огъня, а в ранния следобед към тях се присъединиха още 18 коли, 41 пожарникари и 6 самолета, както и 3 противопожарни коли, един трактор и 12 служители на горското стопанство. Въпреки помощта пожарът все още не е овладян. В отговор на апел за помощ британската база на острова изпрати два хеликоптера, подкрепления изпрати и службата за гражданска защита. Десет жители на най-близкото до пожара село бяха евакуирани.", "date": "2019.08.12", "title": "Кипърско село бе евакуирано заради горски пожар"}
{"url": "https://www.24chasa.bg/novini/article/7603040", "text": "Германският министър на външните работи Хайко Маас беше принуден днес да смени самолета за обиколката си в Северна Америка. Това стана, след като първоначално предвидената за полета машина на германските военновъздушни сили не можа да излети поради технически проблем, предадоха ДПА и БТА. Министерството на външните работи в Берлин съобщи, че се е наложило Маас да замине на четиридневната си обиколка с по-малък \"Ербъс А319\", но не уточни какъв е бил проблемът с по-големия самолет. Не за пръв път по време на задгранични визити на Маас има проблеми със машините, отбелязва ДПА. През май германският външен министър пристигна със 70 минути по-късно на първото си посещение в България заради неизправност на самолета. Месец по-късно самолетът му имаше проблем с една от гумите си при кацане в Ню Йорк и той пропусна началото на заседание на Съвета за сигурност на ООН. През февруари Маас трябваше да направи принудителен престой в малийската столица Бамако и да чака 20 часа, докато пристигне резервен самолет. Маас замина за Ню Йорк, където утре ще участва в заседание на Съвета за сигурност на ООН за предпазването на цивилните при въоръжени конфликти. След това ще отпътува за Канада, за да продължи заедно с канадския министър на външните работи Кристия Фрийланд работата по проекта си \"Съюз за мултилатерализъм\". Последната спирка от обиколката му е Понд Инлет в арктическата част на Канада, където ще обсъжда въздействието на климатичните промени с 1300-тата инуити, живеещи в селището.", "date": "2019.08.12", "title": "Проблеми със самолета на германския външен министър, заминаването му за САЩ и Канада закъсня"}
{"url": "https://www.24chasa.bg/novini/article/7603044", "text": "Десетки сигнали за припаднали хора в София. До този момент са реагирали на 20 сигнала за припаднали хора, съобщи Дежурни са 18 екипа. Причината - високите температури, които на слънце стават дори опасни за живота. Медицинска помощ в жегите търсят най-често възрастни хора, с хронични заболявания и деца. На сигнал за припаднал човек линейка се отзовава за 10 минути. Човекът е в столичния квартал „Белите брези”. Припадналият е 80-годишен мъж от Великобритания. Негови приятели споделиха, че преди няколко години е имал инсулт. „Беше адекватен и контактен, нямаше нужда от медицинска интервенция, и се отправи към вкъщи”, заяви д-р Слави Тодоров, лекар в ЦСПМ-София. Също като него - 90% от потърсилите помощ не искат още един преглед в болница. И въпреки че сме в сезона на отпуските, на шофьорите на линейките не им е лесно. „Адекватни шофьори правят път, неадекватни стоят и вдигат ръце и се панират, в основни линии се справяме. Всичко е трудно, все пак спасяваш човешки живот”, обясни Анани Ковачев, шофьор в СЦМП-София. Следващите сигнал е за припаднала в офис 36-годишна жена. По наблюдение на лекарите за момента броят на припадналите е по-малък в сравнение с миналото лято. А съветите на лекарите са: Избягвайте дългия престой на слънце, ако сте навън - носете светли дрехи и потърсете сянка, особено в обедните часове.", "date": "2019.08.12", "title": "Десетки колабираха в София заради жегите"}
{"url": "https://www.24chasa.bg/novini/article/7603051", "text": "Турският външен министър Мевлют Чавушоглу днес изрази безпокойство заради въоръженото нападение в джамия край Осло, предаде Анадолската агенция, цитирана от БТА. Изключително тъжен и притеснен съм заради нападението в джамията в Норвегия, посочи Чавушоглу в Туитър. Благодаря на норвежката министър-председателка Ерна Сулберг за искрените й послания срещу засилващия се расизъм и ислямофобия по света, написа Чавушоглу. 21-годишен норвежки младеж откри в събота стрелба в джамията в предградие на Осло.", "date": "2019.08.12", "title": "Чавушоглу: Изключително тъжен и притеснен съм заради нападението край Осло"}
{"url": "https://www.24chasa.bg/novini/article/7603055", "text": "39 градуса е максималната температура за днес, измерена в метеорологичната станция към НИМХ в Сандански. В област Благоевград е обявен оранжев код за опасно горещо време, предаде Шестима пациенти с топлинен колапс и хипертонични кризи са потърсили помощ във филиалите на спешна помощ в Петрич, Сандански и Гоце Делчев. 17 лекарски екипа и линейки са в постоянна готовност да реагират при спешни повиквания. От областната инспекция по труда заявиха за „Хоризонт“, че се извършват засилени проверки на рисковите работни места на открито, най- вече по строителните обекти, откритите заведения и шивашките предприятия. Следи се дали работодателите са осигурили предпазни средства за работа при високи температури, прохладни помещения, повече и по-дълги почивки, както и течности за работниците. От Агенция „Пътна инфраструктура“ заявиха, че няма да въвеждат забрана за движение на тежкотоварните камиони, въпреки, че температурата на асфалта е над 70 градуса. Днес температурите надвишиха 40 градуса в Босна и Херцеговина и Хърватия - най-високите до момента за региона това лято. Според метеоролозите температурите ще паднат в края на тази седмица, очакват се и гръмотевични бури на целия Балкански полуостров.", "date": "2019.08.12", "title": "39 градуса днес в Сандански, шестима потърсили лекарска помощ"}
{"url": "https://www.24chasa.bg/novini/article/7603067", "text": "Горещата вълна достигна днес връхната си точка в страните от Западните Балкани, градове като Подгорица и Тирана опустяха напълно, животните в Скопската зоологическа градина се разхлаждаха със сладолед, дини и вода, плажовете на хърватското и черногорското крайбрежие са препълнени, а лекарите съветват хората да не излизат от 11 до 17 часа, предаде Танюг, цитирана от БТА. В много хърватски градове е обявен червен код, след като температурите на места надхвърлиха 40 градуса при абсолютно безветрие. В Босна и Херцеговина е обявен оранжев код, а температурите също наближават 40 градуса. Най-горещо е в Мостар, където кодът е червен. Подобно е положението и в Северна Македония. В Скопие е измерена температура 40 градуса, което накара служителите в зоопарка да измислят начини да разхладят животните. На маймуните беше раздадено голямо количество плодов сладолед, носорозите получиха охладени дини, а слоновете, които се разхлаждат сами с пясъчни бани, бяха напръскани допълнително с вода. Изключително високите температури, също 40 градуса, буквално опразниха улиците на черногорската столица Подгорица, а лекарите имаха много работа със слънчасали пациенти. Горещата вълна заля и Албания, където най-високата температура беше 41,6 градуса. Улиците на Тирана също са празни, а много от жителите й се отправиха към плажовете. Това не е най-топлото лято в Албания досега. По-горещо е било през 2015 г., когато най-високите дневни температури са били 43 градуса.", "date": "2019.08.12", "title": "Горещата вълна тормози Западните Балкани, живакът мина 40 градуса"}
{"url": "https://www.24chasa.bg/novini/article/7603072", "text": "Скандал в Северна Македония. Италиански вестник публикува записи, намекващи за корупция в прокуратурата в Скопие. В случая, наречен \"Рекет\", е замесен и бизнесмен, който България искаше да бъде почетен консул на страната в западната ни съседка. Записите са разпространени от италианския вестник \"Ла Верита\", близък до управляващите в Рим популисти. В тях се намеква, че бившият шеф на Специализираната прокуратура Катица Янева може да е замесена в получаване на подкуп от 5 милиона евро, даден, за да бъде спасен от разследване за пране на пари предприемачът Йордан Камчев. Той е приближен на осъдения за злоупотреби бивш премиер Никола Груевски. Камчев има български паспорт, а преди две години от Скопие са отхвърлили предложението на страната ни да бъде назначен за почетен консул в Охрид. Македонският шоумен Боян Йовановски, наричан Боки 13, и бизнесменът Зоран Милески са обвинени от Камчев в изнудване за 1,5 млн. евро в замяна за освобождаването му от ареста. Решението за това трябвало да подпише Катица Янева. Миналата седмица „Ла Верита” публикува записи, в които се чува нейният глас при разговори с Камчев. В един от трите оповестени в понеделник записи се чува репликата: \"Българите да не се месят\", а в друг Йовановски обяснява, че е говорил по случая с премиера Заев. Министър-председателят обаче отрече да е замесен. \"Някои от заподозрените злоупотребяват с името ми. Най-остро, категорично и отговорно отхвърлям каквато и да било връзка, сътрудничество или комуникация със заподозрения Боян Йовановски във връзка със случая „Рекет”, каза Зоран Заев. В обръщение към нацията президентът Стево Пендаровски обяви, че предсрочни избори не са в интерес на страната, тъй като се очаква до края на годината приемане в НАТО и започване на преговори за членство в Евросъюза. \"Тази трудна ситуация поставя на голямо изпитание правовата държава, съответните институции, но и всички нас - отговорните политици\", каза още Пендаровски. Катица Янева потвърди, че гласът от публикувания запис на разговор е нейният. Тя обясни, че нейно задължение, като специален прокурор, е било да комуникира със заподозрени, но никога не е търгувала с влияние. „Дойче Веле” твърди, че Камчев е поискал помощ от България, която му била осигурила охрана. От българското външно министерство отрекоха и обясниха, че бизнесменът не е търсил съдействие.", "date": "2019.08.12", "title": "Бившата шефка на специализираната прокуратура в Македония взела подкуп от 5 милиона евро?"}
{"url": "https://www.24chasa.bg/novini/article/7602703", "text": "Голям пожар избухна този следобяд в местност, близо до село Брягово, Хасковско, предаде  . Към мястото пътуват автомобили на пожарната. До момента няма информация за ранени. Очаквайте подробности!                                                                                                                                                                                                                                                                                                                                ", "date": "2019.08.12", "title": "Голям пожар гори в местност край Хасково"}
{"url": "https://www.24chasa.bg/novini/article/7602658", "text": "Австралийски турист беше арестуван в Бали след пиянско буйство, включващо кражба на мотоциклет, разрушаване на магазин и нахлуване в дом с нападение на собственика, съобщи полицията, цитирана от  . Унищожителното опиянение на Никълъс Кар, уловено във видео, разпространено в социалните мрежи, започнало в събота. Тогава 26-годишният пияница побягнал бос по улицата в популярна туристическа зона на индонезийския ваканционен остров Семиняк. Докато крещял псувни, се блъснал в капака на движеща се кола. След това връхлетял нищо неподозиращ местен мотоциклетист и се запътил към магазин в близост. Опитвайки се да влезе, счупил стъклена врата. Минути по-късно решил да открадне мотоциклет и избягал. Малко след това, все още под влиянието на алкохола, Кар нахлул в чужда къща, където нападнал спящия собственик на дома. В крайна сметка той бил задържан от полицията и откаран в болница. Снимките, които циркулират в социалните медии, го показват окървавен и насинен. Кар е обвинен в нападение и имуществени щети. За извършеното, го грозят повече от 2 години затвор. Пред медиите Никълъс Кар се яви в оранжев затворнически гащеризон и призна, че е изпил повече от 10 малки бутилки алкохол. \"Бях много пиян и се извинявам. Изобщо не помня нищо\", каза той пред репортери. \"Просто искам да се извиня на всички - на жертвите, на хората в Бали, на всеки, засегнат от това\", добави той. Милиони туристи годишно посещават Бали. Някои от тях са арестувани за редица престъпления, включително наркотрафик, който се наказва със смъртно наказание.", "date": "2019.08.12", "title": "Пиян австралиец вилня в Бали - счупи врата на магазин, открадна мотор и нахлу в чужд дом (Видео, снимки)"}
{"url": "https://www.24chasa.bg/novini/article/7602695", "text": "„Ситуацията е опасна заради ходовете и позициите на двете сили. Има промяна в политиката на Иран и това се забелязва в последните 4-5 седмици. От две седмици се вижда и промяна в стратегията на САЩ. Иран променя правилата на играта, защото знае как да влияе върху Запада и САЩ – чрез атомното споразумение и чрез създаването на условия за високо напрежение в региона“. Според Халаф Иран изпраща послание към Европа, като започва периодично да напуска параметрите на споразумението и започва да обогатява с повече стойности уран. „Европейците се притеснени. Но това е послание и към Израел. Израелците са най-уязвими по отношение на атомната програма на Иран. По повод промяната на стратегията на САЩ – американците преминаха от военната заплаха до демонстрация на методи за създаване на военна атака срещу ирански позиции. Това започва с опитите на държавния секретар да създаде военна морска сила, която да охранява петролните кораби в Ормузкия залив“. „Досега политиката на Иран беше - добре, ще търпим американските санкции, ще опитваме да създадем напрежение, но ще чакаме изборите в САЩ“, допълни Мохамед Халаф и подчерта, че иранците са в тежко икономическо положение – в страната има ръст на безработицата, а цените на стоките се увеличават: „Преди санкциите Иран изнасяха по около 2,5 млн. барела петрол на ден, сега около 300 000. Иранците осъзнават, че Доналд Тръмп цели създаване на социален и политически бунт, който да доведе до сваляне на режима. Но това няма да бъде лесно, защото събитията ще бъдат по-кървави дори от тези в Арабската пролет“. По думите на анализатора Европа няма единна адекватна политика по отношение на Иран и е безсилна пред американските методи и санкции срещу Иран. „Европа вече предпочита бизнеса със САЩ вместо този с Иран… Иран са заплашвали, че ще наводнят европейските пазари с наркотици, тъй като ще спират операциите срещу трафикантите на афганистански опиум, който минава през Иран към Европа. Това застрашава много европейската вътрешна сигурност. Иран могат да засилят натиска над Европа и чрез опити за дестабилизация на европейските столици чрез атентати срещу ирански дисиденти, както се случи миналата година във Франция, когато службите осуетиха такъв атентат. Опит за такъв атентат имаше и в Дания. Това показва безсилието на Европа в този конфликт“, коментира Халаф.", "date": "2019.08.12", "title": "Мохамед Халаф: Може да избухне неочаквана война"}
{"url": "https://www.24chasa.bg/novini/article/7601125", "text": "Едва 1433 души са поискали да се пенсионират по стария ред с 3-те “златни години” стаж отпреди 1997 г. от 4 май досега. Това показва справка на Националния осигурителен институт (НОИ), изготвена за “24 часа”. Отделно 2203-ма души, които са били в заварено положение между 31 декември 2018 г. и 3 май 2019 г. (преди да влязат в сила новите правила), също са предпочели пенсиите им да се пресметнат и с трите “златни години”. Те могат да упражнят еднократно правото си на избор до 4 ноември, като подадат заявление за изчисляване на индивидуалния коефициент по старата методика, като съответно занесат документите за стаж, обясниха от НОИ. Според експерти категорийните работници като миньорите, както и за хората, ще е по-изгодно да се пенсионират по старата формула и да ползват за изчисление на пенсията си трите “златни години” преди 1997 г. Това са годините, в които доходите на кандидата за пенсия са били най-високи спрямо средните възнаграждения за страната. От началото на годината общо свързана с трудова дейност. “За всички, които след влизането в сила на законовата промяна не са пожелали пенсията им да бъде определена при прилагане и на старата методика, тя е отпусната по новия ред”, обясниха от НОИ. Това означава, че за над 46 хил. души е по-изгодно да се пенсионират с осигурителния доход след 2000 г. Учителите са най-облагодетелствани от новата формула, показват изчисленията на експертите. Причината е, че през последните години заплатите им растат. За хората в сектор “Сигурност” новата формула също дава по-висока пенсия. Няма разлика при изчисляването на пенсията по новата и старата методика при тези, които са се осигурявали на максималния или пък на минималния осигурителен доход. Преди време изчисленията на експертите на НОИ показаха, че възможността за избор между двете формули ще даде Заради двойното смятане през тази година към бюджета на НОИ бяха прехвърлени допълнителни 13,7 млн. лв. Според прогнозите в края на 2022 г. ще са нужни допълнителни 14,1 млн. лв. Правото на избор по коя методика да се изчислява бъдещата пенсия бе дадено с промени на Кодекса за социално осигуряване, приети през април. До тях се стигна, след като хора започнаха да се оплакват, че действащите от 1 януари 2019 г. разпоредби ги ощетяват и намаляват размера на прогнозната им пенсия. От тази година във формулата за определяне на индивидуален коефициент трябваше да влиза само осигурителният стаж от 2000 г. нататък, но според експертни прогнози това намаляваше с около 5% пенсиите на част от бъдещите пенсионери. За да няма объркване, от 7 май НОИ автоматично смята коя пенсия е по-изгодна и дава по-високата. За целта трябва да се направи специална отметка в заявленията. Ако хората забравят да отбележат, че искат пенсията им да се преизчислява по старата формула, но предоставят документи за “златните години”, експертите пак ще смятат и двете. При подаването на документи за пенсиониране трябва да се предоставят доказателства за 3-те т. нар. златни години стаж отпреди 1997 г. - редовна трудова книжка или валидни удостоверения за пенсиониране. осигурителния стаж. Ако и експертите не могат да открият оригинални документи обаче, пенсията се смята с дохода след 2000 г. За желаещите да се пенсионират по новата методика няма да е нужно да правят отметки и да носят документи, защото годините стаж след 2000-ата ги има в регистрите на НОИ. Гражданинът директно ще получи пенсия, определена по новата методика. Това става 4 месеца след подаването на заявлението. Мобилни експерти отново ще тръгнат из страната през септември, за да помагат на бъдещите пенсионери да изберат кой коефициент ще е по-добър за тях. До края на август ще бъдат качени графиците в общинските центрове по места, обясниха от Националния осигурителен институт. Мобилните приемни се правят в отдалечени градове, където няма поделения на НОИ. Така не е нужно хората да се разкарват и да харчат пари за транспорт. Консултации без почивка пък се правят във всички приемни на НОИ. За справката кандидат-пенсионерите трябва да си носят документите за осигурителен стаж за времето до 31 декември 1996 г., както и УП-2 за брутното трудово възнаграждение или доход, върху които са внесени осигуровки за 3 последователни години от последните 15 г. преди 1 януари 1997 г. Те трябва да знаят, че консултациите с експертите дават прогнозен размер на пенсията. Освен това в консултациите осигурителният стаж до 1 януари 1997 г. ще се третира като стаж от трета категория труд. Причината е, че той се доказва при пенсионното производство. Преди да отиде на гишето пък всеки може да пресметне онлайн каква пенсия ще получи. Това става с комбинирания калкулатор, за който е нужен ПИК. Досега онлайн са смятали над 35 529 души.  216 037 българи продължават да работят и след пенсия, показват данните на Националния осигурителен институт (НОИ) за първите пет месеца на годината. Над половината от тези, които продължават да се трудят - 124 680 пенсионери, са поискали да им се преизчислят пенсиите с осигурителен стаж и доход, придобити след пенсионирането. От тях 36 985 пък са се възползвали от новата услуга на НОИ за еднократно подаване на заявление. И занапред пенсиите им ще се преизчисляват по служебен път. Досега хората се разкарваха и чакаха по гишетата, за да носят удостоверения за зачетен трудов и осигурителен стаж. Една от основните причини да останат на трудовия пазар, е, че част от тях са на ниски пенсии, често на минималната. Други, като военни, полицаи и учители пък продължават да се трудят, защото са се пенсионирали по-рано. Броят на българите, които избират да се трудят и след пенсионирането, расте постоянно от 2014 г. “Повечето от тях са специалисти, които са преценили, че могат да продължат в професията си”, обясняват експерти. Според Кодекса за социално осигуряване, продължавайки да работят и след излизане в заслужена почивка, трудещите се могат да увеличат размера на пенсията си. Така средната лична пенсия на работещ пенсионер е 501,96 лв. - с над 100 лв. по-висока от средната на тези, които вече не ходят на работа. Работещите пенсионери инвалиди пък са 106 113. Но при тях средната пенсия през май е далеч по-ниска и достига едва 280,14 лв. Възрастните хора, които и след пенсия работят, предпочитат сменния режим, при който се редуват поредица от дни в заетост и почивка. “Във всички случаи мотивът им за включване в заетост е да са на пълно осигуряване, което допринася за ръст на пенсиите им”, обясниха експертите от Агенцията по заетостта. Продавач е и най-желаната професия от пенсионерите. Дамите с пенсия търсят професии, свързани с персонални услуги към населението - детегледачки в детски заведения, санитари, помощници в магазини, помощници в кухня, обобщават от агенцията. Те намират препитание и като общи работници в преработвателната промишленост (консервна, хранително-вкусова), шивачи. Жените по-лесно успяват да се реализират на високи позиции и след пенсия. Така пенсионерките работят и като преводачки, възпитателки и счетоводителки. Често срещано е жените над 65 г. да работят като социолог и анкетьор. При мъжете пенсионери най-често срещаната професия е охранител. Веднага след това са троителни професии, техници по поддръжка. Пенсионерите намират работа и като шофьори и животновъди. От началото на годината чрез бюрата по труда работа са започнали общо 1121 регистрирани пенсионери. Техният брой е нараснал с 37,2% спрямо същия период на миналата година. Към края на юни в бюрата по труда са регистрирани 1954 лица, придобили право на пенсия. Жените са 1252, или 64% от всички. Най-много пенсионери, които са си намерили работа чрез държавата, са от Пловдив. Веднага след това се нарежда най-добре развиващият се икономически район - София. Топ 3 се допълва от Бургас. В дъното на класацията са Добрич, Хасково, Ямбол и Смолян.", "date": "2019.08.12", "title": "Едва 1433 с пенсия по старата формула, за над 46 000 е по-изгодно без “златните години”"}
{"url": "https://www.24chasa.bg/novini/article/7602719", "text": "Забрана да се използва Звездата от Вергина на всякакви публични места е в сила от днес в Северна Македония съгласно изпълнението на условията в споразумението с Гърция по спора за името, съобщава гръцкият в. \"Катимерини\", цитирана от БТА. Споразумението, което в началото на 2019 г. бе одобрено от парламентите на двете страни, предвиждаше шестмесечен преходен период преди забраната да бъде въведена. Договорът с Гърция поставя условие Северна Македония да се откаже от всякакви претенции за връзки с културата на древна Македония и нейните символи. Звездата от Вергина бе изобразена върху първия флаг на страната, но след това премахната, след като Гърция наложи търговско ембарго на Македония, напомня \"Катимерини\".", "date": "2019.08.12", "title": "Скопие забранява Звездата от Вергина на всички публични места"}
{"url": "https://www.24chasa.bg/novini/article/7602713", "text": "Досега германските потребители пренебрегваха неособено розовата перспектива пред световната икономика, тъй като стабилният пазар на труда, рекордно ниските лихви, по-големите заплати и ниската инфлация насърчават германците да отворят портмонетата си и да харчат. Чух от познати, че имат усещането, че разполагат с повече пари сега и като цяло харчат повече, каза Александър Козлик, мениджър по въпросите на здравето и безопасността в берлинска компания. \"Харесва им да се наслаждават на живота и да харчат повече пари, правейки го\", каза Козлик, който е баща в младо семейство и подобно на много берлинчани е на мнение, че пазаруването може да бъде част от това да се възползваш максимално от живота в германската столица. Десетилетия износът и производството са стожерите на най-голямата европейска икономика, помагайки й да излезе от унижението и катастрофата на Втората световна война и поставяйки основите на икономическото чудо, започнало да се оформя през 50-те години на миналия век. Неотдавна обаче новото усещане за икономическо доверие помогна това да се промени. Германската икономика отчете девет поредни години на растеж, а заплатите миналата година нараснаха с най-бързото си темпо от 2011 година. Тъй като лихвите са изключително ниски, няма стимул парите да се трупат в банките и много германци изоставиха отколешната германска традиция да спестяват, а вместо това изтеглят парите си, за да отидат да пазаруват в магазините или онлайн. Германските потребители са изхарчили над 438,3 милиарда евро (492 милиарда долара) през първата половина на годината. Мисля, че хората спестяват по-малко от преди, каза Козлик. Въпросът сега обаче е колко дълго частното потребление може да остане извън надвисналите над производството облаци на фона на международното напрежение, включително американско-китайския търговски конфликт и риска от Брекзит без споразумение. Германската промишленост е в криза, каза Улрих Щефан, главен инвестиционен стратег в Deutsche Bank. Германската икономика се представя добре досега, защото потребителите и секторът на услугите са оптимистично настроени, допълни той. Данните могат да сочат, че промишленият сектор по света отчита голям спад, включително в САЩ, Китай и Германия, но цифрите за германското частно потребление очертават една оптимистична картина. Германската безработица се е задържала на равнище 5% за трети пореден месец през юли, а продажбите на дребно са се увеличили през юни с най-бързия си темп от 12 години, скачайки с 3,5% спрямо май и с 2,2 % за първото полугодие, подпомогнати от значителното пазаруване онлайн. \"Хората харчат за удоволствия и за децата, семейството си и ако е възможно за себе си\", каза Козлик. \"Хубавото в Берлин е, че предлага толкова много неща и имаш чувството, че трябва да опиташ всичко, включително пътувания извън града\", допълва той. Оптимизмът сред германските потребители обаче подчертава разминаването между настроението сред над 20-те милиона германски домакинства и ръководствата на германските компании. Следеният отблизо индекс на бизнес доверието на мюнхенския институт Ifo се е понижил до шестгодишен минимум миналия месец. Ifo отбеляза, че настроението сред производителите е в състояние на \"свободно падане\". Публикуваните тази седмица германски данни също така повишиха притесненията, че германската индустрия изпитва затруднения заради напрежението в търговските отношения между САЩ и Китай, разтърсили световните финансови пазари, а сега заплашва да прерасне в пълномащабна валутна война. Заводските поръчки за второто тримесечие са се свили с 1% след спад с 4,2 % през първите три месеца на годината, а промишленото производство през второто тримесечие е спаднало с 1,9 % спрямо 0,3% спад през първото тримесечие. Същевременно търговията през юни се е свила, като износът е намалял с 8% спрямо същия месец миналата година, а вносът е спаднал с 4,4 % на годишна основа. В резултат на всичко това все повече анализатори очакват данните, които ще бъдат публикувани следващата седмица, да покажат, че германската икономика се е свила или е била в стагнация през второто тримесечие. Има също така признаци, че опасенията за световната икономика застигат германските потребители. Нюрнбергският институт за проучвания GfK съобщи миналата седмица, че предварителният му индекс за потребителското доверие за август отчита понижение, тъй като икономическите очакванията на домакинствата са спаднали, въпреки че са нараснали очакванията на потребителите за доходите им, а желанието им да купуват се запазило на добро равнище. \"Очевидно е, че глобалното икономическо забавяне, търговският конфликт и дискусиите около Брекзит имат все по-голямо влияние върху потребителското доверие\", предупреди GfK. /БТА/", "date": "2019.08.12", "title": "Защо германците харчат без притеснения?"}
{"url": "https://www.24chasa.bg/novini/article/7602724", "text": "Американският президент Доналд Тръмп желае успешен Брекзит и Вашингтон ще подкрепи Обединеното кралство с двустранно споразумение за свободна търговия, заяви съветникът за националната сигурност Джон Болтън, цитиран от Ройтер и БТА.  Великобритания се готви да напусне ЕС на 31 октомври в най-големия си геополитически завой след Втората световна война и мнозина дипломати очакват Лондон все повече да разчита на САЩ, отбелязва агенцията. Болтън, който е в Лондон за двудневни консултации с британски представители, търси подобряване на двустранните отношения при новия премиер Борис Джонсън след напрежението по времето на Тереза Мей. Ключовото послание на Болтън е, че САЩ ще помогнат за смекчаване на последиците от Брекзит със споразумение за свободна търговия, за което преговарят американският постоянен търговски представител Робърт Лайтхайзер и британската му колега Лиз Тръс. По думите на представител на администрацията на Тръмп посланието на Болтън към британските представители е, че Тръмп желае успешно британско излизане от ЕС и че търговска сделка би помогнала на Лондон. Президентът Тръмп искаше да работи с правителството на Мей за подобна сделка, но то не я желаеше. Настоящото правителство е склонно да го направи и сме много щастливи от този факт, каза пред журналисти американският представител, придружаващ Болтън.", "date": "2019.08.12", "title": "Джон Болтън: САЩ ще подкрепят Великобритания след Брекзит"}
{"url": "https://www.24chasa.bg/novini/article/7602718", "text": "Канцлерът на ФРГ Ангела Меркел се завръща от лятна почивка и възобновява правителствената си работа в Берлин, отбелязва националният ежедневник Die Frankfurter Allgemeine Zeitung, цитиран от  . Основните теми през есента вероятно ще бъдат политиката на правителството по отношение на климата, където предстои решение в кабинета, и бюджетът за 2020 г., който по традиция се обсъжда в Бундестага през първата седмица след лятната ваканция. Изборите в Бранденбург и Саксония (1 септември), както и в Тюрингия (27 октомври) също подлежат на дискусии. И накрая, в края на годината, се очаква решение на коалиционния партньор ГСДП за това дали социалдемократите искат да останат в четвъртото правителство на Меркел. В международен план в центъра остава Брекзит въпросът дали Великобритания при премиера Борис Джонсън ще напусне ЕС без споразумение. Меркел е поканила Джонсън на посещение в Берлин.", "date": "2019.08.12", "title": "Свърши почивката на Меркел, връща се на работа"}
{"url": "https://www.24chasa.bg/novini/article/7601784", "text": "Китайският сайт за онлайн резервации Qunar вече продава билети за полетите от новото международно летище Дасин в Пекин, което се очаква да заработи на 30 септември, информира  Според информация на Qunar.com, в момента могат да бъдат закупени самолетни билети за местни дестинации като Шанхай, Гуанджоу, Чънду и Кунмин, а от международните от Пекин за Лондон, Хелзинки, Казабланка и Катманду. Билетите на летището Дасин за значително по-евтини в сравнение с тези на столичното (Beijing Capital International Airport). Плановете са пробните полети да приключат до 15 август. Китайското правителство одобри проекта за ново летище през 2014 г., а строителните работи бяха завършени на 30 юни тази година. Дасин ще бъде най-голямото международно летище в Северен Китай.", "date": "2019.08.12", "title": "Вече могат да бъдат закупени самолетни билети за полети от международно летище Дасин в Пекин"}
{"url": "https://www.24chasa.bg/novini/article/7602725", "text": "България и Туркменистан обсъждат спогодба за избягване на двойното данъчно облагане и развитие на сътрудничеството в сферата на енергетиката, каза пред журналисти министърът на регионалното развитие и благоустройството Петя Аврамова след посещението на българска правителствена делегация в Туркменистан, предаде БТА. Министърът на енергетиката Теменужка Петкова посочи, че доставките на природен газ от Туркменистан за България са отдавна на дневен ред между правителствата на двете страни. През суапови сделки страната ни може да диверсифицира доставките на природен газ от Туркменистан, посочи тя. На срещата на Бойко Борисов и на руския премиер Дмитрий Медведев в Туркменистан днес бяха обсъди връзките на двете страни в енергетиката, каза Теменужка Петкова. През септември предстои заседание на съвместната комисия за икономическо сътрудничество на България и Русия във Варна, където ще бъдат обсъдени тези въпроси, допълни тя. На 19 август е крайният срок за подаване на документи за реализация на проекта за изграждане на АЕЦ \"Белене\". Предварителен интерес има от страна на китайска корпорация, южнокорейска компания, на корпорацията \"Росатом\" и от фирмата \"Дженерал Електрик\". Очакваме максимален бой инвеститори да потвърдят желаните си за участие в проекта, каза Теменужка Петкова. Проектът за газопровода \"Южен поток\" дава възможност за диверсификация на доставките на енергията. Надявам се съвсем скоро да сключим договор и да реализираме целите през обществената поръчка, каза министърът на енергетиката. От страна на \"Газпром\" резервираха обеми в газопровода и ние пристъпваме към възлагане на обществена поръчка и се надяваме на успешна реализация на проекта, посочи Петкова. В рамките на транспортния коридор Каспийско до Черно море участват няколко държави. България може да се включи с морските си пристанища. В Транспортния коридор от персийските пристанища на Иран до Черно море се говори с няколко държави , включително Иран. Споразумение за този коридор трябва да се ратифицира от Европейската комисия, посочи министърът на транспорта Росен Желязков. Днес НСИ съобщи, че през първото полугодие има рекорден износ от 28 милиарда лева. Има и ръст на средната работна заплата, но тук имаме още много работа и с това не бих се хвалил, каза министърът на икономиката Емил Караниколов. Няма как туркменистанския газ да стигне до България без инфраструктура и затова се търсят възможности за суапови сделки за строителство на газопровод пред Каспийски море , каза Теменужка Петкова.", "date": "2019.08.12", "title": "Теменужка Петкова: 4 фирми, сред които \"Росатом\", имат интерес към АЕЦ \"Белене\""}
{"url": "https://www.24chasa.bg/novini/article/7602734", "text": "Завършен е първият участък от 403-километровия участък от газопровода „Турски поток“, който ще премине през територията на Сърбия от българската граница до град Чуприя, съобщи в понеделник Радио и телевизия „Войводина“, цитирана от TACC. В момента се работи по изграждането на втория сегмент - от Чуприя до река Дунав. Общо трябва да бъдат изградени четири участъка, според плановете газопроводът се очаква да бъде завършен до края на годината. При строителството на втория участък ще бъдат използвани над 50 хиляди тона тръби, предаде \"Фокус\".  По-рано министърът на минното дело и енергетиката на Сърбия Александър Антич заяви, че около половината от тръбите, необходими за изграждането на сръбския участък от газопровода „Турски поток“ в размер на 180 хиляди тона, вече са пристигнали в страната. Според него доставките се извършват по вода, тръби пътуват към сръбските пристанища на река Дунав в Нови Сад и Смедерево. Сърбия започна строителни работи по своя газопровод, без да чака да приключи работата по българския участък. На 5 март сръбската енергийна агенция одобри строителството да започне през април. Изграждането на газопровод в Сърбия от границата с България до границата с Унгария е съвместното предприятие на Газпром и „Сърбиягаз Газтранс“ Нови Сад. Сръбският участък на „Турски поток“ ще започне да доставя газ до края на април 2020 г", "date": "2019.08.12", "title": "ТАСС: Завърши изграждането на първия участък от „Турски поток“ в Сърбия"}
{"url": "https://www.24chasa.bg/novini/article/7602754", "text": "В рамките на операцията служители на сектор „Трафик на хора“ - ГДБОП, съвместно с представители на Национална комисия за борба с трафика на хора, са извършили проверки на лица с рисков профил. Съгласно плана за провеждането на операцията, действията са обхванали територията на Летище-София и на ГКПП в страната. Главна дирекция „Гранична полиция“ и Дирекция „Международно оперативно сътрудничество“ са оказали съдействие с оглед непрекъснат обмен на оперативна информация и координацията с останалите участващи държави.Проверени са близо 200 души с рисков по отношение трафика на хора профил, както и близо 50 лични документа за самоличност поради съмнение, че са фалшифицирани. В хода на операцията са раздадени над 700 превантивни брошури. Служители на сектор „Трафик на хора“ при ГДБОП – МВР и представители на Националната комисия за борба с трафика на хора са провели и беседи на тема „Трафик на хора“ с ученици от столична гимназия, като са ги запознали детайлно със спецификите на престъплението и с това как да се предпазят от въвличане в ситуация на трафик. Освен България, в „Съвместни дни за действие срещу трафика на деца“ са участвали Австрия, Белгия, Хърватия, Дания, Унгария, Исландия, Латвия, Литва, Холандия, Португалия, Румъния, Словакия, Словения, Испания, Швеция, Швейцария и Обединеното кралство. Експерти по трафика на хора от правоприлагащите структури на всички изброени държави, както и представители на други ангажирани с проблема институции (социални работници, представители на общини, НПО и др.) са обединили усилия с цел идентифициране на потенциални жертви на престъплението. В рамките на операцията, на територията на Европейския съюз са проверени над 127 000 лица, 63 800 превозни средства и 1 100 локации (сред които частни имоти, търговски обекти, хотели, авто- и ж.п. гари, пристанища, аерогари и гранични контролно-пропускателни пунктове). Проведени са превантивни кампании в учебни заведения с цел повишаване на информираността по отношение трафика на хора. Извършени са 34 ареста на заподозрени в трафик на хора, както и 36 ареста за други извършени престъпления като кражби, нелегална миграция и разпространение на порнографски материали с ненавършили пълнолетие лица. На територията на ЕС са идентифицирани 206 потенциални жертви, 53 от които непълнолетни. Във връзка с това са стартирани 31 нови разследвания по трафик на хора.", "date": "2019.08.12", "title": "ГДБОП участва в международна операция срещу трафика на деца"}
{"url": "https://www.24chasa.bg/novini/article/7602770", "text": "Национален статистически институт днес обяви данните за износа на България, според които той е достигнал почти 28 милиарда лева за първите 6 месеца на годината. Това написа във фейсбук министър-председателят Бойко Борисов по повод публикуваните от НСИ данни днес. \"Толкова голяма сума от продажба навън в рамките на шест месеца страната ни не е отчитала никога в стопанската си история. Според данните на Националния статистически институт средната брутна месечна работна заплата нараства с 4.3% спрямо първото тримесечие на 2019 г. и достига 1 260 лева\", написа още Борисов. През периода януари - юни 2019 г. от България общо са изнесени стоки на стойност 27 840.5 млн. лв., което е с 6.3 на сто повече в сравнение със същия период на предходната година, показват предварителни данни на Националния статистически институт. През юни 2019 г. общият износ на стоки възлиза на 4 524.4 млн. лв. и намалява с 6.4 на сто спрямо същия месец на предходната година. През периода януари - юни 2019 г. общо в страната са внесени стоки на стойност 30 508.9 млн. лв. (по цени CIF), или с 0.4 на сто повече спрямо същия период на 2018 година. През юни 2019 г. общият внос на стоки намалява с 14.3 на сто спрямо същия месец на предходната година и възлиза на 4 713.1 млн. лева.", "date": "2019.08.12", "title": "Борисов за българския износ: Страната ни не е отчитала толкова голяма сума никога"}
{"url": "https://www.24chasa.bg/novini/article/7602740", "text": "\"България като дестинация-мечта\" - под това заглавие авторитетният германски „Франкфуртер Алгемайне Цайтунг” публикува обширен анализ от своя балкански наблюдател Михаел Мартенс, посветен на бъдещата голяма инвестиция на „Фолксваген“. „Битката изглежда приключила, но предполагаемият победeн не се отказва. В борбата за една от най-големите задгранични инвестиции в историята на Фолксваген през миналите седмици се засилиха сигналите, че автомобилните мениджъри във Волфсбург ще изберат Турция\" - така започва статията във „Франкфуртер Алгемайне Цайтунг”. По-нататък Мартенс се връща към изявленията на Щефан Вайл, министър-председател на Долна Саксония пред агенция ДПА. Вайл, който е член на Надзорния съвет на „Фолксваген“, представлявайки държавата като акционер, в края на юли защити евентуално решение в полза на Измир. Според него, решението за голямата инвестиция ще бъде със сигурност икономическо, а не политическо. Агенция ДПА припомни, че според критиците, новият завод не бива да се строи в Турция заради положението с човешките права в тази държава. В отговор Щефан Вайл обърна внимание, че от друга страна пък не бива да се обезкуражават демократите в Турция. \"За България процесът още не е приключил\" В статията на „Франкфуртер Алгемайне Цайтунг” накратко се разказва предисторията на съревнованието за голямата инвестиция, а авторът подробно цитира бившия президент Росен Плевнелиев, който е член на Управителния съвет на Аутомотив Клъстер България. Българските медии наскоро също цитираха Плевнелиев с оптимистичното твърдение, че за България процесът още не е приключил. В следващите месеци България продължава да работи заедно с „Фолксваген” и преговарящите екипи, посочи бившият президент и заяви: „Докато няма подписан договор с една от двете държави, всяка една от тях е алтернатива”, отбеляза той. Във „Франкфуртер Алгемайне Цайтунг” четем: „Плевнелиев вече не играе роля в първите редици на българската политика, тъй че може да си позволи да говори за Турция много по-директно, отколкото правителственият ръководител Бойко Борисов, който винаги много внимава да не провокира турския президент Реджеп Тайип Ердоган. В случая роля играят и страховете на София, че Ердоган би могъл да отвори за мигрантите турско-българската граница\", припомня Михаел Мартенс. В интервюто за вестника Плевнелиев твърди, че на Балканите наблюдават много внимателно къде ще отиде мега-инвестицията на „Фолксваген“. Бившият президент развива тезата, че ако концернът избере България, това ще бъде силен сигнал в подкрепа на демократичните и проевропейски сили в целия регион, докато изборът на Турция би означавал, че когато става дума за пари, законността и човешките права остават на заден план. Плевнелиев говори и за други фактори, които, според него, говорят в полза на България. Например - синдикалните права, охраната на труда, опазването на околната среда. Авторът на статията цитира документ на английски език, разпространен от Росен Плевнелиев, в който се прави сравнение между България и Турция от гледна точка на очакваната инвестиция. В документа става дума за нарушенията на човешките права в Турция и за посегателствата срещу правата на работниците. В същото време България предлага най-ниското равнище на заплащане в целия ЕС - по-ниско, отколкото в Турция, посочва документът. Тук авторът на статията Михаел Мартенс припомня обаче, че предприемачите от Германо-българската търговска камара се тревожат от нещо съвсем друго: от недостига на квалифицирани кадри. Фолксваген може да омете целия трудов пазар в България По-нататък в статията четем: Според добре информиран източник в София, много чуждестранни фирми, които вече работят в България, всъщност биха се радвали, ако „Фолксваген“ не инвестира в страната. „Опасяват се, че VW ще омете целия трудов пазар, а в резултат те самите ще трябва да плащат още по-високи възнаграждения, за да задържат работниците си. И затова предпочитат да преувеличават, когато говорят за липса на квалифицирани кадри,“ твърди близкият до правителството източник.\" В интервюто за „Франкфуртер Алгемайне Цайтунг” Росен Плевнелиев се спира и на такива глобални въпроси като опасността от деиндустриализиране на континента, когато стотици хиляди работни места се изнасят от Европа. Той признава, че като пазар България със своето топящо се население е по-непривлекателна от Турция. Същия аргумент, впрочем, привежда и германското електронно издание „Дойч-Тюркишер Журнал“, което цитира Алпер Канджа, шеф на турската Асоциация на автодоставчиците „Тайсад\". Канджа казва, че много неща говорят в полза на Турция, само имиджът на страната представлявал пречка. В обширния анализ на ФАЦ по-нататък се цитират и още размишления на Плевнелиев: „Кой ли би гарантирал сигурността на инвестициите в Турция, ако германо-турските отношения отново достигнат точката на замръзване, както през 2016? В същото време България имала подкрепата на Брюксел като гарант на правото на собственост, правата на работниците и защитата на природата. В София припомнят още, че със закупуването на руската противоракетна система С-400 Турция с големи крачки се отдалечава от НАТО и от ЕС.\" И още предимства на България Сред аргументите, с които България се опитва да привлече инвестицията на „Фолксваген“, Мартенс споменава още: България стриктно се придържа към европейските правила, никой не се бърка в решенията на Централната банка, българския лев от години вече е стабилен. Към края на статията четем: „Във Волфсбург едва ли имат нужда от такива лекции. Но България явно е решила да хвърли всички сили, за да привлече голямата инвестиция. Правителственият ръководител Бойко Борисов даже е взел нещата в свои ръце. В писмена позиция пред този вестник той изтъква кредитната благонадеждност, ниския външен дълг и други доказателства за стабилността на страната.\"", "date": "2019.08.12", "title": "Плевнелиев пред FAZ за VW: Ако изберат Турция, ще навредят на имиджа си на Балканите"}
{"url": "https://www.24chasa.bg/novini/article/7602782", "text": "Гръцки съд освободи под гаранция французин, чиято моторна лодка помете по-малък рибарски плавателен съд, при което двама души загинаха, а една жена бе тежко ранена, предаде Асошиейтед прес, цитирана от БТА.  Съдът определи днес гаранция от 50 хиляди евро и нареди 44-годишният мъж да се явява веднъж месечно във френското посолство в Белгия, където живее. Засега не е определена дата за съдебен процес. Французинът призна, че е управлявал моторницата, която в петък вечерта се блъсна в рибарската лодка близо до курорта Порто Хели в Пелопонес, на около 170 километра югозападно от Атина. Той е напуснал мястото след инцидента, а пред гръцките власти се яви в събота заедно с адвокат. На борда на 10-метровата моторна лодка са пътували единайсет души, а на 5-метровия рибарски съд - трима. По-малката лодка е била разцепена на две, след като моторницата се е врязала в нея.", "date": "2019.08.12", "title": "Гръцки съд освободи под гаранция французин, убил двама души с моторна лодка"}
{"url": "https://www.24chasa.bg/novini/article/7602785", "text": "Окръжен съд – Бургас отмени определение на Районен съд – Средец и взетата мярка за неотклонение задържане под стража спрямо Валери П., обвиняем за непристойни действия, грубо нарушаващи обществения ред в Средец, съобщи  , цитирайки пресцентъра на съда. Въззивната инстанция взе мярка за неотклонение домашен арест спрямо обвиняемия. Срещу Валери П. е повдигнато обвинение за това, че на 2 август в Средец, в условията на продължавано престъпление, ударил с брадва витрина на павилион, собственост на С. А., като унищожил две витринни стъкла. На същата дата и място, в Центъра за настаняване на деца от семеен тип, с брадва, взломил 2 входни врати, счупил стъкла и прозорци, както и се заканвал с думите „Ще Ви убия, ще Ви претрепя“. Според въззивната инстанция, правилен е изводът на първоинстанционния съд, че може да се направи обосновано предположение, за участие на обвиняемия в извършване на деянието, в което е обвинен. Окръжен съд – Бургас прие, че опасностите от извършване на престъпление и от укриване от страна на обвиняемия са налице „но не в този интензитет, налагащ най-тежката мярка за неотклонение задържане под стража, се казва в мотивите на съда. Установената му самоличност, настоящият адрес на обвиняемия в дома на неговата майка и чистото съдебно минало на Валери П., мотивираха въззивната инстанция да вземе по-леката по степен мярка за неотклонение домашен арест, която следва да ограничи свободата му на придвижване. Определението на Окръжен съд – Бургас е окончателно.", "date": "2019.08.12", "title": "Пуснаха под домашен арест мъж, вилнял с брадва в Средец"}
{"url": "https://www.24chasa.bg/novini/article/7602358", "text": "Френската министърка по въпросите за равенството между жените и мъжете и борбата срещу дискриминацията Марлен Шиапа призова днес да се разследват действията във Франция на Джефри Епстайн - американския финансист, който бе открит мъртъв след очевидно самоубийство по време на ареста му по обвинения в организиране на проституция и сексуален тормоз и експлоатация на непълнолетни, предаде Ройтерс. \"Американското разследване извади на бял свят връзки с Франция. За нас, следователно, е много важно, както и за жертвите, да бъде започнато разследване и във Франция, така че този въпрос да бъде изцяло разнищен\", каза Шиапа в декларация. Епстайн бе арестуван на 6 юли в щата Ню Джързи, след като кацна с частен самолет от Париж. \"Ню Йорк таймс\" съобщи, че е притежавал собственост във френската столица. Богат финансист с широки контакти, Епстайн от години бе прицел на обвинения в сексуален тормоз на момичета и млади жени. Той бе намерен обесен в килията си във федерален затвор в Ню Йорк в събота, предаде БТА. \"Бихме желали да използваме този случай, за да изразим отново максималната си решимост да защитаваме млади момичета от сексуално насилие и особено от експлоатация от криминални мрежи. Това ще доведе до обявяване на нови мрежи (за тази цел) до края на тази година\", добави френската министърка.", "date": "2019.08.12", "title": "Париж ще разследва престъпленията на Епстайн във Франция"}
{"url": "https://www.24chasa.bg/novini/article/7602359", "text": "Агенцията за храна и ветеринарство на Северна Македония забрани днес вноса на свинско месо и преработено свинско, както и вноса и транзита на живи домашни и диви прасета от Сърбия след информация за появила се африканска чума, предаде агенция МИА. Директорът на Агенцията Зоран Атанасов потвърди, че в Сърбия има африканска чума по свинете, конкретно в околностите на Белград, Младеновац, Смедеревска паланка, предава БТА. Атанасов съобщи на пресконференция, че в Република Северна Македония няма африканска чума. Ситуацията се следи внимателно и превантивните мерки са повишени до максимално равнище, каза той.", "date": "2019.08.12", "title": "Северна Македония забрани вноса на свинско от Сърбия заради африканска чума"}
{"url": "https://www.24chasa.bg/novini/article/7602395", "text": "Агенцията за държавна финансова инспекция/АДФИ/ започва проверка в Българската агенция по безопасност на храните/БАБХ/, съобщи ръководителят на спецпрокуратурата Димитър Петров по време на брифинг в сградата на Специализирания съд. Той уточни, че инспекцията е възложена от спецпрокуратурата след разпореждането на главния прокурор. Освен това разследващите са изискали и документи по сключени договори с БАБХ, предаде БТА. Главният прокурор Сотир Цацаров разпореди проверката на агенцията по храните, след като данни бяха публикувани в журналистическо разследване. Петров разказа и за разбита престъпна група, която от 4-5 години работела на територията на страната. Тя се занимавала основно с разпространение на дрога и търговия на наркотиците на едро. До момента са задържани седем човека, издирват се в чужбина още над 20. Сред тях са и сочените за трима ръководители. Престъпната група работела не само по направление на наркотиците. Част от дилърите на най-ниски нива били заставяни да продават чрез натиск и побой. Акцията по разбиването на групата се проведе в средата на миналата седмица. В групата са участвали хора, чийто лица били сложени на листовки със заглавие \"Те тровят вашите деца\" преди две години.", "date": "2019.08.12", "title": "Агенцията за държавна финансова инспекция проверява БАБХ"}
{"url": "https://www.24chasa.bg/novini/article/7602408", "text": "Съпруг ограби жена си като я заплаши с пушка, съобщиха от полицията. 27-годишна жена от исперихското село Голям извор подала сигнал, че на 11 август, 48-годишният й съпруг е дошъл на адреса, заплашил я с ловна пушка и отнел мобилния й телефон на стойност около 400 лв. В Кубрат, мъжът е засечен в лек автомобил, управляван от 30-годишен мъж. В хода на проверката е установено, че возещият се в колата извършител на грабежа, е придобил без надлежно разрешително огнестрелно оръжие - ловна пушка. Открити са и боеприпаси - 21 патрона 12-ти калибър. Мъжът е задържан за 24 часа.", "date": "2019.08.12", "title": "48-годишен заплаши жена си с ловна пушка в село край Исперих, отмъкна й телефона"}
{"url": "https://www.24chasa.bg/novini/article/7602436", "text": "За специализирания софтуер Министерството на образованието и науката /МОН/ е заложило близо 2 милиона лева по националната програма \"Информационни и комуникационни технологии\", съобщи пресцентърът на МОН. Училищата могат да изберат свободно доставчик на услугата и да заявят закупуването на електронен дневник до 3 септември 2019 г., като средствата, които ще получат, ще бъдат диференцирани спрямо броя на учениците им, предаде БТА. Електронните дневници следва да бъдат достъпни през стандартните браузъри и да функционират през мобилни устройства. Те трябва да имат модул за родители с безплатно известяване в реално време при постъпване на нова информация - оценки, отсъствия, съобщения от учители и други. Софтуерът ще дава възможност за въвеждане и извеждане на обобщена информация за работата в клас на учениците, за постиженията им по даден предмет, за активността и инициативността им, за отношенията със съученици им и за други теми. Тази информация ще могат да достъпват и заинтересовани учители, педагогически съветници или психолози, които работят с някои от децата. По националната програма са предвидени средства за абонамент за доставка на интернет услуги за всички училища в страната, както и за оборудване на училищата и детските градини с хардуер и мултимедия за фронтално обучение. Кандидатстването за тях, както и заявяването на средствата за електронни дневници, ще става през онлайн платформата на националните програми: https://np.mon.bg/.", "date": "2019.08.12", "title": "Министерството ще финансира училищата, които искат електронен дневник"}
{"url": "https://www.24chasa.bg/novini/article/7602459", "text": "Трима души загинаха в градината си, след като мъж, който предавал на живо в социалните мрежи бързото си шофиране на спортна кола, загубил контрол над волана и излязъл от шосето в Източна Румъния, съобщава ДПА. Жертвите са бременна жена, нейното тригодишно дете и 79-годишната баба на детето. Пострадал е още един човек, който се намирал в градината. Инцидентът е станала вчера в село Вакарени на 250 километра източно от Букурещ. 39-годишният шофьор и един пътник също са били ранени. Водачът се опитал да избяга, но бързо бил арестуван. Според румънски медии той бил употребил алкохол. Заподозреният предавал на живо във фейсбук бързото си шофиране чрез камера, монтирана в автомобила. Видеосподелянето на опасно шофиране в социалните мрежи се превърна в честа практика в балканската страна и причини няколко инцидента, отбелязва БТА. През май 2018 г. осем румънски работници и техният шофьор загинаха в съседна Унгария, след като връхлетяха върху товарен камион в насрещното движение, докато водачът говорел пред камера. Румънското правителство възнамерява да приеме извънредно постановление, което драстично ще увеличи глобите за хора, които използват мобилни устройства, докато карат автомобил.", "date": "2019.08.12", "title": "Мъж уби трима в Румъния, докато излъчваше на живо във фейсбук бързото си шофиране"}
{"url": "https://www.24chasa.bg/novini/article/7601212", "text": "“Не искам децата ми да живеят в Норвегия - не защото съм по-добър от майка им или пък мисля, че те нямат нужда от нея, а защото, ако тя влезе в затвора, ще бъдат дадени на приемни семейства. А там те имат повече права от биологичните родители. Казах ѝ го сто пъти: “Излежи си присъдата, не мога да ти дам децата в този момент, защото не ти ще ги гледаш, а чужди хора”. Признанието е на 51-годишния компютърен специалист Чавдар Георгиев, който от година и половина води дело двете му невръстни деца Петър и Георгина, на 7 и 4 г., да останат в България, а не да бъдат предадени на майка им - норвежката гражданка Моника Хегхолмен. На 19 април тази година съдия Емилия Александрова от Софийския градски съд отсъжда, че децата, които са Майка им Моника Хегхолмен обжалва. Въпреки че в родината си тя е обвиняема за злоупотреби в размер на 2,5 млн. евро, тамошните власти ѝ дават разрешение да пътува до България за съдебните заседания. Преди дни делото тръгна в Софийския апелативен съд. Тричленният съдебен състав обаче го отложи за 17 септември. Магистратите поискаха повече информация за обвиненията срещу Моника в Норвегия. Подобни данни е търсила и съдия Александрова, но от северната държава не изпратили нищо. Докато делото вървеше в съда, пред Съдебната палата в София, както и във Варна, Шумен, Кърджали се събраха протестиращи в подкрепа на бащата. “Много малко хора при смесен брак успяват да изведат децата си от Норвегия. За българин или поляк например е почти невъзможно. Затова норвежките власти не могат да ми го простят. Даже на Моника плащат издръжка, че била ментално наранена от ареста”, твърди бащата. Той подозира, че тамошните власти купуват и самолетните билети на майката на децата му, за да присъства на всяко заседание. Чавдар Георгиев пристига в България на 10 януари 2018 г. , за да отбележи юбилея си. Майка им знаела, че те ще пътуват с него в България. “Не съм ги извел неправомерно. На първа инстанция в СГС беше установено, че имаме споразумение, че родителските ни права са 50 на 50”, обяснява той. Бащата признава, че един от най-тежките му моменти е, когато узнава, че доскорошната му партньорка е задържана за злоупотреби. Това става през 2017 г. По това време двамата вече са разделени. “В този момент разбрах, че животът ми свършва. които се нуждаят от майка си. Защо трябва те да бъдат травмирани, с какво са по-различни от другите?”, откровен е той. След раздялата им норвежките власти започват зорко да го контролират. “Подложиха ме на три- четири интервюта с психолог. Идваха вкъщи, ходиха в детската градина, разпитваха. Наблюдаваха как ги храня. Питаха ме защо нямам норвежка телевизия у дома и защо говоря на децата на български. Правеха всичко възможно, за да попадна в някаква клопка”, спомня си той. След щателната проверка властите излизат със заключението, че е добър и грижовен родител, но въпреки това не затварят случая, защото не създвал достатъчно “норвежка атмосфера”. “Написаха писмо, че всичко е наред, но понеже сме се разделили, Моника не иска да се приключва случаят и го оставиха отворен ”, обяснява бащата. Чавдар Георгиев, който в България завършва семестриално право, заживява във втория по големина град в Норвегия - Берген, през 2006 г. Градът, който е с население малко над 220 хил. души, е заобиколен от фиорди и е смятан за най-дъждовния в Европа. Преди да отиде в северната страна, години наред живее във Флорида и Колорадо. Зад океана заминава, когато е едва на 22 години. Там завършва компютърна специалност. “В един момент исках да се прибера в Европа. Бях любопитен за Норвегия. Четох много за страната, а и имах приятел, който живееше в Берген и той ми разказваше за града”, обяснява Георгиев. Явява се на интервюта за работа в Норвегия. Покрай тях се запознава с Моника Хегхолмен, която е консултант и е в екипа, провел едното. След тях Георгиев отново се връща в САЩ. С Моника поддържат чисто приятелска връзка. Пристигайки в Норвегия, започва работа като компютърен специалист в нейната фирма. Тя се занимава със счетоводство. Напуска компанията три години преди раздялата им. “Според мен подцених мултикултурния сблъсък. Донякъде го смятам за наивно от моя страна. Вероятно живеейки дълги години в САЩ, където хората са различни, но толерантни, съм мислил, че така ще е и в Норвегия”, признава компютърният специалист. Моника го впечатлила с това, че е космополитен и широко скроен човек. Покрай консултантската си работа пътувала до най-различни точки в света - Дубай, САЩ, Филипините. Семейството ѝ обаче не го приело, най-вече защото е от Източна Европа. През годините жената се променила. “Изолира се социално. Въпреки че е от голям род - има две сестри и родители, започна да страни от тях. Имаше клиенти на фирмата, които се оплакваха, че не е свършила работата, за която са платили”, спомня си Георгиев. Заради нейната служебна ангажираност той поема грижите за двете им деца почти от раждането им. Родителите му също ходели в Норвегия за по месец, за да помагат. “Децата са свикнали аз да ги гледам. По време на делото в СГС Моника сама призна, че е работила по 14-15 часа на ден”, казва бащата. След задържането ѝ по обвинение за злоупотреби с 2,5 млн. евро, тя била поставена в изолатор. Това е арест, но по норвежките закони означава, че няма право да общува с никой от близките си. Въпреки че всеки месец имало дело за промяна на мярката за неотклонение, норвежките власти я държат в изолатор 7 месеца. Очаква се наказателният процес да стартира през есента. Голямото притеснение на бащата е, че ако майката бъде осъдена, Петър и Георгина ще отидат в приемни семейства и ще прекъснат всякакъв контакт с България. “Норвежците казват -приемното семейство е над всичко, тоест биологичният родител не е най-важният”, казва Чавдар Георгиев. Той твърди, че 22 370 деца в северната страна били изведени от семействата си и дадени на приемни родители. С пристигането в България Петър, който е роден 6 седмици по рано и затова е с по-слабички мускули и леко изоставал от връстниците си, напредва значително в развитието си. В Норвегия приемат в детските градини от 7 месеца до 6 години, но децата не са разделени по възраст, а всички са заедно”, обяснява Георгиев. Според него и условията в детските градини в северната страна били незаслужено прехвалени. “Няма топла храна, сутрин детето яде вкъщи, после родителите му дават банан, който да хапне, а на обяд им сервират скумрия в доматен сос”, разказва той. Наесен Петър ще е ученик в първи клас след успешно положени изпити. Като самотен родител Чавдар Георгиев правил опити да получава детски добавки. Откази, защото делото за родителските му права е спряно. То не може да тръгне, преди да приключи процесът за това къде ще живеят Петър и Георгина. “В тотален параграф 22 съм, но поех този кръст заради децата си”, казва бащата.", "date": "2019.08.12", "title": "Баща, който воюва за децата си: Не искам да ги дам на приемни семейства в Норвегия"}
{"url": "https://www.24chasa.bg/novini/article/7602470", "text": "Разкрити са извършителите на грабеж на раница с голяма сума пари, извършен на улица във Варна, съобщиха от пресцентъра на Апелативна прокуратура – Варна. На 7 август е образувано досъдебно производство за грабеж, извършен на улица в ж.к. «Трошево», при който неизвестно лице, след употреба на сила, отнема раницата на 33-годишен италиански гражданин, съдържаща документи и голяма сума пари – между 30 000 и 35 000 лв. След проведени действия по разследване на случая и оперативно – издирвателни дейности е установено, че извършители на деянието са Д.Ч. (19 г.) от Лясковец и Д.М. (28 г.) от Варна, двамата известени на МВР. По случая е образувано досъдебно производство, материалите са докладвани в Районна прокуратура – Варна. Двамата мъже са задържани за срок до 24 часа.", "date": "2019.08.12", "title": "Арестуваха двама мъже, откраднали раница на италианец с около 30 000 лева във Варна"}
{"url": "https://www.24chasa.bg/novini/article/7602480", "text": "Интензивен е трафикът за леки автомобили на границите със Сърбия, Гърция и Румъния, информират от ГД „Гранична полиция“. Данните са събрани към 14.00 часа. На границата със Сърбия трафикът е интензивен на вход и изход за леки автомобили на ГКПП „Калотина“. На границата с Гърция трафикът е интензивен на изход за леки автомобили на ГКПП „Маказа“, а на ГКПП „Кулата“ - на вход и изход за леки автомобили. На границата с Румъния трафикът е интензивен за всички гранично контролно-пропускателни пунктове на вход и изход за леки автомобили. На границата със Северна Македония и Турция трафикът е нормален за всички гранично контролно-пропускателни пунктове.", "date": "2019.08.12", "title": "Интензивен трафик на границите със Сърбия, Гърция и Румъния"}
{"url": "https://www.24chasa.bg/novini/article/7602497", "text": "Броят на жертвите на наводненията и свлачищата вследствие на мусонните дъждове в Индия достигна 190 души. ДПА се позовава на изявление от днес на местните власти. Над 1 400 000 души бяха засегнати от проливните мусонни валежи от миналата седмица. Най-сериозно пострадаха щатовете Керала, Карнатака, Гуджарат и Махаращра. За наводнения съобщиха и властите на щатовете Мадхия Прадеш, Тамил Наду, Гоа и Андхра Прадеш, предаде БТА. Сезонът на мусоните в Индия продължава от юни до септември и се характеризира с обилни валежи, които се отразяват добре на земеделието, но често причиняват разрушения и смърт.", "date": "2019.08.12", "title": "Мусонните дъждове в Индия погубиха 190 души (Снимки)"}
{"url": "https://www.24chasa.bg/novini/article/7602460", "text": "Въпреки твърденията, че курортите ни са празни и последвалата негативна кампания на тази тема, българският туризъм се развива успешно, показват данните на Националния статистически институт. Според националната статистика от началото на годината до юни включително страната ни е отчела над 3,6 млн. посещения на чуждестранни туристи, което опровергава някои апокалиптични нагласи за провал и огромни спадове в сектора. Отрасълът наистина е изправен пред много предизвикателства заради силната международна конкуренция и дотациите в страни извън ЕС, но числата сочат, че пророкуваният сериозен срив след последните рекордни години вероятно няма да се състои. За първото полугодие на 2019-а спадът в броя на чуждите туристически визити е едва 0,3% спрямо същия период на 2018 г. На този фон с по-висок темп обаче се движат приходите от входящ туризъм – според БНБ за периода януари–май 2019 г. те са 854 млн. евро, което е с 3,3% повече от първите пет месеца на 2018-а. Многото снимки и видеа доказват, че плажовете и другите зони за почивка в страната са пълни. Българите гласуваха за родното море не само чрез станалия популярен хаштаг, а и по най-естествения начин - с избора къде да е ваканцията за семейството им. Само през първия летен месец – въпреки че бе дъждовен - чуждите туристически посещения у нас бяха близо 1,2 млн., което е спад от 1,6%. Въпреки прогнозите за много по-малко руснаци се оказва, че големите ни курорти са пълни с гости от федерацията и от Украйна. А също много унгарци, турци, молдовци и пр. Няма нищо лошо българите да са на три морета, впечатляващото е обаче, че на българското има доста гърци. Националната статистика сочи, че през юни най-многобройни в България са били посещенията на гръцките туристи – над 148 хил., което е 9,5% ръст спрямо юни 2018 г. Отчитат се ръстове и на още немалко пазари - от Украйна близо 33% повече спрямо юни 2018, от Турция 12% ръст, Молдова 15% ръст, Чехия и Израел по 4% ръст, Унгария 63% ръст, Словакия 32% ръст, Испания 5% ръст, Ирландия над 90% ръст, Китай 15% ръст и т.н. От тези пазари през юни на практика почти се наваксва известното изоставане от Русия и Германия. По данни на НСИ за местата за настаняване с поне 10 легла в страната за периода януари-юни 2019 г. включително пренощувалите лица са общо над 3,2 млн., което е почти 3 на сто ръст спрямо същия период на миналата рекордна година. Реализираните нощувки са общо над 9 млн., а приходите от тях общо над 484 млн. лв., което е близо 3% ръст. В област Бургас през юни 2019 г. в местата за настаняване с поне 10 легла са отседнали над 330 хил. души, което е 6% ръст спрямо юни 2018 г. Реализирани са общо около 1,9 млн. нощувки (0,7% ръст), а общите приходи са над 91 млн. лв. – близо 7% ръст с прямо същия месец на 2018 г. В област Варна също през този юни в тези места за настаняване са нощували над 201 хил. души (0,7% ръст спрямо юни 2018). Реализираните нощувки са общо 970 хил., а приходите от тях общо над 51 млн. лв. Бизнесът реагира гъвкаво на ситуацията и прави максималното да запълни луфтовете. След броени дни започват нови намаления на пакетните туристически услуги, което се предвиждаше за септември. Така ще се привлече допълнително потребителският интерес, за да се задържи и по-дълго. Сезонът и крилата му се сливат като оферти, но това е логично – на конкурентния пазар на Балканите се води надпревара за всеки турист.", "date": "2019.08.12", "title": "Бг курортите пълни, за юни най-много са били гърците - с 9,5 на сто повече"}
{"url": "https://www.24chasa.bg/novini/article/7602536", "text": "Иранският външен министър Мохамад Джавад Зариф обвини САЩ днес, че превръщат района на Персийския залив в буре с барут, което може да избухне всеки момент, защото Америка и нейните съюзници го тъпчат с оръжия, предаде Ройтерс. Заливът е \"тесен воден път, и ще става все по-малко безопасен, колкото повече чуждестранни военноморски съдове се появяват в него\", каза Зариф в интервю за катарската телевизия \"Ал Джазира\", цитирано от Ройтерс и БТА. Държавният департамент на САЩ обяви през юни, че Вашингтон създава коалиция с цел гарантиране на свободата на корабоплаването в района на Залива. Преди 20 дни държавният секретар Майк Помпейо предложи да бъдат привлечени за участие в тази коалиция държави от различни региони. Малко след това стана известно, че Германия, Франция и Великобритания водят преговори за създаване на собствена мисия за наблюдение на корабоплаването в Персийския залив. А германският външен министър Хайко Маас каза, че Берлин не иска да участва в инициираната от Вашингтон коалиция, припомня ТАСС.", "date": "2019.08.12", "title": "Иран: САЩ превръщат Залива в буре с барут, което може да гръмне всеки момент"}
{"url": "https://www.24chasa.bg/novini/article/7601770", "text": "В събота китайските учени потеглиха за 10-та си арктическа експедиция с изследователски кораб „Сянянхун 01\" от гр. Циндао, провинция Шандун, информира  В 50-дневната експедиция участват 78 учени от 13 изследователски института. Според ръководителя на екипа Уей Дзъсюн, те ще се фокусират върху цялостни морски проучвания в сфери като морската метеорология, химия, биология и геология в Берингово море и Беринговия проток, както и Чукотско море и други открити води Северния ледовит океан. „Сянянхун 01\" трябва да се завърне в Циндао на 30 септември.", "date": "2019.08.12", "title": "Китайски изследователски кораб се отправи на 10-та си арктическа експедиция"}
{"url": "https://www.24chasa.bg/novini/article/7602549", "text": "Лидерът на \"Атака\" Волен Сидеров съди Радан Кънев за обида и клевета. Това съобщи самият евродепутат в профила си във Фейсбук. Искът е заведен в Софийски районен съд. \"На връщане от отпуск, с изненада получих искова молба от г-н Волен Сидеров, който ме съди за 15 000 лева. Поводът е, че съм реагирал на неговото изказване, че в средата на 19 век „няма български народ, няма българска нация, никой не знае, че има българи изобщо\", пише бившият лидер на ДСБ. Той отхвърля обвинението, че е обидил и наклеветил лидера на \"Атака\", намира иска за неоснователен, но признава, че се е афектирал от това изказване на Сидеров през март т. г. по БНТ и заради това си е позволил остър и груб език. \"И в реакцията си съм отбелязал - съвсем вярно, впрочем - че \"никое хюмне, мекере, ибрикчия или предател\" не е обиждал така българите. Прилагам отговора на исковата молба, който изпращам до Софийски районен съд\", пише Кънев, като влиза в ролята на адвокат сам на себе си. \"Не си само ти\", успокоява го с коментар под поста му друг бивш управляващ от Реформаторския блок - Николай Ненчев, като уточнява, че Сидеров го съди, задето го е нарекъл \"национален предател\".", "date": "2019.08.12", "title": "Волен Сидеров съди Радан Кънев за 15 000 лева, почувствал се наклеветен"}
{"url": "https://www.24chasa.bg/novini/article/7602542", "text": "Феновете на примата на руската естрада Алла Пугачова изпаднаха в истинска паника, като някои от тях приживе оплакаха своята любима певица. Повод за смута сред почитателите стана един от последните постове в официалния акаунт на звездата в Тиутър, който уплаши хората с нееднозначното си съчетание на снимка и надпис към нея. В социалната мрежа се появи фотос на запалеха свещ и текст \"Сбогом, Алла!\". Мнозина помислиха, че постът е посветен на Пугачова. Оказа се, че певицата е имала предвид своята адашка – модната директорка на московския ЦУМ Алла Вербер, която преди дни издъхна в една от клиниките на Италия, предаде Канал 3. По-голямата част от последователите на Пугачова в социалната мрежа обаче не разбраха към кого е адресирана публикацията и буквално заляха акаунта й със съболезнователни коментари. Някои дори се поинтересуваха от датата и мястото на „погребението“ на певицата.", "date": "2019.08.12", "title": "Пост в Туитър погреба Алла Пугачова приживе"}
{"url": "https://www.24chasa.bg/novini/article/7602551", "text": "Екшънът се разиграл около 12 часа вечерта в събота пред много свидетели. 21-годишният Дейвид Димитров от село Нефела бил с компания в парк „Дъбника“. Младежите седели на паркинга, когато към тях се приближил непознат мъж. Той им поискал огънче, при което Дейвид отговорил, че нямат. Непознатият обаче изглежда се засегнал и започнал да се заяжда с младежите. След като си разменили няколко остри реплики, той си тръгнал, като се качил в паркирана наблизо кола, съобщава bulnews . 5 минути по-късно мъжът, който по думите на семейството на пострадалия младеж се казва Боби Б., се върнал. Агресивният тип извадил пистолет, който насочил право към Дейвид и заявил: „Сега ще раздам малко правосъдие“. Той обаче успял да го отблъсне, при което нападателят хукнал да бяга. Дейвид тръгнал да го гони, но се спънал и паднал. Тогава Боби се обърнал и стрелял от малко разстояние три пъти към младежа – веднъж в главата и два пъти в гърдите. За щастие пистолетът се оказал газов. Момчето се разминало само с повърхностни рани, които не са животозастрашаващи. Веднага след случката е подаден сигнал в полицията, като извършителят е задържан още същата нощ. Преди 2 месеца Дейвид се прибрал в Нефела от гурбет в Австрия с майка си. Веднага след като завършил училище и навършил пълнолетие младежът отишъл с родителите си да работи в чужбина. Младият мъж трябвало да се върне още в петък, но заради повреда в колата се наложило да остане още няколко дни в родината си. Хората в селото коментират, че случилото се с Дейвид е малшанс, защото ако колата му не се била повредила, никога нямало да изживее този ужас. Младежът е кротък и много работлив, с добро семейство. Родителите на Дейвид са категорични, че ще съдят нападателя, за да си получи заслуженото и да не си помисля да напада повече когото и да е.", "date": "2019.08.12", "title": "Задържаха мъж с газов пистолет, стрелял по младеж във врачански парк"}
{"url": "https://www.24chasa.bg/novini/article/7602143", "text": "Министър-председателят Бойко Борисов проведе среща с руския премиер Дмитрий Медведев. Двамата разговаряха в рамките на Първия каспийски икономически форум, който се провежда в Туркменистан. Българският премиер изтъкна значението на диалога на най-високо ниво и изрази удовлетворение, че след официалната визита на Медведев в България през месец март, сега продължава разговорът относно възможностите за прагматично и взаимноизгодно сътрудничество. Това съобшиха от пресцентъра на Министерския съвет. Премиерът Борисов изтъкна интереса на страната ни с Руската федерация да водим равнопоставен и взаимноизгоден двустранен политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО. Министър-председателят Борисов акцентира върху желанието ни да продължим да развиваме сътрудничеството с Русия по приоритетните за България въпроси в икономиката, енергетиката, туризма, транспорта, образованието, науката и културата, социалната политика. Относно енергийната тема, която беше сред акцентите на разговора в „Аваза“, премиерът Борисов отбеляза, че България води политика, която е насочена към гарантирането на енергийната сигурност, както за страната ни, така и за ЕС. Българският министър-председател подчерта, че диверсификацията е важен елемент за гарантирането на сигурността на газовите доставки в ЕС и добави, че България работи активно по проектите за газови връзки със съседните страни. Премиерът Борисов обърна специално внимание на сериозната работа на българското правителство във връзка с осъществяването на проекта за газоразпределителния център „Балкан“. На срещата беше обсъдена също възможността за реализация на проекта АЕЦ „Белене“ при поставените от българската страна условия. Заявления за участие в настоящата процедура за избор на стратегически инвеститор по проекта се приемат до 19-ти август. Според премиера Борисов, в региона ще възникне необходимост от производствени мощности, които да генерират чиста електроенергия на достъпни цени, отчитайки все по-амбициозните цели за намаляване нивата на вредни емисии във всички сектори на икономиката. В този смисъл АЕЦ „Белене” може да се превърне именно в такъв електроизточник за региона. Във връзка със сътрудничеството в областта на транспорта, министър-председателят Борисов посочи интереса на страната ни да бъде обсъдена възможността за развитие на фериботни връзки между пристанище Бургас и руските пристанища Кавказ и Новоросийск за пътнически ро-ро фериботи. Министър-председателят Бойко Борисов изрази удовлетворение от проведеното 16-о заседание на българо-руската Междуправителствена комисия за икономическо и научно-техническо сътрудничество. Българският премиер изрази очакване следващата й сесия да се състои в близко време и да допринесе допълнително за развитието на двустранните отношения.", "date": "2019.08.12", "title": "Борисов и Медведев обсъдиха газовите доставки и АЕЦ \"Белене\" (Видео)"}
{"url": "https://www.24chasa.bg/novini/article/7602141", "text": "59-годишен шофьор блъсна 8-годишно дете в Джебел, съобщиха от полицията. Инцидентът е станал на 11 август, докато момичето е пресичало улица. Детето е прегледано във Филиала на Спешна помощ и е транспортирана за изследване в кърджалийската болница, и след това освободена. На водача на лекия автомобил е съставен акт.", "date": "2019.08.12", "title": "Блъснаха 8-годишно момиче, докато пресичало в Джебел"}
{"url": "https://www.24chasa.bg/novini/article/7602140", "text": "Необичаен политически скандал се разрази около новата холивудска продукция „Ловът” – премиерата на лентата с Хилари Суонк и Бети Гиплин беше отменена заради туитове на американския президент Доналд Тръмп, предаде „Ентъртейнмънт уикли”. В лентата се разказва за живота на богаташи с името „Елитът”, които плащат скъпо, за да ловуват истински хора. Организаторите на лова отвличат хора от щати с гласуващи за Републиканската партия в САЩ, като Уайоминг и Мисисипи, и ги пускат като дивеч за богатите. Хорърът трябваше да тръгне по кината по-късно тази година, предаде  . От продуцентската компания “Юнивърсъл” прекъснаха рекламната кампания за „Ловът” след стрелбата в Ел Пасо, при която загинаха 20 души. „Либерален Холивуд е расистки на най-високо ниво и е изпълнен с омраза. Обичат да наричат себе си „Елит”, но те не са елит. Всъщност тези, срещу които обикновено скачат, са истинският „Елит”, написа Тръмп, визирайки именно сценария на „Ловът”. „Филмът, който предстои да тръгне по кината е направен с целта да предизвика хаос. Те сами създават насилието и се опитват да обвинят останалите. Това са истинските расисти и те са много вредни за нашата държава”, допълва Тръмп във втори туит. Малко след тези коментари от „Юнивърсъл” публикуваха официално изявление, че отменят премиерата на „Ловът”. „След внимателно обмисляне преценихме, че е най-добре да отменим плановете си за разпространение на този филм. Ние заставаме до създателите на тези визионерски проекти, какъвто е и този сатиричен социален трилър, но в същото време осъзнаваме, че сега не е най-подходящото време да пуснем този филм”, гласи тяхното изявление. Така и не става ясно дали това решение е взето преди или след коментарите на Тръмп. От официалните канали на „Юнивърсъл” бяха свалени всички рекламни материали за „Ловът”, но трейлърът все още може да бъде открит в „Ютюб”.", "date": "2019.08.12", "title": "Как туитове на Доналд Тръмп отмениха премиерата на холивудска продукция"}
{"url": "https://www.24chasa.bg/novini/article/7602156", "text": "Скоростта е виновна за 30 на сто от катастрофите у нас. Това сочи анализът на пътната полиция за първите 6 месеца, предава  . От началото на на годината до 30 юни живота си са загубили над 250 души по пътищата на страната. От днес по пътищата в цялата страна ще се провежда акция „Скорост”. Тя се провежда и на територията на всички държави от ЕС. Екипи на КАТ ще следят предимно за това дали шофьорите превишават разрешената за движение скорост. През април имаше подобна операция у нас и данните сочат, че за една седмица са били заловени над 37 хиляди нарушители, карали с превишена скорост.", "date": "2019.08.12", "title": "Скоростта е виновна за 30% от катастрофите у нас"}
{"url": "https://www.24chasa.bg/novini/article/7602179", "text": "15 животни са изгорели при пожар в плевня в местността Птичарника в землището на село Борово. Това съобщиха от ОДМВР – Благоевград. Сигналът за инцидента е подаден на 9 август около 12.56 часа. Пожарът е погасен от 2 екипа на РСПБЗН - Гоце Делчев. При него са изгорели още покривна конструкция и фураж. Причината за инцидента е небрежност при боравене с открит огъ", "date": "2019.08.12", "title": "15 животни са изгорели при пожар край Борово"}
{"url": "https://www.24chasa.bg/novini/article/7602170", "text": "Имаме една прекрасна година, защото това е година, в която са намалени цените на хотелите по Черноморието през август, има по-малко туристи, по-добро обслужване - т.е. в момента създаваме доволни клиенти. Това е здравословна криза и догодина ще имаме повече туристи по Черноморието. Това заяви в сутрешния блок на  Румен Драганов, председател на института за анализи и оценки в туризма. Имаме една прекрасна година, защото това е година, в която са намалени цените на хотелите по Черноморието през август, има по-малко туристи, по-добро обслужване - т.е. в момента създаваме доволни клиенти. Това е здравословна криза и догодина ще имаме повече туристи по Черноморието. Това заяви в Сутрешния блок на БНТ Румен Драганов, председател на института за анализи и оценки в туризма. Мерките, които Институтът за анализи и оценки в туризма е предприел, е създаването на магистърска програма \"Информационни процеси при администриране на туристическия сектор\", защото, по думите на Драганов - имаме голям проблем с прочита на това, което се случва в момента. \"Ние имаме една прекрасна година. Защо? Защото това е година, в която за туристите са намалени цените на хотелите през август, по-малко туристи, по-добро обслужване - т.е. създаваме в момента доволни клиенти. Вярно е, че на Черноморието в различни места имаме по-голям спад, отколкото изцяло за страната. За страната до края на месец юли имахме 91 000 туристи повече влезли в страната. Но на морето сме надолу. Защо? Защото имахме три много успешни сезона, с двуцифрено число ръст, блъсканица на туристи, никакво обслужване, създаване на недоволни туристи. Какво означава това 15 или 18 процента по-малко. Само за Бургаска област за юли имаме 55 000 по-малко, за Варна - 43 000 по-малко. Това са хора, които са били тук, видели са хотелите и не са дошли. Създали сме недоволни туристи. Драганов уточни, че при професионално работещите хотели, които работят с чужди туроперотири, заетостта в момента се движи около 105-108 процента\", допълни Румен Драганов. Той смята, че малките хотели отдавна трябва да се групират. Тепърва у нас се очаква да се слеят тези хотели, да се окрупни тази част на мениджмънта. \"И това е прекрасното в тази година, че ще се появят предприемачи, които мислят интензивно и ще създадат продукт, който ще е конкурентоспособен\", каза Драганов. По думите му имаме пет хотела, открити тази година, които са блестящи и България отговаря изцяло на световните изисквания. Драганов смята, че кризата в момента в туризма е здравословна и догодина ще имаме повече туристи по Черноморието, защото сега създадохме доволни, ухажвани туристи. Хубаво е, че туристите са малко, за да се научим как се прави бизнес, каза още той.", "date": "2019.08.12", "title": "Румен Драганов: Кризата в туризма по Черноморието е здравословна"}
{"url": "https://www.24chasa.bg/novini/article/7602195", "text": "Протестиращите край сливенското село Крушаре предупредиха в отворено писмо за опасност от \"екологични бомби\" заради изхвърлянето на животински отпадъци, съобщи БТА. Писмото е адресирано до министър - председателя, министрите на земеделието и екологията и до изпълнителния директор на БАБХ. \"За нас е изключително тревожен фактът, че се разкрива вече четвърта екологична бомба, в резултат на свободно разхвърлени отпадъци от т.нар.\"превантивно\" клане на прасета, гласи текстът. Пред Вас това се представя като инцидентни, единични случаи, но ние Ви уверяваме, че това е практика, в резултат от заповедта за самостоятелно избиване на тези домашни животни и пълната липса на регламент и контрол над извършването на тази дейност.\" Според авторите на писмото, по този начин чумата се разпространява допълнително в цялата страна, като изказват подозрение и за икономически интереси, свързани с дърводобива. Те настояват за публичен отговор на въпроса как ще бъдат компенсиране финансово стопаните. Пътят Сливен - Ямбол е затворен вече единайсти ден, като протестиращите обявиха, че блокадата остава. Изхвърлени незаконно животински отпадъци са били загробени от служители на ОДБХ-Сливен в местности край селата Гавраилово и Крушаре.", "date": "2019.08.12", "title": "Протестиращите край село Крушаре предупредиха в отворено писмо за опасност от зарази"}
{"url": "https://www.24chasa.bg/novini/article/7602199", "text": "Патриарх Неофит ще отслужи на 15 август в Троянския манастир Света литургия за празника Успение Богородично, съобщават от Българската патриаршия. Празничната литургия, която ще отслужи Негово светейшество, ще започне в 9.00 часа в Троянския манастир. Преди нея - от 8.00 часа, ще бъде отслужена и празнична утреня. По традиция патриарх Неофит отбелязва великия Богородичен празник в Троянския манастир, където е получил монашеския си постриг. Църковният празник Успение - заспиване, на Пресвета Богородица, който е един от 12-те големи християнски празници, се чества на 15 август. Той се отбелязва на 15 август и от православни, и от католици. Според Светото писание, това е денят, в който Божията майка, на 64-годишна възраст, напуска земния си живот и отива при сина си. Три дни преди смъртта й Архангел Гавраил съобщава на Пресвета Богородица, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим. На 16 август от 18.00 часа, петък, в Троянския манастир ще бъде отслужена и ктиторска панихида - молитвено възпоменание за всички представили се в Христа игумени, братя и дарители на Светата обител.", "date": "2019.08.12", "title": "Патриарх Неофит ще отслужи Света литургия в Троянския манастир на 15 август"}
{"url": "https://www.24chasa.bg/novini/article/7602191", "text": "Млад пловдивчанин е задържан, след като снощи проявил агресия на пътя. 22-годишен шофьор се оплакал, че на бул. \"Освобождение\" в кв. \"Тракия\" бил засечен от беемве и принуден да спре. Непознатият водач на автомобила започнал да го обжида и с метална палка счупил едно от огледалата му за обратно виждане. Хулиганът е бил издирен и заловен днес. Откаран е в ареста за 24 часа, а срещу него е образувано досъдебно производсто.", "date": "2019.08.12", "title": "Арестуваха шофьор хулиган в Пловдив, потрошил огледало на друг"}
{"url": "https://www.24chasa.bg/novini/article/7602232", "text": "На косъм бяхме от голяма трагедия. Това разказа шофьорът на катастрофиралата в събота в Ямбол линейка Иван Илчев пред  . Той твърди, че само бавната скорост на колата на Спешна помощ е спасила пешеходците и по чудо няма жертви. „Ако по-бързо аз карах, той пак щеше да ме обърне. Обаче линейката заради скоростта щеше да отиде в пешеходците и тогава щеше да е страшно”, коментира шофьорът. На косъм от голяма трагедия - така изглежда през неговия поглед този инцидент. Линейката влиза в кръстовището с пълна сигнализация и с ниска скорост, но джипът буквално ги помита. „Много силен, погледнах той изобщо нямаше спирачен път, изобщо.Той зад автобуса успоредно изскочи, нито той ме видя, нито аз него. Видях го вече когато ще ме удря”, разказва още Илчев. От удара линейката се обръща на метри от пешеходната пътека. Целият реанимационен екип от линейката остава в болница. Въпреки инцидента всички пострадали ще се върнат на работа. От полицията отказаха коментар по случая заради досъдебното производство.", "date": "2019.08.12", "title": "Шофьорът на катастрофиралата в Ямбол линейка: На косъм бяхме от голяма трагедия"}
{"url": "https://www.24chasa.bg/novini/article/7602222", "text": "главен прокурор може да бъде избран магистрат от средите на прокурорите, при това номиниран единодушно от всички представители на прокурорската колегия на ВСС. Това пишат за Иван Гешев магистратите от Окръжна прокуратура - гр. Кюстендил, Районна прокуратура - гр. Кюстендил, Районна прокуратура-гр. Дупница и ОСО-ОП-гр. Кюстендил относно избора на нов главен прокурор. Същевременно, за първи път сме свидетели на това, че точно срещ>' тази кандидатура с цел - нейното бламираме, е организирана безпрецедентна атака, зад която открито прозират нечисти политико-икономически интереси.", "date": "2019.08.12", "title": "Прокуратурата в Кюстендил и Дупница подкрепя Иван Гешев за главен прокурор"}
{"url": "https://www.24chasa.bg/novini/article/7601756", "text": "В петък започна онлайн регистрацията за медиите за Второто международно изложение за внос в Китай. Системата за регистрация media.ciie.org ще бъде достъпна до 30 септември, предава  По време на регистрацията за медиен пропуск чуждестранните журналисти, които ще пътуват за Китай, трябва да посочат името на медийната организация и да изберат опцията „чужденци за временен престой в Китай\", при въвеждането на личните си данни. След като се регистрират, системата ще генерира потвърждение за кандидатстване за J-2 виза в китайските посолства, консулства или визови офиси, оторизирани от Министерството на външните работи на КНР в техните държави. Пребиваващите в Китай журналисти също трябва да се регистрират в системата и да изберат опцията „постоянно пребиваващи в Китай чужденци\", когато попълват формуляра. Времето и мястото за получаване на медийните пропуски ще бъде актуализирано на официалния уебсайт на изложението (www.ciie.org) по-късно. Около 4 100 журналисти от 65 държави и региона отразяваха експото през миналата година.", "date": "2019.08.12", "title": "Започна регистрацията за медийни пропуски за Второто международно изложение за внос в Китай"}
{"url": "https://www.24chasa.bg/novini/article/7602221", "text": "Черна мечка нахлу в къща в САЩ и разби стена, за да си проправи път навън, съобщи Би Би Си. Полицията в Колорадо заяви, че инцидентът е станал в момент, когато къщата е била празна и никой не е пострадал, предава Канал 3. Миризмата на боклук вероятно е привлякла мечката, съобщиха от полицията на Естес Парк. \"След пристигането на полицията, мечката е пробила дупка в стената като герой от екшън филм.\" пише на сайта на полицейското управление във Фейсбук. \"Моля, направете всичко възможно, за да запазите мечките диви. Мечките са изключително умни, което означава, че всички трябва да бъдем отговорни.\", се казва още в съобщението. От парковете в Колорадо съобщиха, че мечки са нахлули в повече от 35 превозни средства и девет къщи в района на парка Естес за последните 10 дни.", "date": "2019.08.12", "title": "Мечка нахлу в къща в Колорадо, разби стена, за да избяга от полицията"}
{"url": "https://www.24chasa.bg/novini/article/7602254", "text": "Сътрудничка в сайт за възрастни сигнализирала във френската полиция, след като неин клиент в порночата показал снимки, на които имало и дете. Полицията задържала насилника, съобщава радиостанция France Bleu, цитирана от  . При задържането мъжът признал, че насилвал сексуално 15-годишната си дъщеря, както и, че съхраненявал снимки и видеоматериали с порнографско съдържание.", "date": "2019.08.12", "title": "Сътрудничка в порносайт разобличи педофил, насилвал щерка си"}
{"url": "https://www.24chasa.bg/novini/article/7602264", "text": "Министерството на отбраната е превело цялата сума в размер на 1,2 милиарда щатски долара по международните договори за доставката от Правителството на САЩ на осем самолета F-16 Block 70 и свързаното с тях оборудване и въоръжение. Това съобщиха от пресцентъра на Министерството на отбраната. Преводът е нареден в четвъртък, 8 август от Министерството на отбраната до Агенцията за подпомагане в областта на сигурността (Defence Security Cooperation Agency - DSCA) по сметка на Република България. С тази стъпка българската страна е изпълнила ангажимента си по договорите, сключени по проекта за придобиване на нов тип боен самолет за българските Военновъздушни сили. С потвърждението от Агенцията за получените по сметката на Република България 1,2 милиарда долара за американската страна договорите също са в сила и започва тяхното практическо изпълнение. На 26 юли 2019 г. 44-ото Народно събрание ратифицира договорите (LOAs) BU-D-SAB „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment). Те бяха подписани от министъра на отбраната Красимир Каракачанов на 11 юли (на основание решение на Министерския съвет от 10 юли 2019 г.).", "date": "2019.08.12", "title": "Дадохме всички пари за покупката на F-16"}
{"url": "https://www.24chasa.bg/novini/article/7602253", "text": "Неизвестни замеряха с яйца бившия президент на Украйна Петро Порошенко на излизане от сградата на Държавното бюро за разследвания на страната, където беше на разпит по една от преписките срещу него, съобщава кореспондент на РИА Новости от мястото на събитието. Отбелязва се, че част от яйцата са били насочени към журналистите, привържениците на Порошенко и полицаите. Разпитът е бил по дело за възможно отклоняване от плащане на данъци при закупуването на телевизионния канал „Прямой“ и е продължил близо три часа. След него бившият президент е говорил накратко с журналистите и си е тръгнал, предава  . Както съобщи адвокатът на Порошенко Игор Голован, в хода на разпита бившият държавен глава е дал допълнителни показания по делото за продажбата на завода „Кузница на Рибалском“. По-рано началникът на Държавното бюро за разследвания Роман Труба заяви, че против Порошенко се разследват 11 наказателни дела. На свой ред, генералният прокурор на Украйна Юрий Луценко отбеляза, че бившият президент се явява на всички тези дела като свидетел. Самият бивш президент, на изказване на конгрес на партията „Европейска солидарност“, заяви, че носи отговорност пред украинския народ и не се страхува от разследване.", "date": "2019.08.12", "title": "Замеряха с яйца Порошенко след разпита му по дело за отклоняване от плащане на данъци"}
{"url": "https://www.24chasa.bg/novini/article/7602270", "text": "Неправоспособен водач е предизвикал катастрофа, след като не се е подчинил на полицейско разпореждане - съобщават от Областната дирекция на МВР-Добрич. Инцидентът е станал на 11 август, около 02,00 ч. на кръстовището на улиците „Христо Ботев” и. „Бойчо Огнянов” в град Добрич. Лек автомобил „Сеат” с чужда регистрация, управляван от 18-годишен неправоспособен мъж от село Безводица, не спира на подаден сигнал на полицейски патрул - стоппалка, рязко увеличава скоростта си, отнема предимството на лек автомобил „Опел” и се блъска в него. След инцидента неправоспособният водач е с разкъсни рани по главата и охлузвания по тялото. Настанен е за наблюдение в болницата в Добрич. Водачът на лекия автомобил „Опел” и возещите се в него пътници са с диагноза комоцио, освободени за домашно лечение, без опасност за живота.", "date": "2019.08.12", "title": "18-годишен без книжка не спрял на стоп палка в Добрич и се забил в друга кола"}
{"url": "https://www.24chasa.bg/novini/article/7602271", "text": "Отпадат визите за чуждестранни кандидат-студенти с български произход. Това става ясно след изпратено писмо от посолството на България в Белград до гимназията и до културно-информационния център в Босилеград. С него се съобщава, че е отпаднало изискването за визи тип „Д“ за чужденци с български произход, които са приети като студенти в редовна форма на обучение във висшите училища в България. Това каза за   директорът на гимназията Владимир Григоров. Изменението е в съответствие с политиката на България за улесняване на влизането и пребиваването на чужденци от български произход на територията на страната с цел обучение, се казва в писмото. Отпадат допълнение на Закона за българските лични документи, обнародван в ДВ, бр. 58 от 23.07.2019 г., като е направено изменение, съгласно което е разрешено продължително пребиваване, без да е необходимо e да притежават виза за дългосрочно пребиваване. Как беше досега - директорът на гимназията в Босилеград Владимир Григоров: \"Да. Досега се вадеше виза, до три месеца беше възможно да се седи без виза, в този период да се съберат документи и да се подадат документите в консулството в Ниш и да се получи виза. Сега това вече няма да е така\".", "date": "2019.08.12", "title": "Отпадат визите за чуждестранни студенти от български произход"}
{"url": "https://www.24chasa.bg/novini/article/7602292", "text": "Искат \"задържане под стража\" за 20-годишен старозагорец, който на 6.08.2019 г., в гр. Стара Загора, управлявал „Рено“ без шофьорска книжка, като деянието е извършено в едногодишен срок от наказването му по административен ред за управление на моторно превозно средство без съответно свидетелство за управление – с наказателно постановление издадено от Началник сектор „Пътна полиция“ при ОД на МВР – Стара Загора, влязло в сила на 18.04.2019 г. - престъпление по чл.343в, ал.2 от Наказателния кодекс, съобщават от пресцентъра на прокуратурата, В хода на образуваното бързо производство е установено, че на 6.08.2019 г. обвиняемият Б.П. бил в гр. Стара Загора. Той бил неправоспособен водач, като нямал издадено свидетелство за управление на моторно превозно средство и регистрирани категории, но въпреки това за пореден път управлявал лек автомобил, марка “Рено“. Обвиняемият бил спрян за проверка и било установено, че разполага само с документи за автомобила, но не и такива, доказващи правоспособност на водач на превозно средство. Обвиняемият Б.П. е криминално проявен и осъждан за извършено от него умишлено престъпление от общ характер (управляване на превозно средство след употреба на алкохол). Деянието на 06.08.2019 г. е извършено в изпитателния срок на предходното му осъждане. Районен съд – Стара Загора е преценил, че от събраните по делото доказателства може да се направи обосновано предположение, че Б.П. е извършил престъплението, за което са привлечен като обвиняем и съществува реална опасност да се укрие или да извърши друго престъпление. Взетата спрямо Б.П. мярка за неотклонение може да се обжалва и протестира пред Окръжен съд – Стара Загора.", "date": "2019.08.12", "title": "Искат \"задържане под стража\" за млад старозагорец, хванат да кара без книжка"}
{"url": "https://www.24chasa.bg/novini/article/7602316", "text": "58-годишният Атанас Георгиев, който вечерта на 8-и срещу 9-и август преби до смърт жената, с която живее на семейни начала, поиска от съда да бъде пуснат от ареста срещу подписка. Състав на Варненския окържин съд обаче прецени, че на свобода Атанас може да извърши друго престъпление или да се укрие. Оказа се, че мъжът е осъждан 5 пъти досега, предимно за кражби, като последната му присъда, от февруари 2018-а година, е за катастрофа с пострадал човек. Тогава е получил условна присъда с 3-годишен изпитателен срок, в условията на който е задържан за убийство. Атанас се запознал с 51-годишната Йорданка Антонова в социалните мрежи. Преди два месеца те заживели заедно в квартира във варненския квартал \"Аспарухово\". Въпреки че съседи твърдят, че не са чували скандали и разправии между двамата, разследващите разполагат с информация, че двойката пиела редовно и сканадлите не били рядкост. Във фаталната вечер Атанас бил много пиян. По непотвърдена официално информация промилите алкохол в кръвта му били близо 3. Служебният му защитник се възползва от този факт, тъй като клиентът му е физически много слаб и опита да убеди съда, че Атанас не е бил напълно вменяем по време на убийството. Съдът обаче не прие аргументите му. Самият Атанас трепереше през цялото време в съдебната зала. Той обясни, че няма постоянен адрес във Варна, няма и постоянна работа, но се хващал като строител. Според адвоката му алкохолът предизвикал сцена на ревност. \"Няколко пъти я питах има ли друг и като каза не и аз я ударих в лицето. Ударих я 3-4 пъти. Бях груб. Ама сам се обадих на другия ден на 112 и на сестра й. Няма да се укрия, как ще се укрия. И преди съм осъждан и не се крия\", каза пред съда Атанас. Според първоначалното заключение на патолозите жената е удряна многократно и има следи от душене. Каква е конкретната причина за смъртта й ще се разбере от окончателния доклад от аутопсията. По делото се знае, че Атанас е осъзнал чак на сутринта, че Йорданка е мъртва. Сигнал в полицията има подаден, но не от него, а от дъщеря му и от траурната агенция, извикана на адреса, за да се погрижи за погребението.", "date": "2019.08.12", "title": "Мъжът, убил приятелката си във Варна, бил пиян, пребил я от ревност"}
{"url": "https://www.24chasa.bg/novini/article/7602303", "text": "Полицията в Хонконг използва сълзотворен газ и гумени патрони в метрото, докато преследваше протестиращи след сблъсъци с тях. Те започнаха по време на мирен и санкциониран от властите митинг за демокрация и политическа автономия на града. Освен това заради нахлуването на протестиращите на международното летище са отменени всички полети, съобщи „Саут Чайна морнинг поуст”, предава  . На един от видеозаписите се вижда как на една от спирките в метрото спецчастите стрелят с гумени патрони в демонстранти. По думи на свидетели има поне една сериозно ранена жена в лицето, като лекарите се опасяват, че тя може да си загуби очите, пише руската редакция на Би Би Си. Съобщава се и че това е първият случай на сблъсъци в метрото. Демонстрациите в Хонконг започват заради законопроект, който допуска екстрадиране на заподозрени лица в континентален Китай, където протестиращите казват, че може да бъдат изтезавани и съдени в несправедливи и политизирани процеси. След натиска от страна на протестиращите хонконгската администрация сваля за неопределено време законопроекта. Опозицията смята, че това не е достатъчно и настоява той да бъде спрян окончателно. Тази година протестите, които започнаха като мирни демонстрации, събраха по улиците на Хонконг милиони. След сблъсъците с полицията и щурм на парламента протестите станаха доста ожесточени.", "date": "2019.08.12", "title": "Отмениха всички полети на международното летище в Хонконг заради протестите"}
{"url": "https://www.24chasa.bg/novini/article/7602291", "text": "Още един млад човек загуби живота си във войната по пътищата.  , тази нощ е издъхнал в УМБАЛ \"Свети Георги\" в Пловдив, предава  . След катастрофата момчето бе настанено в реанимацията и в продължение на седмица бе в кома. Травмите от падането са били изключително тежки и ученикът не е оцелял, обясниха лекарите. Катастрофата стана около 21.40 ч на 5 август, когато странично се сблъскаха мотопеди „Априля“ и нерегистриран „Ямаха“. В резултат на удара и двамата мотористи на 16 и 18 години изхвърчали и паднали на път. По-голямото момче се е разминало с по-леки травми, но по-малкият пострадал много повече. 18-годишният водач е тестван с дрегер за алкохол, но резултатът е отрицателен. Причините и обстоятелствата около катастрофата се изясняват в рамките на досъдебно производство.", "date": "2019.08.12", "title": "Загина 16-годишният, изпаднал в кома след сблъсък между мотопеди в Пловдивско"}
{"url": "https://www.24chasa.bg/novini/article/7602317", "text": "Появата на антракс не е нещо ново, нито необичайно, заяви директорът на Агенцията за храна и ветеринарство на Северна Македония Зоран Атанасов, цитиран от агенция МИА, цитирана от БТА. Антракс и досега е бил регистриран в страната. Бактерията присъства тук от десетилетия. Не е необходимо да се стига до паника и да се всява страх сред гражданите, още по-малко да се прави сензация, каза Атанасов на пресконференция. Той подчерта, че няма нов случай на антракс сред животните, няма и заразени хора. В село Долно Строгомище, община Заяс, са унищожени общо девет трупа на овце, те са изгорени и премахнати без щети. На още четири умрели овце се правят анализи за потвърждение на болестта. \"В страната има 22 така наречени дистрикти, в които досега е засичан антракс. И Долно Строгомище сега спада в тази бройка от 22 области, където последователно се взимат стандартните мерки, сред които и задължителна ваксинация за най-малко 20 години\", посочи директорът. Той добави, че въпреки ваксинацията не е изключена възможността за поява на болестта. Директорът отново заяви, че ситуацията в Длоно Строгомище е стандартна и не е нещо извънредно. Анкраксът е бактерия, която се предава чрез спори. Те са много издържливи и могат да преживеят дълго време в почвата, каза Зоран Атанасов.", "date": "2019.08.12", "title": "В Скопие: Появата на антракс не е нещо ново за страната, нито необичайно"}
{"url": "https://www.24chasa.bg/novini/article/7602341", "text": "Два случая на самокатастрофирали автомобили, управлявани от водачи, употребили алкохол, са регистрирани в неделя в Добричка област – съобщават от Областната дирекция вна МВР. На 11 август, около 03,30 ч. е получено съобщение за възникнало пътно произшествие района на къмпинг „Добруджа” в района на град Шабла. На място е установено, че лек автомобил „Пежо” с варненска регистрация, управляван от 40-годишен мъж, е напуснал пътното платно и се е блъснал в крайпътни храсти. При извършената проверка за употреба на алкохол с техническо средство, цифровата индикация отчита наличието на 1,40 промила в издишания от водача въздух. Пак на 11 август, около 10,25 ч., е възникнал пътен инцидент с материални щети по бул. „Добруджа” в град Добрич, в района на кръгово кръстовище за град Балчик. На място е установено лек автомобил „Мерцедес” с австрийска регистрация, управляван от 49-годишен мъж от град Добрич. При извършената проверка за употреба на алкохол с техническо средство, цифровата индикация отчита наличието на 2,30 промила в издишания от водача въздух.", "date": "2019.08.12", "title": "Двама почерпени зад волана самокатастрофираха в Добричко"}
{"url": "https://www.24chasa.bg/novini/article/7602324", "text": "41-гoдишeн бизнecмeн и двeтe му дeцa пocтрaдaхa при кaтacтрoфa и пocлeдвaл взрив нa Tеslа Mоdеl 3 нa Oкoлoвръcтнoтo шoce в Мocквa, cъoбщaвa \"Зa Рульoм\". Eлeктрoмoбилът ce блъcнaл в рeпaтрaк нa пътнa пoмoщ, cпрял в нaй-лявaтa лeнтa. Пo врeмe нa инцидeнтa бил включeн aвтoпилoтът на \"теcлaтa\", нo eлeктрoникaтa нe рaзпoзнaлa aвaрийнaтa кoлa, кoятo ce кaнeлa дa изтeгли зaкъcaл мaлкo пo-рaнo ВAЗ-2107. Cлeд удaрa coбcтвeникът нa eлeктрoмoбилa бил oткaрaн в бoлницa cъc cчупeн крaк и гръднa трaвмa, предава  . Зa щacтиe двeтe дeцa нa бизнecмeнa, кoитo ce вoзeли нa зaднaтa ceдaлкa, ca ce oтървaли caмo c пoвърхнocтни нaрaнявaния. Бaщa им признaвa, чe зa ceкундa ce oбърнaл нaзaд, зa дa им кaжe нeщo, и тoчнo тoгaвa ce блъcнaли. При удaрa \"теcлaтa\" ce възплaмeнилa и тримaтa трябвaлo дa ce cпacявaт прeз врaтaтa нa бaгaжникa. Видeo oт мecтoпрoизшecтвиeтo пoкaзвa кaк ceкунди пo-къcнo бaтeриитe eкcплoдирaт.", "date": "2019.08.12", "title": "Tesla Model 3 се взриви в Москва, бизнесмен и децата му пострадаха (Видео)"}
{"url": "https://www.24chasa.bg/novini/article/7602310", "text": "25-има от общо 32-ма обвинени като банда за наркоразпространение са обявени за издирване. За някои от тях е издадена и европейска заповед за арест. Това обяви шефът на спецпрокуратурата Димитър Франтишек, който оповести подробности по разследване срещу една от най-големите банди за дрога у нас. Акцията срещу групата е от миналата седмица, като в нея са участвали и щурмоваци от ГДБОП. Франтишек обясни, че в бандата попадат мъже, чиито снимки бяха разпространени на листовки преди 2 години в София като хора, които продават наркотици.  Според обвинението тартори на групата са трима души, чиито имена или прякори не споменаха. Престъпното формирование е работило в 3 направления - продажба на едро на над 50 кг наркотик (хероин, кокаин, екстази и др.), дилърска мрежа и нощни заведения из цялата страна, обясни зам.-шефът на ГДБОП Стоян Темелакиев. Той добави, че някои от дилърите, работещи за бандата, били бити, за да се съгласят. Разследващите са открили, че бандата притежава 2 оранжерии, едната от които в Русе. Има данни и за други, каза Темелакиев. Предполага се, че групата действа на наркопазара у нас от 4-5 години. ", "date": "2019.08.12", "title": "25-има обявени за издирване като част от най-голямата наркогрупа у нас"}
{"url": "https://www.24chasa.bg/novini/article/7602335", "text": "Легален, евтин, уж безвреден – райският газ е дрога с много предимства. В Холандия потреблението се увеличава. Наскоро отвори врати първият магазин за райски газ. Специалистите обаче предупреждават, че рисковете са големи, съобщава ДПА. Вдишват го от надуваем балон или го изсмукват от флакон. Дрогата е относително евтина. И се продава легално. В Холандия процъфтява търговията с газа, използван преди време от зъболекарите като обезболяващо средство. Увеличава се загрижеността на експертите по въпросите на пристрастяването, предава БГНЕС. Предприемачът Матю Хьолцкен представя своя магазин „Фалшив въздух” като „първия истински магазин за райски газ в Холандия”. Мъжът продава малко пушек от балона срещу 5 евро. Клиентите може да се отпуснат върху стари кресла от киносалон. Властите признават, че не са в състояние да направят нищо срещу използването на газа. Могат само да предупредят за възможните рискове. Консумацията на райски газ в Холандия се е увеличила драстично, а проблемите стават все по-ясни. Всеки ден може да се видят следи от консумацията на тази дрога: по паркингите, зелените площи или по улиците се търкалят десетки празни метални капсули или балони. Експертите предупреждават, че това крие големи рискове. Увеличил се е рязко броят на отравянията от райски газ, съобщават от Националния информационен център по токсикология в Утрехт. Докато през 2015 година случаите са били общо 13, през първата половина на 2019 година вече има 67 натровени. Става въпрос за поява на световъртеж, гадене и парализа. Според доклад на холандските власти, всеки пети младеж между 20 и 24 години е вдишвал вече райски газ. Дори и при групата до 35-годишна възраст се наблюдава повишен интерес към дрогата, особено по време на партита. Все повече градове бият тревога и настояват за забрана на газа. Министерството на здравеопазването се опитва да наложи някакви правила при продажбата му. Райският газ (диазотен оксид) се продава легално от 2016 година и може да бъде закупен в капсули за сметана. След решение на Европейския съд вече не попада под ударите на строгия закон за лекарствените средства. Все още се ползва от зъболекари като средство за обезболяване. Газът се вдишва или през флакон, или от въздушен балон. Това води до кратко опиянение, което трае от 30 секунди до няколко минути. Потребители споделят за засилени усещания и изтръпване на цялото тяло. Някои се кикотят неудържимо. Смехът, обаче, може да изчезне много бързо. При средна „консумация” на 5 до 10 флакончета веднъж месечно дрогата е сравнително безопасна. Но в комбинация с алкохол или други наркотици дишането на райски газ може да доведе до трайни увреждания на централната нервна система и парализа. Според докладите, все повече холандци вдишват до около 50 капсули газ дневно за дълъг период от време. Капсулите могат да бъдат закупени онлайн или в супермаркета. Леснодостъпни са и не са скъпи. Голяма опаковка от 200 бройки може да бъде купена за 50 евро. А единственият съвет, който търговците дават на своите клиенти, е да вдишват райския газ в седнало положение.", "date": "2019.08.12", "title": "Легален и евтин - райският газ е леснодостъпна дрога"}
{"url": "https://www.24chasa.bg/novini/article/7602351", "text": "С наближаването на датата за излизане на Великобритания от Европейския съюз (31 октомври) здравни експерти предупреждават за задълбочаване на недостига на някои лекарства в Европа в случай на Брекзит без сделка, пише \"Ройтерс\". Миналата седмица британската Федерация за храните и напитките предупреди, че страната може да изпита недостиг на някои пресни храни при хаотично излизане от ЕС. Фармацевтични компании изразиха подобни опасения за лекарствата. Ефектът върху доставките на лекарства обаче ще се усети и извън Великобритания. Около 45 милиона опаковки с медикаменти се доставят от Обединеното кралство до останалата част от блока всеки месец. През 2016 г. тази търговия е била на стойност почти 12 милиарда паунда според доклад на британския парламент. Според експерти известни нарушения са неизбежни при \"твърд\" Брекзит. Премиерът Борис Джонсън каза, че ще изведе страната от блока на 31 октомври със или без сделка, ако ЕС откаже да договори ново споразумение за \"развода\", предава  . Дотогава някои лекарства може да не са получили необходимото регулаторно одобрение, за да продължат да се внасят от Великобритания. Освен това засилените митнически проверки по пристанища и по другите граници между Великобритания и ЕС може също да нарушат доставките на лекарства и на съставките, необходими за производството им, казват регулатори и представители на индустрията. Европейската агенция по лекарствата заяви, че блокът е добре подготвен за Брекзит и че е завършено одобрението за почти всички 400 лекарства под контрола й, за които са били необходими допълнителни действия заради излизането на Великобритания. За три лекарства, които се нуждаят от общоевропейски лицензи, все още няма разрешение, каза служител на агенцията, без да посочва кои са те. Някои основни лекарства може да бъдат блокирани заради пречки, свързани с надзора, показват данни на агенцията. Тя е единственият орган, който може да разреши продажбите в ЕС на нови лекарства за лечение на най-честите и сериозни болести, включително рак, диабет и грип. Много други лекарства, разрешени на национално ниво, също може да са в риск. Почти 6 хил. такива лекарства трябва да преминат през нов процес по лицензиране след Брекзит. Служителят от агенцията каза, че тя не разполага с \"пълна картина\" на ситуацията във всички страни от ЕС за разрешените на национално равнище медикаменти. През февруари Холандия заяви, че има риск от недостиг на 50 \"критични\" лекарства в случай на Брекзит без сделка. Говорител на холандското здравно министерство заяви, че оттогава досега опасенията за повечето от тях са били решени, но може да възникнат проблеми с не толкова важни медикаменти. В доклад през юни Европейската комисия включи лекарствата и медицинските изделия в списък на секторите, за които е необходима \"продължителна и особена бдителност\". Много държави - членки на ЕС, вече се сблъскват с недостиг на някои лекарства заради проблеми, свързани с производството, регулаторите или разпространението. Проучване, проведено сред 21 европейски страни, показа, че всички те са изпитали недостиг миналата година според Фармацевтичната група на ЕС. Ваксините са сред тези, за които най-често се посочва, че има недостиг.", "date": "2019.08.12", "title": "Експерти: Брекзит без сделка може да задълбочи недостига на лекарства в ЕС"}
{"url": "https://www.24chasa.bg/novini/article/7602563", "text": "Общо 17 600 литра машинно масло без необходимите документи са задържани в района на ГКПП \"Дунав мост\", съобщиха от Агенция \"Митници\". В следобедните часове на 7 август тази година митнически служители от ГД \"Митническо разузнаване и разследване\" отклонили за проверка товарен автомобил с българска регистрация, който идвал от Западна Европа и превозвал стока за България. В товарните документи продуктите били описани като машинно масло - 88 варела по 200 литра или общо 17 600 литра. Направена била справка в системите на агенцията дали за превоза е подадено електронно уведомление, каквито са законовите разпоредби при транспорт на акцизни стоки, дори на тези с нулева акцизна ставка, каквото е маслото. При проверката превозвачът не могъл да представи необходимия документ и стоката била задържана. Взети са контролни проби за лабораторен анализ. Работата по случая продължава, допълват от агенцията.", "date": "2019.08.12", "title": "Задържаха общо 17 600 литра машинно масло на ГКПП \"Дунав мост\""}
{"url": "https://www.24chasa.bg/novini/article/7601203", "text": "На 30 юли съдът в Никозия реши да стартира ликвидацията на кипърския застраховател “Олимпик”, който миналия август остави близо 200 хил. шофьори в България без полици “Гражданска отговорност”. Решението идва близо година след обявяването в несъстоятелност и след проточване на делата повече от 11 месеца. На 12 септември беше първото заседание, като в края на годината вече имаше 9, но заради оспорване на процедурата, смяна на адвокати и представяне на допълнителни доказателства се проточи във времето. На последното заседание съдът назначи двама постоянни ликвидатори. Това са досегашният временен Павлос Накузи и официален представител на Република Кипър. Решението за откриване на производството за ликвидация трябва да бъде публикувано в официалния вестник на Кипър и този на Европейския съюз След решението за старт на ликвидацията идва и логичният въпрос кога хората, които имаха полици, които бяха прекратени предсрочно, ще получат парите си. Веднага след образуване на производството по ликвидация се очаква ликвидаторите да уведомят индивидуално и писмено всички известни кредитори на Olympic Insurance Co. В това число и в България. За тези, които имат застрахователни вземания - предявени претенции или платени премии, Накузи и колегата му трябва да обявят сроковете, които да се спазват, както и санкциите за нарушенията им. Трябва да са включени и ведомствата, оправомощени да получат предявяването на вземане. Ликвидаторите трябва да разпишат и действието на производството за ликвидация за застрахователните договори и датата, на която се преустановява действието им. Очаква се на кредиторите да се предостави и формуляр за предявяване на вземането. Важно уточнение е, че той може да бъде предявен от българските кредитори на застрахователя на български език. “Вземанията на всички кредитори следва да се третират без дискриминация”, посочват от финансовия регулатор. Ако вече е заявено вземането в българския клон на “Олимпик”, не е необходимо да се предприемат допълнителни действия. “Нужно е да се изчака за индивидуалната и писмената обратна връзка от назначените ликвидатори по предявеното вземане”, съветват експертите. Ако още не е предявено искане за възстановяване на средства от “Олимпик”, това трябва да бъде направено, за да бъде включено към масата на несъстоятелността на застрахователя. Как да се случи това - предстои ликвидаторите да дадат указания. Именно те трябва да оповестят и реда за предявяване на вземанията, както и да укажат на заинтересованите лица какви действия да предприемат в тази връзка. Експертите предупреждават, че процедурите по ликвидацията на дружеството и удовлетворяването на вземанията се очаква да отнемат време. Включително и тези по изплащане на обезщетенията по застрахователните договори на “Олимпик”. Конкретен срок за удовлетворяване на вземанията не може да бъде поставен към днешна дата, тъй като той зависи изцяло от действията на ликвидаторите и е напълно в техните правомощия, посочват от Комисията за финансов надзор. Предстои ликвидаторите да уточнят активите на застрахователя и тяхната достатъчност. Те трябва да установят предявените вземания на кредиторите, да преценят тяхната основателност и да определят размера им и едва след като са приключени всички процедури в производството по ликвидация, да пристъпят към удовлетворяване на кредиторите, съобразно масата на несъстоятелността. Още по време на застрахователната буря “24 часа” писа, че България ще плати обезщетенията на засегнатите, като парите трябва да се дадат през Гаранционния фонд. Той е подписал споразумение с аналогичната структура в Кипър. Изплащането на полиците ще стане след приключването на делото. Средствата, които “Олимпик” трябва да върне по предварително прекратените полици, възлизат на 9,3 млн. лв.  За първите 6 месеца на годината претенциите по “Гражданска отговорност” за леките автомобили и товарните до 5 тона надвишават 2,57 млрд. лв., показва статистика на Комисията за финансов надзор за очаквания размер на плащанията по полицата. Претенциите за имуществени вреди се очаква да бъдат в размер на 1,05 млрд. лв. За възникнали болки и страдания, които се водят неимуществени вреди, плащанията са достигнали 1,52 млрд. лв. Очакваният размер на неизплатените претенции за имуществени вреди за автомобили е 176,7 млн. лв., а при неимуществените - 555,6 млн. лв. Размерът на предявените, но неизплатени имуществени претенции към края на юни е 97,6 млн. лв., а за болки и страдания - 336,2 млн. лв. При възникналите, но непредявени претенции към края на първите 6 месеца очакваният размер за имуществени вреди е 80,9 млн. лв., а при неимуществените е 259,2 млн. лв. Общо за всички категории превозни средства очакваният размер на плащането е 3,47 млрд. лв., а данните показват, че над две трети от претенциите са за леки коли. ", "date": "2019.08.12", "title": "Няма срок кога ще се върнат парите от фалиралия “Олимпик”"}
{"url": "https://www.24chasa.bg/novini/article/7602581", "text": "На 12 август Военновъздушните сили на Русия отбелязват 107 години от деня на образуването си. Общо, в съответствие с държавната програма за въоръжаване до 2025 година, целият авиационен парк трябва да бъде обновен на 80-90% пише ТАСС в обзор, представен без редакторска намеса. В състава на Въздушно-космическите сили (ВКС) на Русия влизат три рода войски: военновъздушните сили (ВВС), войската за противовъздушна и противоракетна отбрана, както и комсическата войска. В състава на ВВС влизат далечната, военно-транспортната, оперативно-тактическата и армейската авиция. Според данните от откритите източници, във ВКС на Русия има повече от 1800 самолета, включително: • повече от 800 изтребители (Су-27, Су-30, Су-33, Су-35, МиГ-29, МиГ-31 и техните модификации) • около 200 ударни самолета (Су-34, Су-24М и техните модификации) • повече от 200 щурмовика (Су-25) • около 150 учебно-тренировъчни самолета (Як-130 и други) • около 70 стратегически бомбардировача (Ту-95 и Ту-160) и повече от 40 далечни бомбардировача Ту-22М3 Освен това във ВВС има около 400 военно-транспортни самолета и самолети-зареждачи Ил-78, както и повече от 20 „летящи радара“ – авиационни комплекси за далечно радиолокационно засичане А-50 и А-50У. ВВС имат на въоръжение и около 1500 ударни, многоцелеви и транспортно-десантни вертолети (Ми-8, Ми-24, Ми-35, Ми-26, Ми-28Н, Ка-52 и някои други). В състава на руските ВВС има и пет пилотажни групи: „Русские витязи“ (самолети Су-30), „Стрижи“ (МиГ-29), „Соколи России“ (Су-30, Су-35 и Су-34), Крилья Тавриди“ (Як-130) и „Беркути“ (вертолети Ми-28Н) Попълненията във ВВС По информация на руското военно ведомство, през 2018 година армията е попълнена със 126 самолета и вертолета, като така нивото на снабденост на ВВС със съвременно въоръжение е доведено до 74%. През тази година Въоръжените сили очакват да получат 143 нови и модернизирани самолета и вертолета, с което делът на съвременното въоръжение ще стигне до 65$, а като цяло във ВКС – до 81,8%. Военно-транспортната авиация вече е получила първия сериен тежък военно-транспортен самолет Ил-76МД-90А, като през тази година се очакват още 6. Във ВКС са предадени и първите нови многофункционални изтребители МиГ-35. Също така е завършено комплектоването на ескадрилите изтребители Су-35С от авиополка на Западния военен окръг (ЗВО) в Тверска област. Очаква се до края на 2020 година войската да получи още 20 такива машини. Освен това, според данните на Министерството на отбраната, предсрочно се доставят във ВКС вертолетите Ми-8АМТШ, Ми-8МТВ5-1 и фронтовите бомбардировачи Су-34. Що се касае до перспективните модели, армията трябва да получи първият сериен изтребител от пето поколение Су-57 (общо до 2028 година ще бъдат закупени 76 машини), чиито държавни изпитания ще завършат през тази година, както и партия ударни вертолети Ми-28НМ. Очаква се доставката и на първия транспортно-десантен Ми-38Т и модернизирания тежък хеликоптер Ми-26Т2В. Авиаторите ще получат и първите два модернизирани самолета за управление и ретранслация Ил-22М11 През 2018 година извърши първия си полет и новият самолет на далечната авиация Ту-160М, бе формирана 21-а смесена авиационна дивизия, чието главно въоръжение са хиперзвуковите комплекси „Кинжал“ (на самолети МиГ-31К). В началото на август 2019 година извърши първият си полет тежкият ударен безпилотен летателен апарат „Охотник“. Планира се до 2025 година паркът на авиотехниката да бъде обновен на 80-90%. / От \" \"/", "date": "2019.08.12", "title": "Какви и колко машини има във военната авиация на Русия"}
{"url": "https://www.24chasa.bg/novini/article/7602565", "text": "Над 10 000 броя огнестрелни оръжия са предали жителите на Нова Зеландия в рамките на правителствена програма за изкупуване на оръжията, забранени след терористичните атентати от 15 март в Крайстчърч, съобщи телевизия Си Ен Ен. По нейни данни, цитирани от ТАСС, през първия месец от кампанията новозеландската полиция е провела над 90 публични прояви с цел събиране на полуавтоматични оръжия, автомати и боеприпаси за тях. През това време над 7 хил. собственици са предали на властите 10 200 бройки срещу обезщетение според вида и състоянието на оръжията. Още над 1200 души са предали оръжия, придобити нелегално - без обезщетения, но и без да им се търси отговорност за незаконно притежание, предава БТА. След атентатите в джамии от Крайстчърч през март Нова Зеландия забрани притежанието на полуавтоматични оръжия, автомати, както и на части и боеприпаси за тях. За нарушителите бяха предвидени присъди до пет години лишаване от свобода. Кампанията за изкупуване на забранени оръжия, започнала на 12 юли, ще продължи до 20 декември т. г. Властите ще изразходват за нея близо 200 милиона новозеландски долара (129,9 милиона щатски долара). При нападенията на 15 март в Крайстчърч загинаха 51 души и още 50 бяха ранени. Стрелецът - 28-годишният австралиец Брентън Тарант, бе обвинен в убийства, опити за убийство и терористичен атентат, но заяви пред съда, че е невинен. Следващото заседание по делото е насрочено за 4 май 2020 г.", "date": "2019.08.12", "title": "Над 10 000 оръжия предали жителите на Нова Зеландия заради забраната след атентатите в Крайстчърч"}
{"url": "https://www.24chasa.bg/novini/article/7602572", "text": "Предвид метеорологичната обстановка, независимо, че пожарът е локализиран и потушен, поне още два дни ще има единични огнища. Това каза за БТА Димитър Бришимов, началник сектор \"Пожарогасене и спасителна дейност\" към пожарната в Пловдив по повод пожара в депото за твърди битови отпадъци край пловдивското село Шишманци. По думите му огънят продължава да гори в дълбочина. Бришимов припомни, че сигналът за пожара е подаден в пожарната около 1,30 часа и до момента на място работят вече шест екипа. Огънят е обхванал около един декар от откритата площ на сметището. Според него пожарникарите са срещнали трудност при предвижване на автомобилите, тъй като под сегашното сметище има старо, което е загробено, но не достатъчно плътно. Направените на място замервания на въздуха не са констатирали завишени стойности на опасни вещества, но има много тежка миризма от разлагането на биологичните отпадъци, подчерта пожарникарят. Екип от РИОСВ - Пловдив и Регионалната лаборатория към ИАОС в града в момента също е на място. Експертите извършат замервания на въздуха на мястото на пожара и в близките населени места.", "date": "2019.08.12", "title": "Поне още 2 дни ще има единични огнища на сметището край село Шишманци"}
{"url": "https://www.24chasa.bg/novini/article/7602605", "text": "Пожарникарите продължават днес борбата с с пожара на испанския остров Гран Канария, предаде Франс прес, цитирана от БТА. Представител на местните власти прогнозира, че огънят ще бъде овладян в рамките на днешния ден. Започналият в събота пожар наложи евакуацията на хиляда жители на Гран Канария и засегна площ от 1500 хектара. Към настоящия момент няма данни за пострадали. За потушаването на огъня се борят 250 души, разположени на място. В акцията участват 13 самолети и хеликоптери.", "date": "2019.08.12", "title": "13 самолети и хеликоптери се борят с пожара на Гран Канария"}
{"url": "https://www.24chasa.bg/novini/article/7602629", "text": "Присъствието на западните сили в Персийския залив разпалва регионалното напрежение, написа днес в Туитър иракският външен министър Мохамед Али ал Хаким, цитиран от Асошиейтед прес и Ройтерс. Според министъра страните от региона сами са способни да гарантират сигурността на стратегическия воден път. \"Ирак иска да намали напрежението в нашия регион чрез спокойни преговори, а присъствието на западни сили в региона ще засили напрежението\", написа иракският дипломат, предаде БТА.", "date": "2019.08.12", "title": "Ирак: Присъствието на западните сили в Персийския залив разпалва регионалното напрежение"}
{"url": "https://www.24chasa.bg/novini/article/7602648", "text": "Британският премиер Борис Джонсън желае да договори Брекзит сделка с Европейския съюз, но има намерение Обединеното кралство да напусне блока на 31-ви октомври, дори ако дотогава не може да бъде постигнато споразумение, заяви в понеделник говорителят на Даунинг Стрийт 10 Джеймс Слак, цитиран от  . Той подчерта, че Джонсън се надява ЕС да разбере решимостта на Великобритания да напусне съюза в края на октомври при всякакви условия, като повтори позицията на премиера да осъществи Брекзит без \"ако\" или \"обаче\". Джеймс Слак също така коментира информацията в британския в-к \"Съндей Телеграф\" относно предстоящата среща на Борис Джонсън с ирландския премиер Лео Варадкар, подчертавайки, че не е насрочена подобна среща на двамата лидери. Според британското издание Джонсън е приел предложение да се срещне с Варадкар, надявайки се двамата да обсъдят ирландския граничен механизъм, но ирландският премиер е настоял, че не е готов за преговори по този спорен въпрос.", "date": "2019.08.12", "title": "Борис Джонсън желае Брекзит сделка с ЕС"}
{"url": "https://www.24chasa.bg/novini/article/7602635", "text": "За двама обесени мъже е сигнализирана полицията през почивните дни, съобщават от областната дирекция на МВР, цитирана от . 52-годишна жена е намерила мъж на 50 г. обесен в дома й във вилна зона „Орфей“. 48-годишна е открила обесен свекъра си на 73 г. от Бургас в къщата им в тополовградското село Княжево. Телата са откарани за аутопсия в хасковската съдебна медицина, без данни за престъпление.", "date": "2019.08.12", "title": "Двама се обесиха в Хасковско през почивните дни"}
{"url": "https://www.24chasa.bg/novini/article/7602675", "text": "Констатираният в Северна Македония случай на антракс няма отношение към нашата страна и населението ни. Това съобщиха за БТА от Българската агенция по безопасност на храните. Антраксът е заболяване, типично за нашите географски ширини, посочват от агенцията. Това не е екзотично заболяване, нито попада сред групата на контагиозните и спешни болести по животните. Заболяването се предизвиква от бацил, който животните поемат с фуража. Самият бацил е устойчив в околната среда - проучванията сочат, че издържа над 70 години под формата на спора. Заболяването антракс периодично се констатира и в България - почти ежегодно, но няма епизоотичен ход и не води до разпространение на големи територии. Съществува ваксина и всички животни в констатирано огнище се ваксинират в продължение на 30 години, което ги предпазва от заболяването, информират от Българската агенция по безопасност на храните . Заболяването е зооноза и при хората води до летален изход, ако не се вземат навреме мерки. Заразяването става най-често при клане на болно животно и инфектиране на повърхностни рани. Възможно е заразяване и при консумиране на месо от болни от антракс животни, но се констатира доста по-рядко предупреждават още от БАБХ. Във всеки един случай на съмнение, стопаните на животни следва да информират своя ветеринарен лекар за предприемане на нужните мерки. Заболяването води до сериозни последици, когато не се спазват ветеринарномедицинските правила, както се случи при огнището в с. Млада гвардия през 2015 г., припомнят от агенцията.", "date": "2019.08.12", "title": "БАБХ: Откритият антракс в Северна Македония не засяга населението ни"}
{"url": "https://www.24chasa.bg/novini/article/7602678", "text": "Единственото действащо летище в либийската столица Триполи възобнови работата си, предаде Франс прес, като се позова на източник от летището. Летището временно спря да работи заради престрелка между силите на маршал Халифа Хафтар и тези на правителството в Триполи. \"Митига\" се намира под контрола на правителството на националното съгласие, признато от ООН. То стана вчера мишена за ракетен обстрел, като по този начин бе нарушено споразумението за спиране на огъня по време на мюсюлманския празник Курбан байрам.", "date": "2019.08.12", "title": "Летището в Триполи \"Митига\" заработи отново"}
{"url": "https://www.24chasa.bg/novini/article/7602682", "text": "Жена на средна възраст изправи на крак полиция и пожарна в София с опита си да сложи край на живота си, съобщи  Тя е застанала на моста на столичния бул. \"Константин Величков\" преди отбивката за квартал \"Красна поляна\". Според очевидци, жената е в нестабилно психическо състояние. Близо час пожарната и полицията са оградили мястото на инцидента, в опитите си да свалят жената от моста и да спасят живота й. Около 15.30 часа психолог започна разговори с дамата.", "date": "2019.08.12", "title": "Жена застана на мост в София, заплашва да се самоубие"}
{"url": "https://www.24chasa.bg/novini/article/7602805", "text": "Изготвени са указания към земеделските стопани, които доказват реализация на животни по схемите за обвързано подпомагане за Кампания 2019. Изискванията се прилагат за първи път и се отнасят за Схемите за обвързано подпомагане за месодайни крави и/или юници (СМКЮ), за обвързано подпомагане за месодайни крави под селекционен контрол (ЕЖСК-месо) и за обвързано подпомагане за овце-майки и кози-майки под селекционен контрол (ДПЖСК). Тези указания имат за цел да улеснят земеделските стопани при доказване реализацията на животните по схемите за обвързано подпомагане за месодайни животни. Реализацията на животните за целите на директните плащания трябва да е придружена от Ветеринарномедицинско свидетелство за придвижване на животни, когато се касае за реализация на живи животни в границите на страната. Изискват се и сертификат за вътрешна търговия е ЕС и/или Сертификат за здравословно състояние при износ, когато реализацията на живи животни е извършена извън границите на страната, както и счетоводни документи. Документите за доказване на реализираните на пазара животни трябва да са издадени в периода от 1 октомври 2018 г. до 30 септември 2019 г. Те трябва да бъдат представени в срок от 5 до 31 октомври 2019 г. в съответната областна дирекция на ДФ „Земеделие“-РА. В системата на БАБХ–ВЕТИС движението на животните в съответствие с издаденото ветеринарномедицинско свидетелство, трябва да е със статус „завършен“, а статусът на придвижените животни трябва да е „пристигнало“, за да бъде зачетена реализацията. Незавършени движения на животни във ВЕТИС, независимо от това дали са придружени от счетоводни документи и номер на ветеринарномедицинско свидетелство или сертификат, няма да се считат за валидна реализация. Срокът, в който животните, заявени по схемите за подпомагане, следва да останат в стопанството за Кампания 2019 е 05.09.2019 г. включително за животните, заявени за обвързано подпомагане по схемите (СМКЮ, ЕЖСК-месо и ДПЖСК). За животните, заявени по схемата за Преходна национална помощ за овце-майки и/или кози-майки (ПНДЖ 3) срокът е 25.09.2019 г. включително. Минималната реализация по СМКЮ е 0,2 бр. животни от същия вид на допустимо за подпомагане животно по схемата, а за тези под селекционен контрол е 0,25 бр. За ДПЖСК изискванията се различават в зависимост от заявената порода .", "date": "2019.08.12", "title": "Изготвени са указания към земеделците по схемите за обвързано подпомагане"}
{"url": "https://www.24chasa.bg/novini/article/7602815", "text": "В Русия днес се състоя траурна церемония за петимата учени, загинали при тайнствена експлозия миналата седмица. Служител от техния научен институт намекна, че те са работили върху създаването на малък ядрен реактор, предаде Ройтерс, цитирана от БТА. Властите дават малко по малко информация за взрива, станал по време на експеримент с ракета на платформа в Бяло море, край северното крайбрежие на Русия. Според \"Грийнпийс\" експлозията е причинила 20-кратно увеличение на радиацията в съседен град. Ядрени експерти в САЩ изразиха подозрения, че експлозията е станала по време на изпробване на крилата ракета с ядрен двигател, с която президентът Владимир Путин се похвали миналата година. Във видеоинтервю, разпространено късно снощи, служители от института, където са се извършвали изследванията, казаха, че инцидентът е предизвикал 2-кратно увеличение на радиацията, което е траяло само 1 час. Вячеслав Соловьов от института в закрития град Саров не посочи върху какво точно са работили ядрените експерти, но добави, че институтът разработва ядрени енергийни източници, които могат да служат както за граждански, така и за военни цели. Според него такива разработки се правят в много страни, а американците м.г. също са изпробвали малък ядрен реактор. Директорът на института Валентин Костюков каза, че петимата учени се опитали да овладеят ситуацията, но не успели да предотвратят инцидента. Той ги нарече \"национални герои\" и отбеляза, че институтът е предложил посмъртно да им бъдат присъдени държавни награди. \"Тези хора бяха елитът на руския Федерален ядрен център и извършваха експеримент в \"невероятно трудни условия\", каза той. Руската държавна агенция Росатом, цитирана от РИА Новости, съобщи в събота, че ракетният експеримент се е провеждал на морска платформа и след опита горивото на ракетата се е възпламенило, а това предизвикало взрива. Росатом съобщи и имената на петимата - Алексей Вюшин, Евгений Коратаев, Вячеслав Липшев, Сергей Пичугин и Владислав Яновски. Макар че според властите радиацията се е повишила малко и за кратко, жителите в близкия до мястото на взрива град Северодвинск спешно се запасили с йод, който се използва за намаляване на ефекта от радиацията.", "date": "2019.08.12", "title": "В Русия почетоха паметта на загинали при тайнствен експеримент с ракета"}
{"url": "https://www.24chasa.bg/novini/article/7602857", "text": "Горските пожари в Сибир продължават без признаци за отслабване, предаде ДПА. Повече от 200 пожара са обхванали около 280 000 хектара, съобщиха днес руските служби за горите. Обхванатата от огъня територия по площ е по-голяма от Люксембург, информира БТА. Пожарите са продължили да се разрастват през последните дни, показват официалните данни, въпреки усилията на пожарникарите да ги овладеят. Върху много по-голяма площ от повече от 2,7 милиона хектара пожарите все още не са изгасени, защото се намират в отдалечени райони. Според природозащитната организация \"Грийнпийс\" от началото на годината огънят е унищожил повече от 13,4 милиона хектара гори - територия по-голяма от площта на Гърция. Пожарникарите обаче отбелязват и успехи - над 50 пожара на площ от 5 700 хектара вчера са били загасени. От пламъците е засегната и тайгата, най-важният горски пояс в Сибир. Всяко лято в Сибир избухват горски и степни пожари, но тази година те са по-опустошителни заради допълнителен фактор - сушата в района.", "date": "2019.08.12", "title": "Повече от 200 пожара продължават да горят в Сибир (Видео)"}
{"url": "https://www.24chasa.bg/novini/article/7602862", "text": "Иван Гешев – заместник на главния прокурор и кандидат за главен прокурор, подаде днес във ВСС Концепция за стратегическо управление на Прокуратурата на Република България. Това съобщиха от пресцентъра на ВСС. В съответствие с разпоредбата на раздел II, т. 2 от Правилата за избор на председател на Върховния касационен съд, председател на Върховния административен съд и главен прокурор тя ще бъде публикувана на интернет сайта на ВСС в срок до 3 работни дни от постъпването ѝ.", "date": "2019.08.12", "title": "Иван Гешев подаде във ВСС концепция за управление на прокуратурата"}
{"url": "https://www.24chasa.bg/novini/article/7602867", "text": "Със заповед на министър-председателя Бойко Борисов на длъжността заместник-министър на транспорта, информационните технологии и съобщенията е назначена Андреана Атанасова. Това съобщиха от пресслужбата на правителството. До този момент, в продължение на пет години, Андреана Атанасова е била член на Комисията за регулиране на съобщенията. Атанасова има над 20-годишен опит в сферата на съобщенията и европейските въпроси, като последователно е работила в Държавната инспекция по съобщенията, Комитета по пощи и далекосъобщения, Министерството на транспорта и съобщенията, Държавната агенция за информационни технологии и съобщения, Постоянно представителство на Република България към Европейския съюз и други. Димитър Геновски е освободен от длъжността заместник-министър на транспорта, информационните технологии и съобщенията по негово искане.", "date": "2019.08.12", "title": "Андреана Атанасова стана зам.-министър на транспорта"}
{"url": "https://www.24chasa.bg/novini/article/7602868", "text": "Фронтът на  , е около 3 км, местността е труднодостъпна. Гори дъбова гора. 5 автомобила на пожарната са в гората и гасят, помагат им доброволци, съобщи . Огънят върви към село Родопи. Все още е далеч от последните къщи, но хората там се страхуват, защото това не е първи пожар в тази местност, но е първи за годината. Възникнал е от землището на село Брягово. Може да е вследствие на небрежност, но засега няма задържан. Хората от последните къщи на с. Брягово са излезли с тупалки и вода и са успели да спрат огъня да не навлезе в селото, но той е тръгнал към гората. Все още пожарът не е локализиран.", "date": "2019.08.12", "title": "3 км е фронтът на пожара в Хасковско, местността е труднодостъпна"}
{"url": "https://www.24chasa.bg/novini/article/7602901", "text": "1. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА МИНИСТЕРСТВОТО НА ИКОНОМИКАТА ЗА 2019 Г. ЗА ДЪРЖАВНО ПРЕДПРИЯТИЕ „УПРАВЛЕНИЕ И СТОПАНИСВАНЕ НА ЯЗОВИРИ“ Внася: министърът на икономиката 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ / ТРАНСФЕРИ ЗА 2019 Г. ЗА ИЗПЛАЩАНЕ НА МИНИМАЛНИ ДИФЕРЕНЦИРАНИ РАЗМЕРИ НА ПАРИЧНИТЕ СРЕДСТВА ЗА ФИЗИЧЕСКО ВЪЗПИТАНИЕ И СПОРТ. Внася: министърът на образованието и науката 3. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ - ЧАСТНА ДЪРЖАВНА СОБСТВЕНОСТ, НА ОБЩИНА ИХТИМАН, СОФИЙСКА ОБЛАСТ. Внася: министърът на регионалното развитие и благоустройството 4. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И ПРОТОКОЛА ОТ ВТОРАТА СЕСИЯ НА БЪЛГАРО-ПАКИСТАНСКАТА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО, ПРОВЕДЕНА НА 20 И 21 МАЙ 2019 Г. В ИСЛАМАБАД. Внася: министърът на икономиката 5. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 4 И 5 ЮЛИ 2019 Г. В ХЕЛЗИНКИ. Внася: министърът на икономиката 6. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 9 ЮЛИ 2019 Г. В БРЮКСЕЛ. Внася: министърът на финансите 7. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 15 ЮЛИ 2019 Г. В БРЮКСЕЛ. Внася: министърът на земеделието, храните и горите 8. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ”, ПРОВЕДЕНО НА 18 ЮЛИ 2019 Г. В БРЮКСЕЛ. Внася: заместник министър-председателят по правосъдната реформа и министър на външните работи 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ”, ПРОВЕДЕНО НА 19 ЮЛИ 2019 Г. В ХЕЛЗИНКИ. Внася: министърът на правосъдието 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТЮТЮНА, ТЮТЮНЕВИТЕ И СВЪРЗАНИТЕ С ТЯХ ИЗДЕЛИЯ. Внася: министърът на икономиката 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ТУРИЗМА. Внася: министърът на туризма 12. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ОПАЗВАНЕ НА ЗЕМЕДЕЛСКИТЕ ЗЕМИ, ПРИЕТ С ПОСТАНОВЛЕНИЕ № 240 НА МИНИСТЕРСКИЯ СЪВЕТ ОТ 1996 Г. Внася: министърът на земеделието, храните и горите", "date": "2019.08.12", "title": "Вижте какво решава Министерският съвет утре"}
{"url": "https://www.24chasa.bg/novini/article/7602904", "text": "Любовна драма е причината за опита за самоубийство в столицата. По неофициална информация   е била изоставена от съпруга си, предава Канал 3. Два часа продължиха разговорите между жената и психолог на МВР. В крайна сметка историята завърши благополучно. Жената беше спасена и прегледана от лекар. Съпругът й също беше на мястото, но отказа да разговаря с представителите на медиите.                          ", "date": "2019.08.12", "title": "Жената, опитала да скочи от мост в София, била изоставена от съпруга си? Спасиха я"}
{"url": "https://www.24chasa.bg/novini/article/7602912", "text": "Земетресение с магнитуд 4,2 бе регистрирано днес в окръг Диарбекир, Югоизточна Турция, предадоха турските телевизии НТВ и СиЕнЕн-Тюрк. Епицентърът на труса, станал в 16.34 ч., е бил в района на град Лидже. Земетресението е било на дълбочина 7,06 километра, информира правителствената Дирекция за управление при бедствия и извънредни ситуации (АФАД), цитирана от БТА. Няма информация за ранени и за нанесени материални щети. Трусът е усетен в съседните окръзи. Това е второто земетресение, регистрирано в окръга днес, след като по обяд в района на град Хазро бе регистриран трус с магнитуд 3,6, посочва телевизия СиЕнЕн-Тюрк.", "date": "2019.08.12", "title": "Две земетресения разлюляха Диарбекир днес"}
{"url": "https://www.24chasa.bg/novini/article/7602909", "text": "До края на годината ще бъде изработена нова методика за обезщетенията на пострадалите при катастрофи. Целта е съдилищата да разполагат със схема, по която по-справедливо да присъждат обезщетенията. Новата методика е разработена по поръчка на Държавния гаранционен фонд от работна група включваща юристи, лекари, психолози и финансисти, съобщава  . Максималният брой точки за неимуществени вреди, а именно за понесени болки и страдания е 200. При минимална работна заплата от 560 лева, това предвижда максимално обезщетение за неимуществени вреди от 112 000 лева, обясниха от Асоциацията на българските застрахователи. Константин Велев, председател на Асоциация на българските застрахователи: Към него след това се добавя и обезщетението за имуществена вреда, загуба на доход, защото е възможно в следствие на телесното увреждане пострадалото лице дълго време да не бъде на работа или въобще да не може да упражнява професията си, от която търпи една сериозна имуществена вреда. За пръв път се въвежда и максимално обезщетение за неимуществени вреди на близки роднини от 80 000 лева при смърт. То обаче също може да бъде увеличено, в случай че има утежняващи обстоятелства - например загинал е единственият родител на дете. Според асоциацията на пострадалите при катастрофи обаче, новата методика не е добра и е в полза на застрахователите. Смятат, че тя ще намали размера на обезщетенията.  На пръв прочит, между 3 и 5 пъти по-ниски обезщетения ще получават пострадалите, спрямо сега действащата съдебна практика. Чухте цифрата 80 000, най-високата, при положение ще съдът в момента присъжда между 120 и 150 000 без лихвите, заяви Владимир Тодоров Българска асоциация на пострадалите при катастрофи. От Асоциацията също така обвиниха Гаранционния фонд в прибързано обсъждане на методиката. Определиха като кратък срока, даден от законодателя за приемане на новата методика, но обясниха, че ще се вместят в него и документът ще бъде факт до края на годината. \"Не е толкова проста работата, надяваме се, че общо ще успеят да се включат в приемането на наредбата в този едногодишен срок\", твърди Борислав Михайлов от Гаранционния фонд.. Общественото обсъждане на новата методика ще бъде започне в началото на септември. Пълният текст на документа вече е публикуван на страницата на Гаранционния фонд.", "date": "2019.08.12", "title": "Предлагат нова методика за обезщетения на пострадалите при катастрофи"}
{"url": "https://www.24chasa.bg/novini/article/7602907", "text": "Самолет \"Боинг 787 Dreamliner\" на авиокомпания \"Norwegian\" се удари в ограда на летище \"Гетуик\" в Лондон, информира \"Дейли мейл\".  Инцидентът се случил в 9:50 тази сутрин при маневра на самолета, който трябвало да отлети за Ню Йорк. Боингът бил маневриран от наземния персонал, когато на заден ход се блъснал в ограда. Самолетът е изведен от движение, а от компанията се извиниха на пътниците за причиненото неудобство.", "date": "2019.08.12", "title": "\"Боинг\" се заби в ограда на лондонското летище \"Гетуик\""}
{"url": "https://www.24chasa.bg/novini/article/7601192", "text": "За да получат обезщетение, роднини и близки на пострадал или загинал при катастрофа, ще трябва да доказват пред съда в какви отношения са. А парите най-вероятно ще се изплащат на хора, които могат да докажат, че са в едно домакинство с пострадалия или жертвата. Това означава, че ще има близки, които няма да получат компенсиции, тъй като емоционалната им връзка не е била достатъчно дълбока. Във всеки конкретен случай при пътно произшествие ще се решава кой е кръгът роднини, които търпят щети от инцидента. Това предвижда подготвена методика, според която ще се изчисляват обезщетенията за имуществени и неимуществени вреди. Тя е разработена от консултант на Гаранционния фонд и е внесена в Комисията за финансов надзор. Председателят на финансовия регулатор изпрати писма до социалното и здравното министерство, за да бъде сформирана работна група, която да подготви наредба по методиката. Методиката предвижда травматични точки да определят размера на компенсациите, които ще изплащат застрахователните компании. Една точка ще е равна на минималната работна заплата към датата на увреждането. Освен ограничаване на кръга на близките, които ще получават обезщетение, се въвеждат и минимални и максимални суми. За по-далечните роднини например максималният размер е 5000 лв., колкото е определеният и в Кодекса за застраховането. Таванът може да бъде надхвърлян при особени случаи - например ако баба и дядо трябва да отгледат внуци на загиналите им родители. Деца ще получат също по-висок размер обезщетения, ако са пострадали или починали двамата им родители едновременно, както и ако децата са били свидетели на инцидента, което е довело до допълнителни душевни травми за тях. За такива и други подобни казуси методиката предвижда коефициент, който ще коригира нагоре обичайната сума. Съотношението между имуществени и неимуществени вреди ще зависи от всеки конкретен случай. Принципът е да са разделени поравно. Методиката предвижда компенсации за пострадалия и за близките, които да покрият първоначалното лечение, както и за преустройство на дома, ако се е достигнало до инвалидност в резултат на пътния инцидент. Имуществените вреди ще зависят от обективни критерии, какъвто е например доходът на починало или увредено лице, както и от заместващия доход на близък, който поема грижата за непълнолетни деца или ако от заплата или други доходи се преминава само към инвалидна пенсия. Предстои обществено обсъждане на методиката, което може да доведе до промени в нея. Работна група, формирана от представители на финансовия надзор, на социалното и здравното министерство, трябва да прецени дали и доколко тя съответства на цените на здравните услуги и на средните доходи у нас. Едва след това ще бъде подготвен окончателният вариант, който ще бъде утвърден с наредба на Комисията за финансов надзор. До разработването на методика се стигне, след като решение на ВКС определи широк кръг от близки, които имат право на парични компенсации, а съдилищата започнаха да присъждат различни суми. В момента размерът им варира от 90 000 до 200 000 лв. за един загинал, съобщи наскоро в интервю за “24 часа” председателят на асоциацията на застрахователите Константин Велев. След разширяването на кръга на близките застрахователите сметнаха, че изплащат средно на ден по 3 млн. лв. обезщетения, а сумите по тях надхвърлят един милиард за година. Целта на методиката е да се въведат лимити при тях, както и да се унифицират максимално изплащаните суми, за да може, от една страна, близките на загиналите или пострадалите да знаят какво ще получат, и от друга компаниите да могат да планират средствата за това. Тъй като сумите се набират от всяка продадена полица по “Гражданска отговорност”, от окончателния размер, който ще бъде записан в методиката и от спазването, ще зависи и цената на полиците.", "date": "2019.08.12", "title": "Роднини доказват, че са в едно семейство с пострадал при катастрофа, иначе няма обезщетение"}
{"url": "https://www.24chasa.bg/novini/article/7603077", "text": "Земетресение с магнитуд 4,1 по Рихтер разтърси днес следобед северната част на Албания, предаде Танюг, цитирана от БТА. Трусът е усетен най-силно в района на град Фуша-Араз. Земетресението е предизвикало паника сред населението. Някои хора са напуснали домовете си.                                                                                                                                                                                                                                                                                                                       ", "date": "2019.08.12", "title": "Земетресение с магнитуд 4,1 по Рихтер разтърси Северна Албания"}
{"url": "https://www.24chasa.bg/novini/article/7603080", "text": "Изпитанията на разработвания от САЩ малък ядрен реактор \"Килопауър\" (Kilopower) за захранване на лунна и марсианска бази могат да бъдат направени в космоса след три години, предаде ТАСС, позовавайки се на сайта \"Спейс\". \"Мисля, че до 2022 г. можем да подготвим реактора за изпитания в космоса. Смятам, че три години е изпълним срок\", отбелязва ръководителят на проекта Патрик Макклюър от Националната лаборатория \"Лос Аламос\". От ноември 2017 г. до март 2018 г. бяха направени поредица от наземни тестове на експерименталния реактор, по време на които \"Килопауър\" успя да преобразува 30 процента от генерираната топлина в електричество, посочва БТА. \"Говорим за изключително успешни изпитания\", коментира Макклюър.", "date": "2019.08.12", "title": "Реакторът \"Килопауър\" готов за космоса през 2022 г."}
{"url": "https://www.24chasa.bg/novini/article/7603050", "text": "Столичният кмет Йорданка Фандъкова още не е решила дали ще се кандидатира за четвърти мандат, а решението си ще обяви през септември. “Ако се кандидатирам, ще изляза с нови идеи, с обновен екип, с достатъчно опит и с енергия”, заяви Фандъкова, която провери ремонта на ул. “Каменоделска”. И добави, че предстоящите избори са много важни, за да се продължи развитието на София, и се подготвя сериозно. Тя опроверга слуховете, че била уморена. “Чувам всякакви упражнения върху моето решение и върху мен самата. Искам да успокоя всички: Работата много ме мотивира. Имам сила, амбиция и желание да си свърша работата и го правя всеки ден”, категорична бе Фандъкова. Тя предупреди всички, които се стремят към кметския стол, че работата в големия град е огромна, а хората искат нещата да се случват по-бързо. “Да, има много предизвикателства, има още много проблеми, които трябва да решаваме. Имаме и много нови проекти за развитието на града”, добави тя. До 15 септември пък трябва да са готови почти всички 15 големи инфраструктурни обекта. За първия звънец ще бъде пуснато и движението по ул. “Каменоделска”. Там се подменят релсите, осветлението, тротоарите и настилката. Вчера багери влязоха и в “Захарна фабрика”, за да разчистят незаконни ромски постройки. “Това не е първото събаряне. Не вдигаме много шум при такива ситуации, защото това предизвиква напрежение. Спокойно се работи” , увери Фандъкова. Призова кметовете да са активни и постепенно да премахнат незаконните бараки. Малко преди да започне инспекцията на Фандъкова, и омбудсманката Мая Манолова обяви, че все още не е взела решение дали ще влезе в надпреварата за кмет. Това е причината за страха, за агресията, за атаките, на които съм подложена. Впрегната е цялата пропагандна машина около властта - медии, говорители на властта… Това издава паника. Опитът да бъда атакувана, ударена, дискредитирана”, каза Манолова пред bTV. Не водела разговори нито с партии, нито със Слави Трифонов. “Винаги съм разчитала и ще разчитам на подкрепата на гражданите”, обясни тя. Кметът на София Йорданка Фандъкова провери ремонта на ул. “Каменоделска”.", "date": "2019.08.12", "title": "Фандъкова в прекрасна форма – успокои тези, които пускат фейка, че била уморена (Обзор)"}
{"url": "https://www.24chasa.bg/novini/article/7603093", "text": "Американският министър на правосъдието Уилям Бар заяви днес, че министерството е открило \"сериозни нарушения\" в затвора, където в събота сутринта беше намерен мъртъв американският финансист Джефри Епстайн, който по всяка вероятност се е самоубил, предадоха Франс прес и Асошиейтед прес. Бар заяви, че е бил шокиран и ядосан, когато е научил, че надзирателите в затвора \"Метрополитън\" в Ню Йорк не са успели да опазят затворника, посочва БТА. Няколко медии съобщиха вчера, че финансистът, който бе сред най-известните затворници в страната, е бил оставен сам в килията си, предназначена за двама души, а предвидените обиколки на надзирателите и проверки на всеки 30 минути не са били извършвани. Бар, който говори в Ню Орлийнс на конференция за правоналагането, не даде повече подробности. Министърът предупреди, че разследванията във връзка с извършеното от финансиста продължават и подчерта, че съучастниците му не бива да спят спокойно. Епстайн, който е поддържал тесни връзки с много богати и влиятелни хора в САЩ и други страни, го очакваше процес по обвинения в трафик на деца за секс. Междувременно беше направена аутопсия на тялото на Епстайн, но подробности около нея все още не са съобщени.", "date": "2019.08.12", "title": "Американският министър на правосъдието:  Съучастниците на Епстайн не бива да спят спокойно"}
{"url": "https://www.24chasa.bg/novini/article/7603097", "text": "Клип, на който руски полицай удря млада жена в корема, предизвика гняв сред много руснаци, които смятат, че властите са използвали прекомерна сила, за да разпръснат продължаващите от седмици политически демонстрации в Москва, предаде Ройтерс, цитирана от БТА. Видеото, заснето в събота и качено в интернет от известни личности в Русия, събра милиони гледания. На него двама полицаи с шлемове, каквито носят частите за борба с безредици, влачат жената, Дария Сосновска, към полицейски автобус. Двайсет и шест годишната жена обаче се опитва да се отскубне и прави опит да спъне един от полицаите, който реагира, като я удря в корема. След това единият от репортерите, който снима, подигравателно нарича полицая \"герой\". Сосновска беше сред над 200-те души, задържани в центъра на Москва в събота за участие в нелегален според властите протест, състоял се след разрешената преди това от тях демонстрация с искания за честни местни избори, отбелязва Ройтерс. Популярният певец Егор Крид сподели от ареста клипа в Инстаграм, където има 10,7 милиона последователи. Същото направи Сергей Лазарев, друг известен певец с над 4 млн. последователи. В резултат видео бе гледано от над 3 млн. пъти. Крид помести и публикация, в която посочва, че е подал жалба в полицията и иска от нея да намери и накаже замесения полицейски служител. Лазарев определи поведението на полицая като \"позорно\", а много руснаци категорично осъдиха случая в социалните мрежи. Московската полиция е започнала вътрешна проверка по случая, предадоха Интерфакс и ТАСС. Омбудсманът на Москва Татяна Потяева заяви, че възнамерява да изясни обстоятелствата около действията на полицията. Сосновска каза, че е била задържана, след като изразила недоволство пред полицията от задържането на човек, който изглежда имал физически недъг.", "date": "2019.08.12", "title": "Клип, на който полицай удря млада жена в корема, предизвика гняв сред руснаците (Видео)"}
{"url": "https://www.24chasa.bg/novini/article/7602986", "text": "4480 лв. обезщетение ще се дават при леки контузии на глава и гръден кош след катастрофа. Това предвижда проект за методика за изчисляване на обезщетенията. Сега за такава травма се плащали 2000 лв. 323 337 лв. общо ще се полагат за 3-ма преки наследници на загинал при пътен инцидент. Сметката е за мъж на 49 г. с 24 хил. лв. годишен доход, а парите са за съпругата и две непълнолетни деца. Без методика застраховател платил 340 хил. лв. С подобни примери председателят на Асоциацията на застрахователите Константин Велев, членът на УС Светла Несторова и шефът на Гаранционния фонд Борислав Михайлов представиха в понеделник методиката, по която ще се смятат имуществените и неимуществени вреди. Вариантът за методика е разработен от консултанта “HLB България”, избран от Гаранционния фонд след конкурс. Проектът е внесен в Комисията за финансов надзор. Регулаторът трябва да подготви наредба, с която методиката да бъде въведена. 200 травматични точки да определят размера на компенсациите, изплащани от застрахователите, предвижда проектът. Всяка точка носи сума, равна на минималната заплата в момента на изплащане на обезщетението. За 2020 г., когато се планира методиката да е в сила ще е 610 лв. Според Велев това е добър вариант, защото автоматично ще се актуализира. Методиката въвежда лимити за всеки роднина и максимален брой точки, по които да се пресмята обезщетението. За по-далечните родственици максималният размер е 5000 лв., колкото е записан и сега в Кодекса за застраховането. Лимитите може да бъдат надхвърляни при особени случаи, се предлага с проекта - например, ако дете е било свидетел на смъртта на пътя на родителите си. За подобни казуси има коефициент, който ще коригира обичайната сума нагоре. За да влязат в листата на имащи право на компенсации, близките на пострадалия или загиналия ще доказват, че са били в едно домакинство, т.е. са имали общ бюджет. Изплащаните суми ще включват разходи за лечение и възстановяване, загуба на доход, ако има процент инвалидност, и разходи за преустройство на дома и грижи, а също така и за компенсация за неимуществени вреди. Броят точки и при двата вида зависи от възрастта на пострадалия и от неговия доход. Наследниците на починали при катастрофи имат право на компенсация за пропуснати ползи, размерът на които зависи от нетните приходи на загиналия, както и от техния статут спрямо него и тяхната възраст - непълнолетни, пенсионери или работещи. Право на обезщетение, според методиката, имат съпруг, или такъв, с който починалият е живял на семейни начала, както и деца, включително осиновени. Лимитите за неимуществени вреди за съпруг са от 40 до 60 хил. лв. в зависимост от продължителността на съвместния живот. Дете до 18 г. може да очаква 50-60 хил. лв., а ако е пълнолетно - 30-50 хил. лв. Родител може да очаква обезещетение от 40 до 60 хил. лв. , а всички останали роднини и близки - до 5000 лв. Обезщетенията могат да се плащат и разсрочено например на всеки три години. Дoхoдът, който се компенсира от застрахователите, щe ce глeдa за 3 гoдини нaзaд, ще ce дoкaзвa c дoкумeнти и щe ce вземa нaй-виcoкaтa cумa. Oбeзщeтeнията щe ce изчиcлявaт, кaтo ce отчита кoлкo oщe гoдини e имaл зaгинaлият дo пeнcиoнирaнeто си и с колко бихa ce увeличили доходите му зaрaди инфлaциятa. Според застрахователите действието на методиката ще затвори ножицата между размера на обезщетенията, присъждани от различни съдилища в момента. Юристи обаче твърдят, че методика, разписана в наредба, не може да има задължителна сила за съдилищата. Според Велев няма как да си знае дали съдиите ще се съобразяват с нея, но тя била обективна база, на която да стъпят за решенията. “Целта ни бе да намерим баланс, това е само предложение, от нея могат да отпадат текстове, а други да бъдат променени”, каза една от авторките на проекта Розалина Градинарова. Юристи от Асоциацията на пострадалите при катастрофи обаче твърдят, че сумите ще намалеят. В момента съдът при смърт на пътя давал 120 хил., а с методиката таванът ставал 80 хил.", "date": "2019.08.12", "title": "4480 лв. обезщетение за наранена глава, 323 337 лв. при смърт след катастрофа"}
{"url": "https://www.24chasa.bg/novini/article/7603104", "text": "Британският премиер Борис Джонсън и американският президент Доналд Тръмп обсъдиха по телефона Брекзит, търговски и икономически въпроси, предаде Ройтерс, като се позова на \"Даунинг стрийт\" 10. Говорител на Джонсън каза, че британският премиер е разговарял с президента Тръмп днес. \"Те обсъдиха глобални икономически въпроси и търговията и премиерът съобщи на президента последните новини около Брекзит\", заяви той, цитиран от БТА. Съветникът на Тръмп по въпросите на националната сигурност Джон Болтън е на посещение в Лондон и днес се очаква да се срещне с Борис Джонсън. Президентът на САЩ желае успешен Брекзит и ще подкрепи Великобритания с двустранно споразумение за свободна търговия, каза Болтън, цитиран от Ройтерс.", "date": "2019.08.12", "title": "Борис Джонсън и Доналд Тръмп обсъдиха Брекзит по телефона"}
{"url": "https://www.24chasa.bg/novini/article/7603109", "text": "Към 18 часа тази вечер група мъже са нахълтали ненадейно в популярно заведение на столичния бул. \"Тодор Каблешков\", като са започнали да блъскат и чупят маси, предаде  Пред очите на смаяните клиенти и посетители те са забили нож в една от масите, разпорвали са столове и са отправяли заплахи към собственика на заведението. Мъжете са заявили: \"Шефът на заведението да се обади на когото трябва, за да се разберат\". Това е причината собственикът да се съмнява, че зад проявеното насилие, застрашило сигурността на случайни хора, стоят неуредени бизнес интереси. ", "date": "2019.08.12", "title": "Мъже блъскат и чупят маси и столове в столично заведение"}
