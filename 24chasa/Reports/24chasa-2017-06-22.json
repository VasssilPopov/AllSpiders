{"url": "https://www.24chasa.bg/novini/article/6295563", "text": "25-годишна софиянка е станала жертва на грабеж, извършен от двама чернокожи мъже от Нигерия и Мали, съобщават от полицията. Извършителите на наглото нападение са задържани, това са 29-годишният А.Т. от Нигерия и 26- годишния А.Б. от Мали, които живеели в София. Около три часа през нощта на 20 юни в района на централната алея до пиацата на такситата пред хотел „Кубан” нападнали младата жена и използвайк исила отнели мобилния й телефон. Тя не е пострадала серизоно, но е в шок от среднощното нападение. Двамата чужденци направили пълни самопризнания и върнали ограбените вещи. Работата по случая продължава от служители на Районно управление Несебър.", "date": "22.06.2017 10:18", "title": "Двама от Нигерия и Мали нападат 25-годишна софиянка в Слънчев бряг"}
{"url": "https://www.24chasa.bg/novini/article/6295403", "text": "Президентът Румен Радев може да кани когото си поиска на неговото ниво. Ако покани премиер, трябва да ме информира. Аз когато ме приемат президенти, му се обаждам, както беше с Макрон в Париж, коментира премиерът Бойко Борисов поканата на Радев към руския президент Владимир Путин да посети България за 3 март 2018 г. Щом е приел Путин, ще дойде и ще го посрещнем, коментира още премиерът. Аз реагирах и на думите му за кирилицата от 24 май и на всеки опит да се месят в историята ни, каза още Борисов. Важен е поклонът пред Самуил, а отдолу на паметника какво пише, историците да си спорят, каза Борисов по повод критиките към македонския премиер Зоран Заев, че се е поклонил на български цар.", "date": "22.06.2017 08:46", "title": "Борисов за идването на Путин: Радев може да кани когото си иска (Видео)"}
{"url": "https://www.24chasa.bg/novini/article/6295392", "text": "Болтовете на мерцедеса на Лозан Панов ли са съдебната реформа? Питах моите шофьори от НСО, отговорът им беше, че колите са на по 8-9 години, леглата на болтовете се износват и всеки от нас е длъжен да се подпише, че е проверил болтовете, отговори Бойко Борисов на въпрос за развитите болтове на колата на шефа на ВКС в интервю за Нова телевизия. Премиерът обясни, че при редовната смяна на зимни и летни гуми резбата на алуминиевите джанти се износва и болтовете започват да изпускат. Съдебна реформа на означава болтовете на председателя на съда, заяви повторно премиерът. Панов трябва да си говори за съда, а не да коментира работата на парламента. Той е председател на висшите съдии, каза още Борисов. Мечтата на съдиите да избират сами своето ръководство мажоритарно и онлайн, прокурорите сами да си изберат представителите във ВСС, парламентът да избира квотата си с 2/3 мнозинство гарантира възможно най-добрият Висш съдебен съвет, каза още Борисов. Така професионалистите ще могат да се проверяват и да вземат решения, допълни той. Чрез съдебната реформа създадохме условия да не може да има политически назначения, коментира Борисов на въпрос дали той е назначил главния прокурор Сотир Цацаров. И припомни как Георги Първанов като президент е назначил съветниците си Борис Велчев за главен прокурор, а Лазар Груев за шеф на ВКС. Имам огромна надежда за новия ВСС. Бих дапитал Марио Николов как го оправдаха след 12 години, когато вече си беше даже излежал присъдата в Германия. Как в Германия за едно и също нещо му дават 4 години затвор, а тука го оправдават на 12-та година, каза още министър-председателят. И аз се чувствам застрашен, но като искаш да си в гората и да ловуваш мечки, коментира Борисов оплакванията на Лозан Панов, че се чувства физически застрашен. Скоро ще дойдат бронираните Лада Нива, каза Борисов на въпрос кога ще смени скъпите японски джипове, които го возят. Не съм съгласен министри да дават интервюта за сайтове, които бълват омраза, но министрите трябва сами да си преценяват, коментира още Борисов.", "date": "22.06.2017 08:33", "title": "Борисов: Болтовете на Лозан Панов не са съдебна реформа (Видео)"}
{"url": "https://www.24chasa.bg/novini/article/6295400", "text": "Горските пожари в Португалия, които отнеха живота на повече от 60 души, не са били причинени от мълния, заяви ръководителят на организацията \"Лига на пожарникарите\" Жаим Соареш. Той подозира, че става дума за умишлен палеж, предаде  . По думите му бурята, която се смята за възможна причина за началото на пожара, е започнала два часа след като пламъците обхванали горските масиви. Соареш призова за разследване, за да се провери официалната версия, според която огнената стихия е причинена от мълния.", "date": "22.06.2017 08:46", "title": "Португалски пожарникар: Горските пожари не са причинени от мълния"}
{"url": "https://www.24chasa.bg/novini/article/6295381", "text": "Британските туристи, лъжливо твърдящи, че са получили хранително натравяне, за да получат „лесни пари“, са стрували на хотелиерската индустрия на Кипър повече от пет милиона евро за последните пет години, пише Cyprus Mail. Коментарите на Кипърската хотелиерска асоциация са публикувани в един ден с началото на кампанията на Британските туристически агенти „Спрете измамите с болестите“, подчертавайки, че от 2013 г. „има повече от 500% увеличаване на исковете за компенсация за разболяване по време на ваканции с десетки хиляди такива от миналата година“, предава Фокус. „И въпреки това, по време на същия език, действителните равнища на болести в курортите остава стабилна и проблемът е единствено свързан с британските туристи. Доказателството предполага, че много от тези твърдения може би са преувеличени или лъжливи“, смятат от Кипърската хотелиерска асоциация. Нейният директор Захариас Йоанидис заяви, че проблемът се състои в това, че хотелите получават лоша репутация, дори и когато не е имало причинена вреда. „През последните две години лъжливите твърдения за хранително натравяне са стрували на хотелите в Кипър повече от 5 млн. евро“, посочи Йоанидис. Сумата е искана от туристите от туристическите оператори , които на свой ред плащат по-малко на хотелите. „Това е организирано престъпление, което се случва по цял Кипър. Ничии други туристи не правят така. Само и единствено британците“, добави експертът.", "date": "22.06.2017 08:33", "title": "Британски туристи лъжат, че са натровени с храна в Кипър, за да вземат \"лесни пари\""}
{"url": "https://www.24chasa.bg/novini/article/6295410", "text": "Аз и вицепремиерът Томислав Дончев имахме покани за гей прайда, аз не бях в България, коментира премиерът Бойко Борисов пред Нова телевизия. Толкова време да отида на парада нямам, каза още той. Не съм сигурен, че има какво толкова да се парадира, защото техните права в България не се ограничават. Не е нужно да се натрапва мнение, допълни Борисов.", "date": "22.06.2017 08:52", "title": "Борисов: Не съм сигурен, че има за какво да парадират гей организациите (Видео)"}
{"url": "https://www.24chasa.bg/novini/article/6295371", "text": "\"Пенсионната система се формира от два източника – от осигурителните вноски и от държавния бюджет чрез данъците. Когато говорим за увеличаване на пенсиите, трябва да говорим за възможностите на осигурителната система\". Това каза председателят на Бюджетната комисия и народен представител на ГЕРБ Менда Стоянова за  . \"Трябва да увеличаваме пенсиите, но така, че да не се стига до дефицит в осигурителната система. За тази година очакваме 200 млн. лв. повече от осигурителни приходи. 100-120 от тях веднага ще отидат за покриване на минималната пенсия\", добави тя. \"Трябва да имаме нова нормативна база и по-строг контрол върху комисиите, които издават свидетелства за инвалидност. Трябва да продължим и с една организационна промяна, така че НОИ да има ангажимент и по отношение на инвалидните пенсии\", каза Стоянова. \"Към края април има 780 млн. лв. ръст на приходите в държавния бюджет спрямо ръста на приходите за същия период през миналата година\", каза депутаът от ГЕРБ. \"Учителските заплати ще бъдат увеличени, но подчерта, че това не е единственият фактор за подобряване на състоянието на образованието. Мерките трябва да бъдат комплексни\", посочи тя. Според нея е съвсем реално средната заплата да надхвърли обещаните от ГЕРБ по време на предизборната кампания 1500-1600 лв., ако постигнем преструктуриране на икономиката. Държавата трябва да създава условията и да подтиква там, където е възможно, например чрез увеличението на минималната работна заплата и на осигурителните прагове, каза още Менда Стоянова.", "date": "22.06.2017 08:50", "title": "Менда Стоянова: Очакваме 200 милиона лева повече от осигурителни приходи"}
{"url": "https://www.24chasa.bg/novini/article/6295459", "text": "Турският президент Реджеп Тайип Ердоган е разговарял по телефона с краля на Саудитска Арабия и с неговия нов престолонаследник. В разговора събеседниците са се договорили да увеличат усилията за прекратяване на напрежението, свързано с Катар, съобщава агенция Ройтерс, като се позова на източници от кабинета на Ердоган, предава БТА. Телефонният разговор се е състоял снощи, уточниха източниците. Събеседниците са подчертали своята решимост да укрепят връзките Турция-Саудитска Арабия, а Ердоган е поздравил Мохамед бин Салман за обявяването му за престолонаследник. Турция оказа силна подкрепа на Катар, след като Саудитска Арабия, Египет и няколко други държави го посочиха като поддръжник на тероризма и прекратиха всички икономически и дипломатически контакти с емирството, припомня Ройтерс. Източниците от кабинета на Ердоган заявиха, че в телефонния разговор е било постигнато съгласие за увеличаване на усилията за прекратяване на напрежението в региона, свързано с Катар. Ердоган и крал Салман са се договорили също да разговарят на четири очи по време на срещата на Г-20 в Хамбург следващия месец. Крал Салман назначи вчера сина си за нов престолонаследник, като даде на 31-годишния Мохамед бин Салман широки правомощия в момент, в който кралството се опитва да реформира радикално своята икономика и е изправено пред нарастващо напрежение с регионалния съперник Иран, отбелязва Ройтерс.", "date": "22.06.2017 09:07", "title": "Ердоган и лидерите на Саудитска Арабия обсъдиха ситуацията в Катар по телефона"}
{"url": "https://www.24chasa.bg/novini/article/6295394", "text": "Парламентът ще гледа на първо четене промени в Данъчно-­осигурителния процесуален кодекс. Част от тях предвиждат след две години плащания над 1000 лева задължително да стават по банков път, съобщи  . В момента прагът за кешови разплащания е 10 000 лева. Това трябва да се случи до две години след окончателното приемане на промените.", "date": "22.06.2017 08:38", "title": "Гледат на първо четене промени в Данъчно-осигурителния процесуален кодекс"}
{"url": "https://www.24chasa.bg/novini/article/6295489", "text": "САЩ притиснаха Китай да окаже по-голям икономически и дипломатически натиск върху Северна Корея да обуздае ядрената и ракетната си програма на среща във Вашингтон между представители на външните работи и отбраната на двете страни, съобщи Ройтерс, цитира БТА. \"Припомнихме на Китай, че има дипломатическа отговорност да упражни по-голям икономически и дипломатически натиск върху севернокорейския режим, ако иска да предотврати по-нататъшна ескалация на напрежението в региона\", заяви държавният секретар Рекс Тилърсън на обща пресконференция с министъра на отбраната Джим Матис след разговора в Държавния департамент. Матис каза, че САЩ ще продължат да взимат необходимите мерки за своята отбрана и защитата на съюзниците си от Северна Корея, която се опитва да се сдобие с ядрена ракета, способна да достига до територията на САЩ. Тъй като изпреварващи военни удари са твърде рисковани, съветниците на Тръмп залагат на икономически и дипломатически натиск върху Северна Корея, отбелязва ДПА. В дневния ред на новоустановения диалог за дипломация и сигурност, който събра Тилърсън и Матис с китайския държавен съветник Ян Цзечъ и началника на генералния щаб на китайската армия Фан Фънхуей освен Северна Корея, която бе основната тема, фигурираше и въпросът за напрежението в Южнокитайско море вследствие на растящите териториални претенции на Китай. САЩ отново заявиха, че са против милитаризацията на островите, които Китай изгражда в стратегическото море. Тилърсън съобщи, че президентът Тръмп ще направи държавно посещение в Китай тази година, а Матис посочи, че двете страни са се споразумели да разширят военните си връзки, сигнализирайки, че новото правителство на САЩ е решено да продължи усилията за нормализиране на отношенията с Китай. Матис призова също за по-голяма координация между САЩ и Китай в борбата с тероризма и посочи, че правителството на Тръмп очаква от Китай да помогне на иракското правителство с конкретни действия, бе да даде подробности. Китайското външно министерство коментира след срещата, че Пекин полага огромни усилия да разреши напрежението на Корейския полуостров заради собствените си интереси, а не поради външен натиск, съобщи Франс прес.", "date": "22.06.2017 09:17", "title": "Среща между САЩ и Китай на високо равнище във Вашингтон"}
{"url": "https://www.24chasa.bg/novini/article/6295435", "text": "Белгийската полиция е задържала четирима души в рамките на разследването на атентата на централната ЖП гара в Брюксел, съобщи ТАСС, като цитира агенция Белга. Арестите са извършени по време на операции в различни квартали на белгийската столица. По данни на местните власти задържаните са поддържали постоянен контакт със застреляния в във вторник вечерта терорист, цитира  . ", "date": "22.06.2017 09:07", "title": "Арестуваха четирима в разследването на атентата в центъра на Брюксел"}
{"url": "https://www.24chasa.bg/novini/article/6295376", "text": "За първи път в българската история вероятно има увеличение на пенсии в началото на мандат. Това коментира председателят на Народното събрание Димитър Главчев във връзка с приетите вчера промени, които предвиждат вдигане на пенсиите от 1 юли на 180 лв. и от 1 октомври на 200 лв. Това е част от управленската програма, каквито са очакванията на избирателите, каза той пред Би Ти Ви. Преди три месеца имаше избори, избирателят каза, че предпочита спокойствието и определи кой и до каква степен да определя дневния ред в парламента, коментира той напускането на БСП на председателския съвет в парламента. Според него сега, когато БСП са представени от 80 човека, трябва да се насочат към позитивизъм. Великолепно представяне на Мария Габриел и европейските социалисти се съгласиха. В началото на юли в Страсбург предстои номинацията да бъде гласувана. Уверенията от страна на пермиера Заев, бяха, че съвсем малко подробности остават, за да може да се подпише договоът за сътрудничество между двете страни. Той е едно от условията на ЕС да бъде продължена европейската перспектива за Македония. Първото посещение на премиерът на Македания у нас бе знаково. Искрено съжалявам, че партиите освен ГЕРБ и Воля не се съобразиха с волята на 2,5 милиона граждани. Трябва да се съобразяваме със суверена. БСП предлагат смесена система. Това не е промяна, а междунен вариант – няма произнасяне на гражданите по тази тема, коментира той. Според него, след като Народното събрание не се е съобразило след първия референдум, трябва да се проведе още един. Но каква е гаранцията, че парламентът ще се съобрази този път. Ако искаме да докажем, че суверенът не иска мажоритарна система, може би трябва да направим. Той отрече твърденята, че парламентът не работи. Няма как на председателски съвет, председателят да допусне законопроекти в пленарна зала които не са гледани на комисия. Главчев коментира изказването на Георги Гьоков от БСП, че само социалната комисия работи, тъй като депутатът е в състава й. Кристиан Вигенин и Петър Кънев, които оглавяват две комисиите работят добре, приетснява ме изказването на Гьоков, каза председателят на парламента. Заседания от 20 минути са кратки, но такива имаше в началото на парламента. Вече се изпълва целият предвиден ден. Правомощията и задължителнията на председателя са разписани, съветът трябва да подпомага Народното събрание, може да подбере закони. Възможно е в зала да бъде внесен за разглеждане законопроект, стига да е стоял два месеца, обясни Димитър Главчев.", "date": "22.06.2017 08:24", "title": "Главчев: За първи път в българската история се увеличават пенсии в началото на мандат"}
{"url": "https://www.24chasa.bg/novini/article/6295491", "text": "На българо-турската граница трафикът е интензивен. На ГКПП „Капитан Андреево“ на изход има 6 км колона от товарни автомобили. На ГКПП „Лесово“ на изход има 4 км колона от товарни автомобили. Това съобщиха от пресцентъра на ГД „Гранична полиция“. Информацията за трафика на българските гранични контролно-пропускателни пунктове е към 06.00 ч. На българо-гръцката граница на ГКПП Кулата трафикът е интензивен. На българо-сръбската, българо-македонската и на българо-румънската граница трафикът е нормален на всички ГКПП. ", "date": "22.06.2017 09:19", "title": "6 км е колоната на изход на ГКПП „Капитан Андреево“, на „Лесово“ опашката е 4 км"}
{"url": "https://www.24chasa.bg/novini/article/6295382", "text": "Тази вечер ще се проведе извънреден педагогически съвет в столичната Професионална гимназия по туризъм. На него ще се реши какво наказание да бъде наложено на десетокласника, който ритна учителката си по философия, предаде  . Възможно е, ако съветът реши, от следващата година той да бъде преместен в друго училище.  Десетокласникът ще бъде надзираван от инспектор на Детската педагогическа стая.", "date": "22.06.2017 08:29", "title": "Днес решават за наказанието на нападналия учителката си младеж"}
{"url": "https://www.24chasa.bg/novini/article/6295370", "text": "Апелативният специализиран наказателен съд ще гледа като втора инстанция дело по мерките за неотклонение на задържаните на Кулата митничари, съобщи  .  Съдът прие тезата на прокуратурата, че всеки от обвинените може да се укрие или да извърши друго престъпление. При задържането на групата бяха иззети близо 160 хиляди лева, за които има данни, че са придобити по престъпен начин.", "date": "22.06.2017 08:24", "title": "Гледат мерките за неотклонение на задържаните граничари от ГКПП \"Кулата\""}
{"url": "https://www.24chasa.bg/novini/article/6295495", "text": "Взрив е повредил стена в близост до военен обект на НАТО край егейския турски град Измир. Местните медии не съобщават за жертви, съобщава Ройтерс, цитирана от “Фокус“. Взривът се е случил на гробище, разположено до военен обект на турската армия към 8:00 часа местно време (7:00 българско) в областта Гюлтепе край Измир. Полицията е отцепила района и разследва причините за инцидента.", "date": "22.06.2017 09:24", "title": "Взрив повреди стена в близост до военен обект на НАТО в Измир"}
{"url": "https://www.24chasa.bg/novini/article/6295505", "text": "Снощи азербайджанската армия е свалила арменски безпилотен летателен апарат в района на Нагорни Карабах, съобщава АПА, цитирана от “Фокус“. Според данните на азербайджанското министерство на отбраната, апаратът се е опитвал да осъществи разузнавателен полет над азербайджанските позиции.                                                                                                                                                                                                                                                                                                                       ", "date": "22.06.2017 09:35", "title": "Азербайджанската армия свали арменски безпилотен самолет в района на Нагорни Карабах"}
{"url": "https://www.24chasa.bg/novini/article/6295509", "text": "Дете на 2 години беше докарано в Спешното отделение на УМБАЛ \"Свети Георги\" след като паднало от втория етаж на сградата, в която семейството му живее. Детето се провесило през прозореца на дома си, докато разглеждало района. В един момент обаче паднало. Линейка го докара в Спешното, информира  Детето е с комоцио и повръща след падането. В момента медици го преглеждат.", "date": "22.06.2017 09:38", "title": "2-годишно дете с с комоцио, след като падна от 2-я етаж на сграда в Пловдив"}
{"url": "https://www.24chasa.bg/novini/article/6295518", "text": "Двама души са загинали, а 18 са ранените при 19 катастрофи в страната през изминалото денонощие. Това съобщиха от пресцентъра на МВР. Вследствие на произшествията двама души са с опасност за живота. В София един човек е загинал, а четирима са ранени при 137 леки и 4 тежки пътни произшествия.", "date": "22.06.2017 09:46", "title": "Двама загинали и 18 ранени при катастрофи за денонощие"}
{"url": "https://www.24chasa.bg/novini/article/6295520", "text": "18-годишен младеж, арестуван в Холандия миналата седмица за разпространяване на пропаганда на „Ислямска държава“ ще остане в ареста още две седмици, докато разследването продължава, съобщава “Фокус“.  „Младежът бе задържан миналия четвъртък в Утрехт по подозрение, че е разпространявал клипове на ислямистите, както и инструкции как да се изготвят експлозиви“, сочи холандската прокуратура. Адвокатът на обвинения Луис де Леон сочи, че младежът не знае арабски език и не е мюсюлманин. Изображенията, които е притежавал са били знамена на „Ислямска държава“, които той е вкарвал във компютърните игри, които е играл. „Той просто е бил запленен от онлайн игрите“, посочи адвокатът. Той посочи, че е възможно клиентът му да е бил забелязан от силите за сигурност, след като в интернет влиза в контакт с хора, които са били следени преди това.", "date": "22.06.2017 09:48", "title": "Защитата на задържан за ислямизъм в Холандия твърди, че той всъщност е геймър"}
{"url": "https://www.24chasa.bg/novini/article/6295531", "text": "Земетресение с магнитуд 5 по Рихтер бе регистрирано днес в Егейско море в района на окръг Измир, съобщи турската телевизия НТВ, като се позовава на Дирекцията за управление при бедствия и извънредни ситуации (АФАД), предава БТА. Епицентърът на земетресението е бил в морето на дълбочина 9,88 километра, недалеч от град Карабурун. Трусът е регистриран в 5,48 часа и е усетен в Измир, Карабурун и още много градове в района. Директорът на представителството в АФАД в окръг Измир Осман Метин Сароглу, заяви, че според първоначалните данни при труса няма ранени или нанесени материални щети. Той съобщи, че екип на АФАД се е отправил към град Карабурун. Вторичните трусове в района продължават след силното земетресение от 6,2 миналата седмица в морето между гръцкия остров Лесбос и турския град Карабурун.", "date": "22.06.2017 09:50", "title": "Трус от 5 по Рихтер е регистриран в Егейско море"}
{"url": "https://www.24chasa.bg/novini/article/6295524", "text": "Големите горещини в западната част на САЩ доведоха до смъртта на четирима жители. В щата Ню Мексико бяха открити телата на 57-годишен мъж и 21-годишния му син, които явно са надценили възможностите си по време на преход из планинските пътеки на Националния парк Карлсбад, съобщи телевизия Ен Би Си, цитирана от ТАСС и  Обезводняването пък бе причина за смъртта на 72-годишен мъж и 87-годишна жена в Калифорния. „Трагично е, когато човек умира от обезводняване при обстоятелства, които може лесно да се избегнат“, заяви пред местен вестник съдебния медицински експерт Мишел Джордън от окръг Санта Клара. През уикенда бяха регистрирани високи температури в различни градове на щата Калифорния – в Сакраменто 41,1 градуса, Сан-Хосе 39,4 и Сан-Франциско 31,1 градуса.", "date": "22.06.2017 09:53", "title": "Четирима американци починаха от жегите"}
{"url": "https://www.24chasa.bg/novini/article/6295540", "text": "Московският кинофестивал е най-старият в света след този във Венеция, съобщава ТАСС, цитирана от БТА. За пръв път се е състоял от 21 февруари до 1 март 1935 г. под названието Съветски кинофестивал в Москва. Журито е председателствано от режисьора Сергей Айзенщайн. Фестивалът е открит с прожекция на филма \"Чапаев\" на Георгий и Сергей Василеви. Голяма сребърна купа е присъдена на кинокомпанията \"Ленфилм\" за филма \"Чапаев\", както и за \"Младостта на Максим\" на Григорий Козинцев и Леонид Трауберг и \"Селяни\" на Фридрих Ермлер. С втора и трета награда са удостоени френският режисьор Рене Клер за филма \"Последният милиардер\" и кинокомпанията \"Дисни\" за анимацията \"Трите прасенца\". Но заради сложната обстановка в Европа, включително заради Гражданската война в Испания, това издание на фестивала останало единственото през 30-те години на миналия век. В края на 50-те по инициатива на Екатерина Фурцева, която бе министър на културата на СССР от 1960 г. до 1984 г., е взето решение за възраждане на Московския кинофестивал. Тъй като изданието от 1935 г. не е включено в официалната хронология на феста, за първо негово издание се смята откритото на 3 август 1959 г. в Москва. Тогава Главната награда получава съветският филм на Сергей Бондарчук \"Съдбата на човека\", адаптиран по едноименната повест на Михаил Шолохов. От 1959 г. до 1995 г. фестивалът се провежда веднъж на две години, като се редува с този в Карлови вари. През 1995 г. е оповестено, че фестивалът ще стане ежегоден, но през 1996 г. и 1998 г. не е проведен. От 1999 г. Московският международен кинофестивал е ежегоден. През годините носители на главната награда на фестивала са били световноизвестни режисьори - Стенли Крамър, Акира Куросава, Анджей Вайда, Франческо Рози. Три пъти с главната награда е удостоен японският режисьор Канато Синдо (1963 г., 1975 г. и 1999 г.), а по два пъти Федерико Фелини (1963 и 1987), Сергей Бондарчук (1959 и 1965), Золтан Фабри (1965 и 1977), Хуан Антонио Бардем (1977 и 1979). Призът е присъден също на Григорий Чухрай (1961), Сергей Герасимов (1967), Витаутас Жалакявичус (1973), Георгий Данелия (1977), Глеб Панфилов (1983), Алексей Учител (2005). 39-ият Московски международен кинофестивал ще се проведе от 22 до 29 юни. Журито ще бъде председателствано от иранския режисьор Реза Миркарими. В конкурсната програма са включени 14 филма. Фестивалът ще бъде открит с приключенския филм \"Бахубали: Завършване\" на индийския режисьор С. С. Раджамоули и ще бъде закрит с \"Фатално изкушение\" на американската режисьорка София Копола.", "date": "22.06.2017 09:58", "title": "Откриват 39-ият Московски международен \nкинофестивал"}
{"url": "https://www.24chasa.bg/novini/article/6295550", "text": "Македонският вестник \"Вечер\" пише, че има лавина от реакции на македонски историци във връзка с очакваното подписване на договор за добросъседство между Македония и България. \"Съвместното честване на Илинден означава, че отричаме нацията си\", пише в заглавие вестникът, цитиран от БТА. \"Илинден 1903 г. е по някакъв начин символ на македонската борба и непокорство. 1903 г. е ореол, славна борба на македонския народ, борба единствено на ВМРО, без никаква подкрепа от България или от други балкански държави\", казва пред вестника историкът Александър Стойчев. Той посочва, че общото честване на най-големия македонски празник с България е акт, който противоречи на историческите факти. Нито една балканска държава, включително България, не е подкрепила македонските революционери в тяхната борба за самобитност, за собствена държава. Напротив - историческите данни доказват противното. Историческите данни показват, че през януари 1903 г. България е забранила на своите полицейски и военни структури по какъвто и да било начин да подкрепят македонската революционна борба, т.е. подготовката за въстание, каквото се е знаело, че предстои през 1903 г., твърди Стойчев пред \"Вечер\". В. \"Република\" пише, че Зоран Заев е ударил директно по македонската история с това, че е поканил премиера на България Бойко Борисов заедно да честват Илинден в Македония. Това своеобразно предателство спрямо Македония все пак е било скъпо платено, а подаряването на нашата история на България не е единственото, което Заев трябва да даде за получените средства, пише \"Република\". Цената, която Заев ще трябва да плати за средствата, които е получил в кампанията, не е никак малка. Според някои информации, освен историческото предателство, което Заев прави в момента, следващото трябва да бъде влизането на българската нация в преамбюла на конституцията и даване на търгове на български компании в Македония, пише \"Република\". Вестникът твърди, че Зоран Заев е дал на българите компакт диск с разговори на македонското държавно ръководство, в които се разкриват информации за политиката на Македония към България и договора за сътрудничество с България. Онова, което Заев дължи на България, ще се плаща от целия македонски народ, пише \"Република\". Вестникът пише още, че гражданите на Македония са разочаровани и гневни от отношението на премиера Заев, който усмихнат се е снимал край паметника на \"българския\" цар Самуил, а неговата партия иска да разруши паметника на Самуил в Скопие.", "date": "22.06.2017 09:59", "title": "Скопски вестник: Отричаме нацията си, ако честваме заедно с България на Илинден"}
{"url": "https://www.24chasa.bg/novini/article/6294235", "text": "Добрите европейски примери как бизнесът, местната власт и неправителственият сектор си партнират при експлоатацията на сгради от културно-историческото наследство бяха представени на дискусия за бъдещето на Тютюневия град в Пловдив. Инициатива дойде от фондация „Пловдив 2019”, а домакин на събитието бе водещата инвестиционната компания „Галакси Инвестмънт Груп”. „Експонирането на археологическото наследство е важна тема, защото то е част от автентичността на един град. Виждаме, че Пловдив все повече се откроява като център както за правене на бизнес, така и за изкуство и култура. Затова сме убедени, че всяка компания, избрала да работи тук, трябва да бъде ангажирана с предизвикателствата на града и да помага с каквото може за развитието му. Нашето културно наследство и начинът, по който го съхраняваме и му придаваме стойност, са основни фактори за привлекателността на Пловдив като място за живеене, работа и посещение ”, коментира управителят на компанията домакин Константин Бояджиев. „Галакси Инвестмънт Груп” е първият голям инвеститор от Тютюневия град, който отваря вратите си за подобна дискусия. Компанията е лидер в разработването и управлението на проекти в сферата на недвижимите имоти. Последната й инвестиция „Офис Парк Пловдив” се превърна в дом за водещи аутсорсинг компании и продължава да привлича инвеститори. Темата на форума бе „Индустриалната археология - Живият град в контекста на съвременните концепции за културно наследство в Пловдив”. Археологът и културен мениджър Емануеле Курти сподели няколко примера за успешна експлоатация на стари сгради. В Италия голяма верига за хранителни продукти се развива именно в тях. Днес в Рим стара гара е превърната в съвременен пазар за местни продукти и ресторанти; изоставена обществена библиотека от Болоня е върната към нов живот, а неизползваем киносалон в Милано събира туристи и гости на града. В Скио фабрика за платове се използва за модерни офиси, за жилища, за изложения и събития. Kултурното наследство е ценен ресурс за икономически растеж, заетост и социално развитие, както и двигател за творческите индустрии, разказаха от организаторите от фондация „Пловдив 2019”. Всяко инвестирано евро в развитието на материалното и нематериалното културно наследство води печалба от приблизително 20 евро, подчертаха от екипа на фондацията.", "date": "22.06.2017 10:00", "title": "Представиха успешните модели за експлоатация на стари индустриални сгради в Пловдив"}
{"url": "https://www.24chasa.bg/novini/article/6295552", "text": "Руският концерн „Радиоелектронни технологии“ е създал система за прицелване и управление на въоръжението на безпилотни летателни апарати, съобщава ТАСС, цитирана от “Фокус“. „За нападателните безпилотни летателни апарати има цяла система за управление на въоръжението и на системите за прицелване. Има няколко типа устройства, които могат да се поставят на нападателните апарати от различен клас“, съобщи първият заместник-директор на концерна Владимир Михеев. Според него в момента се създават малогабаритни устройства, които тежат около 1-2 кг. и могат да изпълняват функцията да прицелват въоръжението на безпилотни летателни апарати от малък размер.", "date": "22.06.2017 10:01", "title": "Създадоха система за насочване на въоръжението на безпилотни самолети"}
{"url": "https://www.24chasa.bg/novini/article/6295559", "text": "Терористът, който взриви куфар на Централната гара в Брюксел във вторник, е пътувал от дома си в кв. \"Моленбек\" с такси и метро, съобщиха местни медии, цитирани от БТА. Според публикациите, след като куфарът не е избухнал с очакваната сила, терористът е опитал да напусне гарата с влак. Допуска се, че този опит също се е провалил, защото пътник от влака е настоял решително вратите да бъдат затворени, след като е видял, че по перона тичат хора с викове за помощ. Медиите отбелязват, че повече от година след атентатите на летището и в метрото в Брюксел, все още не е изпълнено решението за поставяне на метал-детектори на входовете на железопътните гари. Сега се очаква властите да се заемат с тази задача, но мерките ще засегнат само три гари - една в Брюксел (от три основни, които обслужват столицата), една в Лиеж и една в Антверпен. Според новите данни за терориста Усама Зариу, той се е заселил в Белгия през 2002 г., бил е разведен и не е имал деца. Медиите го описват като поддръжник на \"Ислямска държава\". Зариу не е лежал в белгийски затвор. Очаква по-късно днес съдия да прецени дали те да останат на разположение на прокуратурата.", "date": "22.06.2017 10:04", "title": "Терористът от гарата в Брюксел е пътувал с метрото, за да стигне до целта си"}
{"url": "https://www.24chasa.bg/novini/article/6295369", "text": "Не трябва да си приписваме функции, че ще оправяме отношенията между Меркел и Ердоган, заяви премиерът Бойко Борисов в интервю за Нова телевизия. При изборите в Холандия и Франция и турския референдум се размениха толкова тежки думи, каквито не си спомням, каза още той. На избори хората лудват и говорят какви ли не неща, после се успокояват, сподели Борисов. Турската икономика е много свързана с европейската, има ли проблеми следват фалити, каза Борисов. Важно за България е да гарантира границата си. Каквато и да е оградата, тя се преодолява, заяви министър-председателят. На 200 км. граница няма как да се ограничи преминаването. Съоръжението е да помогне на полицаите когато дойде голям бежански поток, каза той. При слагането на новите термокамери и датчици по оградата, ще стане много по-надеждно съоръжение, обясни Борисов. БСП защо не смени камерите при Орешарски. Аз мога да попитам защо не платиха зда Хемус, а сега аз трябва да я коментирам. БСП проспаха толкова години управление от 1990 г. досега, коментира Борисов обвиненията на опозицията за корупция при изграждането на оградата. Ако не се занимавахме с безумните им строежи по Белене и Цанков камък, много неща щяхме да сме направили. Ако не бяха похарчили милиарди, щеше много неща да има, каза Борисов и няколко пъти спомена критики отправени лично от депутатката Елена Йончева. С Ердоган си говорим на Таип и Бойко откакто бяхме кметове, но в разговорите имам една нишка заедно да пазим нашата граница, обясни Борисов за разговорите си с турския президент. Имаме каране и разправяне по изказванията му за Европа, но тази линия я държим права, допълни той. Има моменти когато малко можеш да повишиш тон. В едни приятелски отношения мога да му кажа всичко, което мисля, отговори Борисов дали се е карал с Ердоган. Таип попита какво прави Валери, аз м казах че е много добре, коментира Борисов своя вицепремиер Валери Симеонов. На посещението си в Турция премиерът трябваше да извини своето вице, че блъскаше баби на турската граница. Достатъчно е че Турция вярва в мен и знае, че ГЕРБ гарантира етническата толерантност, допълни премиерът. Борисов коментира и нарушенията на демократичните права в Турция. \"Когато отидеш и види всичкия този аскер си задаваш тези въпроси и аз му ги зададох. Но тук има е тяхната истина. Попитах и той ми каза: Бойко, те искат да ме убият. Тези хора, които ме преследваха не са искали да ме съдят, а да ме убият\", разказа Борисов. Ердоган му подарил флашка с документален филм за преврата. Когато чуеш и хората, които са в затвора и тези, които казват че са искали да те убият, тогава разбираш че в България това никога не трябва да се случи, каза Борисов. Дори в България се получава много пъти слободия, каза Борисов по повод арестуваните в Турция журналисти. Пътуванията с Париж и Берлин имат съвсем различна стойност. Предстои ни председателство, Брекзит, имаме амбиция да влезем в чакалнята на еврозоната, което ще ни гарантира, че няма да изпаднем на втора или пета скорост в ЕС, разказа още Борисов. Много надежди възлагам на срещата с германския бизнес и финансовия министър Шойбле, допълни той. Тези разговори са на 23 юни.", "date": "22.06.2017 08:17", "title": "Борисов: С Ердоган си говорим на Таип и Бойко"}
{"url": "https://www.24chasa.bg/novini/article/6295274", "text": "Италианец, който пътувал с мотоциклет, се обърнал към полицията с молба да му помогне да намери съпругата си, тъй като не можел да си спомни къде я е оставил, предаде ТАСС. 59-годишният жител на Торино забелязал, че спътницата му не е до него едва след като изминал 40 километра. Мъжът бил облян в сълзи, когато се обърнал към карабинерите. Той пояснил, че не можел да се свърже със съпругата си, ползвайки мобифона си, тъй като нейният мобифон останал в багажното отделение на двуколесното возило, предава БТА. От полицията незабавно пристъпили към търсене на въпросната жена, която все пак намерила начин да се свърже със съпруга си. \"Как може да не забележиш, че не съм седнала зад теб?\", попитала възмутено тя. Мъжът не знаел какво да отговори, но веднага яхнал мотоциклета си и поел към мястото, където се намирала съпругата му, пише в. \"Стампа\".", "date": "22.06.2017 07:23", "title": "Мотоциклетист забрави жена си на пътя в Италия"}
{"url": "https://www.24chasa.bg/novini/article/6295276", "text": "Афганистанецът Самсор Л., който днес застана пред унгарски съд, за да отговаря за смъртта на 71 мигранти, починали в хладилен камион през 2015 г., е бил разработил почти промишлена мрежа за трафик на хора към Западна Европа, без да се тревожи за човешкия живот, пише Франс прес. Десетки превозни средства, съучастници в няколко страни и добре отработена логистика: според прокуратурата 30-годишният мъж с фино лице е организирал изпращането на най-малко 1106 мигранти, искайки от всеки по 1000 до 1500 евро, за да ги превози до Австрия и Германия. Пристигнал в Унгария нелегално през 2013 г., той я превръща в център на операциите си. През февруари 2015 г. Самсор Л., който говори английски, арабски, пущу, сръбски и хърватски, започва дейността си скромно. Тогава е засечен от властите, докато опитва да превози до Италия петима афганистански мигранти. Помагат му двама словаци, предава БТА. Дейността му набира инерция, след като тунизиец му предлага да организира редовни превози между Унгария и Германия, за 1000 евро на човек, съобщи главният прокурор в първия ден от процеса срещу Самсор Л. и деветима негови съучастници. През юли 2015 г., докато миграционният натиск се засилва поради конфликтите в Сирия, Ирак и Афганистан, мрежата му се организира професионално от Сърбия до Германия. Подкрепян от българин, когото срещнал пет години по-рано и когото прави свой помощник, Самсор Л. създава стриктен устав с ясно определени отговорници за финансите, работната ръка, логистиката и покупката на превозни средства, като изисква всичко да е уредено. Най-ниско в организацията са шофьорите, предимно българи. Те получават от 500 до 2000 евро на пътуване и са най-изложени на риск в случай на проверка. Ако възразяват, ги бият. Няколко от тях са арестувани от германската полиция в региона на Пасау, включително двама превозващи съответно 26 и 36 мигранти. Мрежата, която разполага с коли за проучване и за следене, се снабдява с все по-големи превозни средства. И мигрантите, сред които има жени и деца, пътуват натъпкани във все по-нечовешки условия, без спирки за естествени нужди им и почти без въздух. Така мрежата е превозвала до 81 души на 17 квадратни метра, според обвинението, което подчертава причинените физически и психически страдания. Сигналите се трупат - на някои пътници им прилошава, през лятото на 2015 г. една жена умира от задушаване. Това обаче не променя начина на работа на Самсор Л. Напротив, той преминава на хладилни камиони, които смята за по-подходящи за трафика. И така се стига до драмата на 26 август 2015 г., когато наблъсканите на 14 кв. м 71 мигранти умират в херметично затвореното помещение. След като му съобщават, че мигрантите се задушават и викат, Самсор Л. забранява изрично да се отваря хладилното отделение. \"По-добре да ги оставят да умрат. Това е заповед!\", заявява той пред заместника си, който го пита какви инструкции да даде на шофьора. На следващия ден афганистанецът организира нов курс в подобни условия. Животът на 67-те пътници е спасен само защото те успяват да разбият вратата. Според обвиненията трафикът на Самсор Л. му е донесъл най-малко 300 000 евро. На плакат, който показва на публиката, той заявява на пущу, че не е \"нито убиец, нито потисник\".", "date": "22.06.2017 07:24", "title": "Собственикът на камиона, който уби 71 мигранти казал: По-добре да ги оставят да умрат"}
{"url": "https://www.24chasa.bg/novini/article/6295259", "text": "Оцелелите от пожара в „Гренфел тауър“ ще бъдат перманентно настанени в луксозна сграда в Кенсингтън, чиято стойност е 2 милиарда лири, предава The Independent . Правителството е закупило 68 едностайни, двустайни и тристайни апартаменти в Кенсингтън, заяви високопоставен представител на властите, предава Фокус. Тези имоти са чисто нови и се намират на място, където едно жилище струва от 1,5 милиона до 8,5 милиона лири. В сградата има частно кино и 24-часов портиер. Припомняме, че в пожара в \"Гренфел тауър\" загинаха поне 79 души.", "date": "22.06.2017 07:06", "title": "Настаняват оцелелите от \"Гренфел тауър\" в луксозни апартаменти"}
{"url": "https://www.24chasa.bg/novini/article/6295261", "text": "Джихадистката групировка \"Ислямска държава\" е взривила днес емблематичната джамия Ан Нури в иракския град Мосул, от чието минаре през 2014 г. нейният лидер Абу Бакр ал Багдади обяви създаването на ислямски халифат. Това съобщи иракският командир на операцията за прогонването на джихадистите от Мосул генерал Абдел Амир Ярала, предаде Франс прес. Според генерала това е поредното историческо престъпление, извършено от ИД, предава БТА. По последни данни иракските правителствени сили в момента водят настъпление към стария град в Мосул и са стигнали на 200 метра от взривената джамия. По данни на командването им в града са останали не повече от 500 джихадисти. Кампанията на иракската армия за връщане на контрола над Мосул започна през октомври миналата година. На 18 юни иракските военни започнаха последната фаза на операцията в западната част на Мосул. Разрушаването от \"Ислямска държава\" на джамията Ан Нури в Мосул, от която шефът й Ал Багдади обяви халифата през 2014 г., и на наклоненото минаре е \"официално обявяване на поражение\", коментира иракският премиер Хайдер ал Абад, цитиран от Франс прес. ИД прибегна до взривяването на средновековния мюсюлмански храм в момент, когато последните й бойци са притиснати от иракската армия, подпомагана от международната коалиция начело със САЩ, в района на Стария град в Мосул, откъдето оказват яростна съпротива. Джихадистите са минирали голяма част от тесните улички и проходи, съобщава АФП.", "date": "22.06.2017 07:11", "title": "\"Ислямска държава\" са взривили прочутата\nджамия Ан Нури в Мосул"}
{"url": "https://www.24chasa.bg/novini/article/6295287", "text": "Парламентът ще реши дали да премахне знаците, обозначаващи камерите на пътя. Това предвижда програмата за работа на Народното събрание. Промените са заложени в Закона за движение по пътищата и са внесени от парламентарната група на ГЕРБ. Със законопроекта се предлага и по-тежка мярка за собствениците, чиито автомобили са управлявани от лица, които не притежават книжка. Промените в Закона за движение по пътищата ще бъдат гласувани на второ четене от народните представители. На вниманието на депутатите се поставят и законопроектите за Данъчно-осигурителния процесуален кодекс и за Административно-процесуалния кодекс. Те ще бъдат подложени на първо гласуване.", "date": "22.06.2017 07:36", "title": "Парламентът решава да махне ли знаците, които предупреждават за камери на пътя"}
{"url": "https://www.24chasa.bg/novini/article/6295289", "text": "Министър-председателят Бойко Борисов ще участва в редовното заседание на Европейския съвет, което ще се състои днес и утре в Брюксел. Държавните и правителствените ръководители на страните от ЕС ще приемат заключения, посветени на темите \"Сигурност и отбрана\", \"Работни места, растеж и конкурентоспособност\", \"Миграция\", \"Парижкото споразумение за изменението на климата\", \"Дигитална Европа\" и \"Външни отношения\". Европейският съвет ще има заседание и във формат ЕС-27 във връзка с оттеглянето на Обединеното кралство от Европейския съюз, съобщи пресслужбата на МС, предава БТА. В петък премиерите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 г. - 31 декември 2018 г.). Вечерта в петък премиерът Бойко Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле.", "date": "22.06.2017 07:38", "title": "Борисов ще участва в срещата на върха\nна ЕС днес и утре"}
{"url": "https://www.24chasa.bg/novini/article/6295292", "text": "Публичните внушения по адрес на НСО за случая с автомобила на председателя на ВКС Лозан Панов са недопустими спекулации. Това се посочва в позиция на началника на Националната служба за охрана генерал-лейтенант д-р Ангел Антонов във връзка с изявления на бивш служител на НСО подп. Николай Марков по случая с неизправност на автомобила на председателя на ВКС Лозан Панов. \"Националната служба за охрана осъществява специализиран транспорт като един от видовете охрана, предвидени в Закона за НСО. Службата намира за безсмислено и недопустимо да влиза в дискусия дали специализираният транспорт е охрана или не. Законите се изпълняват, а не се коментират. Считам, че позоваването на текстове от закона трябва да се прави отговорно и с познаване на буквата и духа на нормативния акт\", се посочва в позицията. В нея ген. Антонов пише още: \"По повод публични внушения, направени в изявления пред печатни и електронни медии, че ръководният състав на НСО и лично началникът на службата са се опитали да укрият техническа неизправност на автомобил за специализиран транспорт, определен за охрана на председателя на Върховния касационен съд, заявявам следното: 1. По команден ред на 1 юни 2017 г., в 17.15 ч. бях информиран от заместника ми за установена липса на два съседни крепителни болта за закрепване на задното колело на автомобила. Водачът на автомобила е констатирал, че другите три болта са разхлабени и че се е наложило да ги „притегне“ преди да продължи пътя към София, през прохода Петрохан. 2. Във връзка с констатираната техническа неизправност на автомобила за специализиран транспорт, ползван от г-н Лозан Панов, незабавно разпоредих свикване на постоянната комисия за проверка на пътнотранспортни произшествия и инциденти за пълно, всестранно и обективно изясняване на фактите и обстоятелствата, свързани със случая, установяване дали има индикации за умишлено въздействие върху автомобила, нанесените материални щети, изясняване на ролята и професионалните действия/бездействия на длъжностните лица, имащи отговорност за техническата изправност на автомобила. Разпоредих автомобилът да бъде оставен на отговорно пазене в служебния сервиз, под контрол на дежурните служители, а така също сервизът да бъде запечатан. 3. На 2 юни (петък) 2017 г. членовете на постоянната комисия пристъпиха към извършване оглед на автомобила, преглед на всички документи за извършени ремонти и техническо обслужване, запознаване със записите от служебното видеонаблюдение в гаража и на конкретното място за постоянно паркиране, както и тези при ежедневната проверка на контролно-техническия пункт за готовността на автомобила за експлоатация на 1.06.2017 г. Комисията не е установила данни за действия на лица, които са извършили интервенция за разхлабване или отстраняване на крепителните болтове на задната лява джанта. 4. В доклада си до мен членовете на постоянната комисия квалифицираха случилото се като техническа неизправност, вследствие на която са настъпили ограничени материални вреди, поради което не са уведомени компетентните органи. 5. В този контекст направените публични внушения за желание на НСО да остане „встрани от случая“, „за хвърляне на камъните в чужда градина“, за преднамерена „подигравка с висш магистрат“ не могат да бъдат оценени по друг начин, освен като груби и недопустими спекулации, извършени от лице, което като действащ служител на НСО многократно е наказвано от трима различни началници на службата и накрая дисциплинарно уволнено. 6. Не мога да отмина без внимание твърдението на същото интервюирано лице, че на него в движение му „е падал кардан, диференциал и двигател, откачал му се е капак на брониран автомобил“, като своеобразно доказателство за общото състоянието на системата за поддържане на техническата изправност на автомобилите, както и на контрола върху безопасността им. Определям това изявление като небивалица, защото такива пътни произшествия в историята на НСО, а още по-малко с участие на въпросното лице, не са се случвали. 7. Приемам за несериозни изявленията за някакви неконкретизирани нарушения във връзка с горивата в НСО. За тази страна от дейността на службата искам да предложа на въпросното лице незабавно да информира и компетентните органи. 8. Ще се въздържа от коментари по отношение на отправени обидни квалификации към службата и персонално към мен и ще се консултирам за възможността да търся правата си по съдебен ред. Отказът на Софийска военно-окръжна прокуратура от 19 юни 2017 г. да образува досъдебно производство и наличието на обосновани съмнения за извършени нарушения по служба послужиха като основание за възобновяване на дисциплинарната проверка, която ще обхване всички служители, свързани с осигуряване на специализиран транспорт\".", "date": "22.06.2017 07:45", "title": "Шефът на НСО с подробен доклад за болтовете на колата на Панов"}
{"url": "https://www.24chasa.bg/novini/article/6295295", "text": "Посещението на македонския премиер Зоран Заев в София, срещите му с премиера Борисов, президента Радев и лидери на политически сили в България предизвиква вълна от коментари в Македония. Пред телевизия „ТV 21“ историкът Тодор Чепреганов, известен с антибългарските си коментари заявява: „България, която призна Македония като държава, за съжаление все още не признава македонския народ като нация нито македонската култура. В България се смята, че македонският народ е български“. Според Чепреганов интересно е как премиерът Бойко Борисов ще се обърне към македонските граждани като народ или като граждани. Тодор Чепреганов смята, че с подписването на договора за добросъседство България ще използва ситуацията, за да неглижира македонския народ, език и култура, предава Фокус. На коренно различна позиция в изявлението си пред същата телевизия е искторикът Кендер Асани, който смята, че направеното от премиера Заев е голяма стъпка за развитие на добросъседските отношение, което трябва да се направи с Албания и Косово. „10-годишната политика на Никола Груевски предизвика конфликти и разрушаване на отношенията, при това не само на етническите и верските отношения в Македония, но и със съседните държави. Стъпката, направена в София и почитта към историческите фигури е добра и открива нови перспективи“. „ТV 21“ припомня, че инициативи за отбелязване на общите празници имаше по времето, когато министър председател на Македония беше Владо Бучковски, въпреки че идеята остана нереализирана, както и че новият Договор за добросъседство изцяло се изгражда на основата на декларацията за приятелство подписана през 1999 г., по времето на премиерите Любчо Георгиевски и Иван Костов. Телевизия „Алфа“ също се позовава на македонски историци, които смятат, че е „невъзможно Македония и България заедно да отбелязват Илинден, тъй като историята показва, че не ги свързва“. Според така наречените факти, които телевизията изнася няма никаква възможност за включване на друга държава в македонските празненства, тъй като „Македония няма нищо общо, с който и да е свой съсед по повод Илинден“. Пред телевизия „Алфа“ историкът Ванчо Сойчев заявява, че преди да се прилага договореното между премиерите е добре да се преценят съществуващите исторически факти. „Алфа“ отбелязва, че Заев и Борисов заедно са отдали почит на цар Самуил. Телевизия „Нова“ излъчва репортаж, в който се твърди, че в Македония има многобройни реакции на изявленията а премиера Заев за Договора за добросъседство. Телевизията припомня коментара на македонския академик и историк Блаже Ристовски, който още през 2013 г. по повод евентуалния Договор за добросъседство с България е заявил: „българите искат да не сме македонци и да останем в миналото. Българи, да приемате, че имаме български корен и сме се родили днес като нова творба, а това няма никакъв корен“. Според телевизия „Нова“ академик Ристовски е бил против отбелязването на общи празници още по времето на премиера Владо Бучковски. Телевизията отбелязва, че за разлика от македонските историци българските им колеги още преди посещението на Заев в България са заявили, че Скопие трябва да престане да краде чужда история. Един от тези историци е директорът на НИМ проф. Божидар Димитров, когото телевизията определя като един от най-големите антимакедонисти в България. Телевизия „Нова“ припомня, че проф. Димитров е предложил през „Фейсбук“ няколко имена за Македония, между които и Югозападна България. Проф. Божидар Димитров е цитиран от редица интервюта в", "date": "22.06.2017 07:53", "title": "Македонски историци след срещата на Заев и Борисов: България да признае македонския народ"}
{"url": "https://www.24chasa.bg/novini/article/6295298", "text": "Световното население ще достигне 9,8 милиарда през 2050 г., е изчислила ООН в доклад, разпространен вчера. В момента населението на Земята е 7,6 милиарда, през 2030 то ще се увеличи на 8,6 милиарда, през 2015 - на 9,8 милиарда, а през 2100 - на 11,2 милиарда души, според прогнозите на икономическия и социален съвет на ООН. Индия ще стане най-населената страна в света до 7 години, когато се очаква да изпревари Китай по този показател. Нигерия, в която се наблюдава бърз демографски ръст, ще измести от третото място САЩ през 2050 г., предава БТА. Броят на хората над 60 години се очаква да нарасне двойно. Възрастното население, което сега е 962 милиона, ще се увеличи на 2,1 милиарда през 2050 и на 3,1 милиарда през 2100 г.", "date": "22.06.2017 07:59", "title": "ООН: Населението на Земята ще достигне\n9,8 милиарда през 2050 г."}
{"url": "https://www.24chasa.bg/novini/article/6295309", "text": "Затварнето на ТЕЦ-овете ще е голям проблем за страната. Те осигуряват около 44% от електроенергията у нас. Това обяви министърът на енергетиката Теменужка Петкова пред Би Ти Ви. От 1 юли поскъпва краденият ток, припомни министърът.  Досега практиката беше като се установи кражба, деецът да плаща електрическата енергия на по-ниска цена от останалите изрядни потребители. Комисията за енергийно и водно регулиране обаче реши, че тази цена ще е завишена три пъти . Деругация ще искаме освен за двете американски централи и за ТЕЦ- Марица 2. Ще бъде искана деругация за всички централи, но те трябва да докажат, че разходите, които ще имат за прочистващите устройства, в пъти ще подобри екологията, обясни Петкова Благодарение на бързата реакция на правителството концесионерът на мина \"Оброчище\" е превел всички забавени плащания на работниците. 60 000 евро са по сметките на министерството на енергетиката, другата седмица от там очакват остатъка от 80 000 евро.  „България е най-краткия път за природния газ от Русия до Европа. Но ние сме членове на ЕС и трябва да се съобразяваме с това, но също така да внимаваме и за националните си интереси. Важно е да не бъдем заобиколени от газовите потоци”, каза тя. И уточни, че не вижда възможност да се възстанови спреният проект „Южен поток”.", "date": "22.06.2017 07:59", "title": "Министър Петкова: Затварянето на ТЕЦ-овете ще е голям проблем за страната"}
{"url": "https://www.24chasa.bg/novini/article/6295306", "text": "Не бива да се връщаме прекалено в миналото, в момент когато трябва да се отвори нова страница в отношенията между България и Македония. Това заяви депутатът от БСП Кристиан Вигенин пред  . \"Самият Зоран Заев и ръководството на партията са млади хора с проевропейски виждания, идва момент, в който този шанс трябва да бъде използван. Не действаме ли сега, може да се развият други събития\", каза той. \"България има силен интерес тези процеси да вървят по-бързо. И БСП като опозиция ще пресираме управляващите за бързи стъпки. Хората трябва да усетят, че има смисъл от бързите стъпки\", добави Вигенин.", "date": "22.06.2017 08:01", "title": "Вигенин: Да отворим нова страница в отношенията с Македония"}
{"url": "https://www.24chasa.bg/novini/article/6295312", "text": "Среднощна акция в полиция и жандармерия в Нова Загора завърши с двама арестувани и заловено голямо количество наркотици от различни видове. Акцията се проведе в ромския квартал „Шести\" в Нова Загора, предаде БНТ. Акцията започна малко преди полунощ. Двама мъже бяха заловени в момент на покупко-продажба на наркотици. При задържането на мъжете в ръцете на единия е имал нож и се е държал агресивно.", "date": "22.06.2017 08:05", "title": "Среднощна акция на полиция и жандармерия в Нова Загора"}
{"url": "https://www.24chasa.bg/novini/article/6295564", "text": "Трима членове на Висшия съдебен съвет номинираха съдията от Върховния административен съд Соня Янкулова да оглави съда. Това е втората кандидатура за ключовия пост преди да изтече крайния срок за номинации.  Пленумът на ВАС предпочете да издигне друг съдия от съда - Георги Чолаков. В битка с него участваше Янкулова, но тя не успя да се пребори за мнозинството на колегите си. Вносители на номинацията на съдийката са съдебните кадровици Юлия Ковачева, Галина Карагьозова и Соня Найденова. Един от мотивите им бе, че Янкулова е почтен магистрат и дават възможност за състезание на идеи между нея и Чолаков.  През годините Янкулова бе зам.-министър на отбраната на Николай Свинаров в кабинета \"Сакскобургготски\". По-късно стана и зам.-министър на вътрешните работи на Михаил Миков в правителството на Тройната коалиция. Работата й като съдия във ВАС е свързана с принос към развитието на достъп до обществена информация. Не е изключено до края на заседанието на ВСС да постъпят и други номинации.", "date": "22.06.2017 10:18", "title": "Издигнаха съдия Соня Янкулова за шеф на Върховния административен съд"}
{"url": "https://www.24chasa.bg/novini/article/6295332", "text": "Въоръжените сили на Индия са убиха трима заподозрени сепаратисти в Кашмир по време на престрелка, предава AFP, цитирана от \"Фокус\". Войниците и командосите от специалните части обградиха жилищен район, където са се криели въоръжени сепаратисти. Представител на полицията заяви, че десетки жители са излезли от домовете си с лозунги за „свобода от индийска власт“, и са замервали войниците с камъни, за да помогнат на сепаратистите да избягат. „Трима терористи са убити“, заяви говорителят на армията полковник Раджеш Калиа. Очевидци твърдят, че армията е взривила къщата, в която са се криели тримата мъже.", "date": "22.06.2017 08:11", "title": "Индийските въоръжени сили убиха трима сепаратисти в Кашмир"}
{"url": "https://www.24chasa.bg/novini/article/6295316", "text": "Колкото по-малко се приказва, толкова по-добре се работи, сподели като максима премиерът Бойко Борисов в интервю за Нова телевизия. В понеделник на премиера ще му бъдат махнати конците от последната операция на дясното му коляно, разказа той. От акъл е всичкото, каза още той и обясни как му се е карала майка му когато ритал мач. Обадих се на царя и му честитих, казах му че много го обичам. Тези дни като се върна ще намерим време да се видим с него, коментира Борисов спекулациите, че се е оперирал, за да не отиде на 80-годишнината на Симеон Сакскобургготски. Възнамерявам да го поканя в един съвет на старейшините за европредседателството, обясни още Борисов. На опашката за рождения ден видях всички царедворци, които го провалиха. \"Царят ни е добър, царедворците са лоши, каза още Борисов.", "date": "22.06.2017 08:05", "title": "Бойко Борисов: Каня Симеон в съвет на старейшините (Видео)"}
{"url": "https://www.24chasa.bg/novini/article/6295345", "text": "Един месец в кампанията слушах проблемите на хората и се замислих защо така се получава като схема администрацията, коментира Бойко Борисов плановете си за реформа на администрацията. Пратих служител от Министерския съвет в КАТ и кадастъра да види как е обслужването. Няма табели или са стари, няма гишета, няма табели, пращат хората по банките, няма тоалетни, просто безумие, описа премиерът Борисов ситуацията в столичния КАТ в интервю за Нова телевизия. След тази проверка викнах браншовите съюзи. Процедурата за КАТ вече е на финал, предложиха я нотариусите. В момента подписваме през нотариус, давате ми парите и отивате в КАТ. А там може да ви откажат регистрация, ако колата примерно е заложена в банка, разказа Борисов. Това се променя. Правим онлайн връзка между данъчните и нотариусите, за да се проверява дали са платени данъците на тази кола. Връзка с КАТ да се види дали е издирвана тази кола, изреди Борисов промените. В момента завършваме детайлите, за да не възникне второстепенен проблем, допълни той. Има места, където искат лична карта и акт за раждане. А картата се издава на основание акта за раждане, даде пример за административните безумия Борисов. До понеделник всеки министър трябва да е предложил докога кои хартиени документи трябва да отпаднат, съобщи министър-председателят. Хората от опашките да не би да излизат в отпуск, че чиновниците да излизат, мотивира Борисов плановете си да спре летните отпуски на администрацията. Над 90% от кадастрите са готови и могат да работят електронно, да си вземаш скицата по електронен път. Това е факт. Между данъчните и общините всичко е наред, но не е обяснено на хората, каза още Борисов. \"Който забележа, че не се е представил как стои на опашка, ще има проблеми\", заяви Борисов по адрес на министрите. Да отпадне свидетелството за съдимост трябва да променим 40 закона. Ще вкараме промените бързо и се надявам и парламента да го приеме бързо, каза още Борисов. 3 800 000 лв. се събират от свидетелствата за съдимост, а хората губят 26 млн. часа.", "date": "22.06.2017 08:07", "title": "Борисов: Хората губят 26 млн. часа по опашки (Видео)"}
