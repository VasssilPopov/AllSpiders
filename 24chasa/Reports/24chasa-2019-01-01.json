{"url": "https://www.24chasa.bg/novini/article/7223315", "text": "Крайнодесният политик Жаир Болсонаро встъпи днес в длъжност като президент на Бразилия. Той обеща да смаже корупцията, да се пребори с престъпността и насилието и да насърчи икономическия растеж на южноамериканската страна, съобщи Ройтерс, цитирана от БТА. Болсонаро положи клетва пред Националния конгрес в столицата Бразилия. Той призова бразилските депутати да му помогнат да \"освободи окончателно\" страната от \"хомота на корупцията, престъпността, икономическата безотговорност и от идеологическата примка\", съобщи Франс прес. Преди церемонията Болсонаро и съпругата му преминаха през града в ролсройс кабриолет, а демонстранти скандираха лозунга му от предизборната кампания \"Бразилия над всичко. Бог над всички\", съобщи ДПА.", "date": "2019.01.01", "title": "Жаир Болсонаро встъпи в длъжност като президент на Бразилия (Снимки)"}
{"url": "https://www.24chasa.bg/novini/article/7223278", "text": "Гръцката брегова охрана е спасила 75 мигранти в източната част на Егейско море, предаде ДПА. Мигрантите предприели опасното пътуване с гумена лодка и малка моторница, съобщиха от бреговата охрана в Пирея днес. Те са били открити край малкия остров Фармакониси и отведени в безопасност до по-големия о. Лерос, където Гърция има миграционен център, предава БТА. През последните месеци хиляди мигранти бяха прехвърлени към континенталната част на Гърция, за да бъде облекчена пренаселеността на центровете за прием на мигранти на островите Лерос, Лесбос, Хиос, Самос и Кос, напомня агенцията.", "date": "2019.01.01", "title": "Спасиха 75 мигранти, пътували с гумена лодка край остров Фармакониси"}
{"url": "https://www.24chasa.bg/novini/article/7223242", "text": "163,5 млн. лв. ще е излишъкът в бюджета за миналата година, или 0,2% от прогнозния БВП. Това показват предварителни данни на финансовото министерство по консолидираната фискална програма за 2018 г. Така за трета поредна година бюджетът е с излишък. Спрямо предвидения в началото на 2017 г. бюджетното салдо било подобрен с близо 1,3 млрд. лева. От финансовото министерство посочват, че силното фискално представяне на България е намерило отражение и в годишните доклади на международните рейтингови агенции, като анализаторите посочват, че постигнатата финансова стабилност, ниският държавен дълг и присъединяването към валутния механизъм ERM II ще засилят допълнително доверието към страната ни и са фактор за бъдещо повишение на рейтинга. Най-големият разход, с който е намален излишъкът от ноември, когато беше 2,8 млрд. лв., са дадените 1,35 млрд. лв. за изграждане на 134,2 км от магистрала “Хемус”. Приходите и помощите за 2018 г. се очаква да бъдат в размер на 39,6 млрд. лв., като спрямо 2017 г. се отбелязва ръст от 4,3 млрд. лева. Увеличението се дължи основно на по-високите данъчни и неданъчни приходи, които нарастват с 3,7 млрд. лв., или 11,1%. Ръст в размер на 578,8 млн. лв. се отчита и при постъпленията от помощи. Разходите, в които влиза и вноската на България в бюджета на ЕС, за 2018 г. се очаква да бъдат 39,4 млрд. лв., което е 100,4% от годишния разчет. Нарастването било основно заради по-високия размер на разходите по националния бюджет и на тези по сметките за средства от Европейския съюз. От ведомството на Владислав Горанов съобщават още, че ръстът на разходите по националния бюджет се дължи основно на по-високия размер на здравноосигурителните и социалните плащания. Това включва базовия ефект от увеличението на разходите за пенсии от юли 2017 г. и увеличението на 2 стъпки през 2017 г. на размера на минималната пенсия, както и новото увеличение на пенсиите от юли 2018 г. По-високите разходи за персонал основно били заради увеличението на заплатите на педагогическия персонал в системата на средното образование. От финансовото министерство посочват, че към края на ноември 2018 г. България е изплатила към бюджета на ЕС 994,2 млн. лв.", "date": "2019.01.01", "title": "Трета година поред бюджетът с излишък"}
{"url": "https://www.24chasa.bg/novini/article/7223289", "text": "Сондата \"Нови хоризонти\" на НАСА изпрати обратно сигнали към Земята, потвърждавайки, че е оцеляла при прелитането край Ултима Туле - най-отдалеченото изследвано досега небесно тяло, предаде ДПА. Аплодисменти и радостни възгласи озвучиха контролния център на мисията, когато сигналите от \"Нови хоризонти\" бяха потвърдени. Те стигнаха до Земята за шест часа. Снимки и други данни се очаква да пристигнат по-късно днес, уточнява БТА. Предвидено бе сондата да направи 900 снимки на Ултима Туле за няколко секунди, докато прелита на около 3500 км от него със скорост 51 500 км/час. Учените се надяват, че изследването на това небесно тяло ще даде по-голяма яснота как се е образувала Слънчевата система.", "date": "2019.01.01", "title": "Сондата \"Нови хоризонти\" оцеля при прелитането си край Ултима Туле"}
{"url": "https://www.24chasa.bg/novini/article/7223173", "text": "За трети път министърът на транспорта Росен Желязков удължи срока за оферти за концесията на летище София. Вместо на 29 януари те ще се подават до 16,30 ч на 5 февруари. Първоначалният срок бе 22 октомври, след което бе удължен до 22 ноември, а след това и до 29 януари. Третият срок става ясен в дните между Коледа и Нова година - на 26 декември. Има и промени в концесионния договор. Трето лице с финансови възможности (банка) ще може да стане страна в концесионния договор. Максималният размер на неговата отговорност е 200 млн. лв. Гаранциите за изпълнение на строителство са 10% от планираните дейности за 5 г., а максималната за дейността на концесионера е 15 млн. евро. ", "date": "2019.01.01", "title": "Оферти за летище София до 5 февруари"}
{"url": "https://www.24chasa.bg/novini/article/7223164", "text": "Гръцкият президент поиска от политиците да се обединят около три \"национални цели\", съобщава електронното издание на в. \"Катимерини\". Прокопис Павлопулос се срещна днес с няколко политически лидери, след като в новогодишното си послание призова за единство по въпросите за \"осигуряването на напредъка на Гърция, отстояването на европейския проект и защитаването на националните интереси и права\", предаде БТА. Гърците се доказаха като \"отдадени европейци\" с жертвите, които направиха през годините на кризата, каза Павлопулос и похвали народа за неговата издръжливост. Президентът посочи още, че Атина прави всичко по силите си за приятелски и добросъседски отношения с Турция. По думите му Гърция подкрепя перспективите на Скопие за ЕС и НАТО при условие, че Преспанският договор бъде ратифициран, както и постигането на справедливо и жизнеспособно решение на кипърския проблем \"колкото се може по-скоро\". Премиерът Алексис Ципрас обяви в новогодишното си послание, че 2019 ще бъде \"годината на възраждането на Гърция\", а лидерът на опозиционната Нова демокрация Кириакос Мицотакис призова гражданите да помогнат за изграждането на \"нова гръцка мечта\".", "date": "2019.01.01", "title": "Гръцкият президент: Гърците се доказаха като \"отдадени европейци\""}
{"url": "https://www.24chasa.bg/novini/article/7223023", "text": "\"Нямаме баница с късмети, но имаме питка с парички. Засега имам две парички, намерени през 2019 г. 20 ст. -здраве, 50 ст. - успех. 2018 г. също си намерих. Дано наистина да са късметлийски\", написа във фейсбук подсъдимата за подкуп Десислава Иванчева, която посрещна Нова година вкъщи, защото е под домашен арест. Над 10 души от привържениците й са празнували с нея.  Само 3 часа по-късно Иванчева пише втори пост, този път много по-тревожен.    \"Мама от 1 ч е в спешното на Окръжна болница. Болницата е на 200 м от блока ми и аз не мога да отида да я видя\", споделя Иванчева. Сърцето на възрастната жена излязло от ритъм, пулсът се учестил до 140 удара в минута. Затова я приели в болницата, а дъщеря й няма как да отиде с нея, защото няма право да стъпва извън прага на вратата. 4 часа по-късно майката на Иванчева отново си е вкъщи. Лекарите й сложили две системи, за да я стабилизират.  Десислава Иванчева, Биляна Петрова и посредникът за подкупа Петко Дюлгеров бяха пуснати за Коледа под домашен арест. Още няма решение на втората инстанция дали ще се върнат зад решетките.", "date": "2019.01.01", "title": "Две парички за Иванчева от питката на Нова година (Снимки)"}
{"url": "https://www.24chasa.bg/novini/article/7223187", "text": "Осем души прекараха новогодишната нощ в увеселителен парк в Рен, блокирани на въртележка на 50 метра над земята. Това съобщи в \"Туитър\" кметицата северозападния френски град Натали Апере, предаде ДПА. Спасяването им отне осем часа, като след няколко неуспешни опита да бъдат свалени със стълба, се наложи в операцията да се включи хеликоптер, предава БТА. Причина за спирането на въртележката е била техническа повреда, съобщи собственикът на обекта Александър Тенел, цитиран от Франс прес. Петима от блокираните са непълнолетни на възраст между 13 и 17 години. Едно от децата, родено на 1 януари, посрещна 17-ия си рожден ден във въздуха, съобщи неговата майка пред местна медия.", "date": "2019.01.01", "title": "Деца посрещнаха Нова година блокирани на въртележка на 50 м над земята в Рен (Видео, снимки)"}
{"url": "https://www.24chasa.bg/novini/article/7223206", "text": "Турция продължи да изпраща подкрепления към военните си постове по границата със Сирия и в нощта на Нова година, предаде Анадолската агенция, цитирана от ДПА. Камиони, превозващи танкове, гаубици и бронетранспортьори, са пристигнали в окръзите Мардин и Шърнак. Тежкотоварните автомобили са потеглили от югоизточните окръзи Диарбекир, Батман и Шанлъурфа, предава БТА. На 28 декември Анадолската агенция съобщи, че подкрепяни от Анкара бойци от сирийската опозиция са се придвижили към райони в близост до град Манбидж, който се намира под контрола на сирийските кюрдски Сили за защита на народа (СЗН). Според Турция тези кюрдски сили представляват разклонение в Сирия на Кюрдската работническа партия (ПКК), която от 1984 г. води въоръжена борба срещу турската държава. Анкара заплаши по-рано през декември, че ще нахлуе в Манбидж, но впоследствие отложи намеренията си след решението на САЩ да изтеглят войските си от Сирия, напомня ДПА. Турски и руски представители обещаха да си сътрудничат за \"елиминиране на тероризма\" в Сирия след среща през уикенда в Москва. Двете държави подкрепят противникови страни в Сирия, но успяват да сътрудничат помежду си, отбелязва още агенцията.", "date": "2019.01.01", "title": "Турция продължава да въоръжава постовете си по границата със Сирия"}
{"url": "https://www.24chasa.bg/novini/article/7223220", "text": "Спасителите извадиха девета жертва - тялото на жена, от развалините на частично срутилата се сграда в руския град Магнитогорск, съобщава ТАСС.  Както агенцията съобщи по-рано, разчистването на развалините на мястото на частично срутилата се сграда в руския град Магнитогорск и търсенето на пострадали ще продължи и през нощта.", "date": "2019.01.01", "title": "Извадиха тялото на жена - 9-ата жертва сред отломките в Магнитогорск"}
{"url": "https://www.24chasa.bg/novini/article/7223052", "text": "Мъж блъсна с кола четирима души в новогодишната нощ в Германия, предаде ДПА. \"Следствените власти за момента подозират преднамерена атака, която може да се дължи на ксенофобските възгледи на водача\", съобщиха днес полицията и прокуратурата в съвместно комюнике. \"Освен това следователите разполагат с първоначална информация, че водачът страда от психическа болест\", се казва още в изявлението. Петдесет годишният мъж е арестуван след инцидента в град Ботроп в провинция Северен Рейн-Вестфалия, предава БТА. По данни на властите той е засилил колата си минути преди полунощ към пешеходец, който успял да избяга. След това е блъснал група хора на оживен площад в центъра на града, включително сирийци и афганистанци. Според изявлението един от пострадалите все още е в болница, предаде Ройтерс. За потенциалния ксенофобски мотив властите съдят по това, че при ареста заподозреният е направил расистки коментари.", "date": "2019.01.01", "title": "На Нова година психично болен блъсна нарочно 4-ма пешеходци в Германия"}
{"url": "https://www.24chasa.bg/novini/article/7223088", "text": ", най-вероятно е тръгнал заради хвърлена пиратка. При инцидента няма пострадали. Щетите са само материални, предава NOVA. Към момента на пожара заведението не е работело. Това, което е изгоряло, е допълнителна постройка. През зимата тя се ползвала за склад за столове и маси. Според първоначалната информация жилищната сграда над заведението не е засегната.", "date": "2019.01.01", "title": "Пожарът, пламнал в заведение в центъра на София снощи, вероятно е тръгнал от пиратка"}
{"url": "https://www.24chasa.bg/novini/article/7223117", "text": "Председателят на Европейския съвет Доналд Туск поздрави Румъния в Туитър по случай поемането на европредседателството, предаде Аджерпрес. 'Честита Нова година! Желая на Румъния всичко най-добро по повод първото ви председателство на Съвета на ЕС. Уверен съм, че ще се справите и очаквам с нетърпение да работим заедно,\" написа в официалната си страница в Туитър Туск, предава БТА. Румъния поема от днес до края на юни ротационното председателство на ЕС за първи път от присъединяването си към блока.", "date": "2019.01.01", "title": "Туск поздрави Дънчила: Уверен съм, че ще се справите с председателството"}
{"url": "https://www.24chasa.bg/novini/article/7223121", "text": "Експлозия на пиротехническо средство уби снощи 17-годишно момче в Австрия, предаде ДПА. По информация на полицията младежът е опитал да запали фойерверк, но не е успял от първия път. Пробвал е отново, но устройството с диаметър около 15 см веднага се е взривило в металната тръба, която е била използвана за изстрелването му. Момчето не е успяло навреме да се отдръпне на безопасно разстояние и е било тежко ранено в областта на главата, предава БТА. След като му е била оказана първа помощ в линейка, пострадалият бил отведен в болница, където по-късно издъхнал. Произшествието е станало на частно новогодишно тържество в провинция Горна Австрия. Още десетина души са пострадали снощи в други инциденти с пиратки в Австрия, отбеляза Франс прес.", "date": "2019.01.01", "title": "Фойерверк уби 17-годишен в новогодишната нощ в Австрия"}
{"url": "https://www.24chasa.bg/novini/article/7223091", "text": "Братът на американския гражданин, арестуван в Русия по обвинения в шпионаж, твърди, че той е невинен и е бил в Москва, за да присъства на сватба, предаде Асошиейтед прес. , предава БТА. Брат му Дейвид Уилан написа днес в Туитър, че невинността на брат му, пенсиониран морски пехотинец, е несъмнена и че семейството е дълбоко загрижено за неговата безопасност и се надява правата му да бъдат спазени. Държавният департамент на САЩ заяви днес, че полага усилия да получи консулски достъп до задържания американец.", "date": "2019.01.01", "title": "Обвиненият в шпионаж американец бил в Москва заради сватба, твърди брат му"}
{"url": "https://www.24chasa.bg/novini/article/7223135", "text": "Разчистването на развалините на мястото на частично срутилата се сграда в руския град Магнитогорск и търсенето на пострадали ще продължи и през нощта, съобщи за ТАСС представител на министерството на извънредните ситуации. Както и предишната нощ, ще бъде включена осветителна и отоплителна техника. Според прогнозата температурата в Магнитогорск ще падне до 29 градуса под нулата. В Челябинска област на 2 януари е обявен траур във връзка с трагедията, предава БТА. Жертвите вече официално са осем, след като днес бе потвърдена смъртта на осми загинал. Тялото му бе извадено от развалините сутринта. , е крайно тежко и то ще бъде транспортирано за лечение в Москва. Редом до него в реанимацията в местната болница е майка му. Неговите родителите са оцелели, както и тригодишният му брат. Жителите на града са организирали спонтанно импровизиран мемориал близо до сградата, където носят цветя, новогодишни играчки и свещи в памет на загиналите. Някои казаха, че носят подаръците, които са купили за Новата година. Много хора стояха тук през целия ден въпреки студа и наблюдаваха как спасителите разчистват развалините. Много от тях видяха как беше извадено бебето. \"Не познавам лично семейството на момченцето, но историята на спасяването му трогва до сълзи\", каза съседка, донесла цветя. Раненото 13-годишното момче, извадено изпод развалините, получи подарък от президента на Русия Владимир Путин - таблет. Губернаторът на областта Борис Дубровски, който изпълни поръчението на президента и предаде подаръка на момчето, заяви пред журналистите, че то е \"много позитивно дете\" въпреки преживения кошмар, и \"няма съмнение, че ще се възстанови и ще бъде добър човек\". Президентът, който посети болницата в Магнитогорск снощи, обеща на момчето новогодишен подарък. \"Нова година е, а аз толкова бързах да пристигна при вас, че не взех нищо, но непременно ще донеса\", каза Путин, цитиран от ТАСС.", "date": "2019.01.01", "title": "11-месечното бебе, извадено от отломките в Магнитогорск, е много зле"}
{"url": "https://www.24chasa.bg/novini/article/7222958", "text": "Момиче е първото бебе за 2019 г., което проплака в акушеро-гинекологичния комплекс към УМБАЛ „Канев“ в Русе на 1 януари. Детето е родено рано в празничната в 05:50 часа, с нормално раждане, с тегло 3 500 гр и височина 50 см. Според народното поверие, раждането на първото бебе определя каква ще бъде годината - момичето е символ на плодородие и берекет. Малко по-късно, в 08:30 часа, на бял свят се появило и още едно момиче – 3 150гр, 47 см. Лекарите и акушерките в АГ комплекса очакват още едно раждане до края на първия ден от новата 2019г. Последното родено за 2018 година бебе пък е момче, което се е появило на този свят на 31.12. в 01:25ч. с тегло 3 350 гр., 51 см.", "date": "2019.01.01", "title": "Момиче е първото бебе в Русе за 2019 г., на берекет е"}
{"url": "https://www.24chasa.bg/novini/article/7222960", "text": "\"Днес продължава работата на дежурните екипи на полицията  в цялата страна. Към момента трафикът през граничните контролно-пропускателни пунктове на страната е нормален. Постепенно се засилва трафикът по пътните артерии\". Това съобщи вътрешният министър Младен Маринов, цитиран от пресцентъра на МВР. И допълни: \"Полицаите са разположени по най-натоварените трасета, за да подпомагат движението при необходимост. Използвам случая да призова водачите да шофират толерантно, със съобразена скорост и повишено внимание\". Министър Маринов отправи пожелания за мирна и спокойна година: \"Сърдечно честитя Новата 2019 година на всички български граждани! Нека тя да е мирна и спокойна! Обръщам се специално към полицаите, пожарникарите и служителите на МВР, които през последното денонощие не бяха заедно със своите семейства и близки, а се грижиха за сигурността на всички нас. Благодарение на вашия професионализъм през изминалото денонощие не бяха допуснати сериозни инциденти и нарушения на обществения ред и Новогодишната нощ премина в спокойна за всички обстановка. Вие дежурихте през цялата нощ в готовност да окажете съдействие при необходимост. Изпълнявахте стриктно предприетите мерки за гарантиране на реда през празника и по време на новогодишните тържества на публични места. Екипи на столичната пожарна реагираха своевременно на сигнал за възникнал ограничен огън в резервна постройка към заведение в центъра на града и при инцидента няма пострадали. В Бургас, минути след настъпване на новата година, автопатрул задържа 47-годишен криминално проявен мъж. Полицаите го забелязали сред събралите се да празнуват хора, докато изважда оръжие. Благодарение на бързата им реакция не бе допуснат нежелан инцидент\".", "date": "2019.01.01", "title": "Младен Маринов: Постепенно се засилва трафикът по пътищата, шофирайте толерантно"}
{"url": "https://www.24chasa.bg/novini/article/7222964", "text": "60-годишна жена е загинала при падане от 16-и етаж на жилищна сграда, съобщи говорителят на Центъра за спешна медицинска помощ (ЦСМП) – София Катя Сунгарска, предава  . Трагичният инцидент е станал тази нощ. Жената е била намерена от неин съсед. Полицията разследва какво се е случило.", "date": "2019.01.01", "title": "В новогодишната нощ жена падна от 16 етаж на блок в София, загина"}
{"url": "https://www.24chasa.bg/novini/article/7222983", "text": "\"Мама от 01ч е в спешното на Окръжна болница... Болницата е на 200 м от блока ми и аз не мога да отида да я видя...\" Това е написала Десислава Иванчева в личния си профил във фейсбук към 4 ч. сутринта. Тя бе пусната под домашен арест малко преди Коледа. По-късно на въпроси на приятели тя уточнява: Извън ритъм е излязло сърцето. Две системи са си „ пуснали” за да я стабилизират. Към 4.45ч-5.00ч си беше в къщи. Много се изплаших. Вече е по-добре. Благодаря на лекарите. Благодаря и на всички, който ми писаха и ми се обадиха.", "date": "2019.01.01", "title": "Майката на Иванчева в болница навръх Нова година"}
{"url": "https://www.24chasa.bg/novini/article/7222987", "text": "Политиката не е нещо запазено само за управляващите, защото всеки е \"отговорен за живота на града\", заяви папа Франциск в първата си служба на новата година, предаде Франс прес. \"Нека не мислим, че политиката е запазена само за управляващите. Всички отговаряме за живота на града, за общото благо и всеки трябва да даде приноса си в служба на мира\", каза папата в отбелязвания днес Световен ден на мира, чиято тема за тази година Франциск определи като \"Добрата политика е в служба на мира\", предава БТА. В проповедта си папата обърна внимание на майчинството, като заяви, че светът е късоглед, ако гледа към бъдещето без \"майчин поглед\", предадоха Ройтерс и Асошиейтед прес. \"Такъв свят може и да увеличи печалбите си, но повече няма да гледа а другите като на деца. Той ще прави пари, но не за всеки. Всички ще живеем в една къща, но не като братя и сестри. Трябва да научим от майките, че героизмът се проявява в саможертвата, силата се проявява в състраданието, а мъдростта се проявява в кротостта\", каза Франциск.", "date": "2019.01.01", "title": "Папа Франциск: Добрата политика е в служба на мира"}
{"url": "https://www.24chasa.bg/novini/article/7223014", "text": "Турция забрани рекламирането на хранителни продукти, спадащи към категорията \"джънк фуд\", както и включването на промоционални подаръци в подобни продукти каквито са например шоколадовите яйца с играчка, съобщи \"Дейли сабах\", позовавайки се на съобщение на министерството на търговията. Новата регулация цели да ограничи навиците за нездравословно хранене на турците. Съгласно мерките, които влизат в сила от юни, производителите на този вид хранителни продукти няма да могат да включват към пакетите никакви насърчителни подаръци и ще им бъде забранено да рекламират продуктите си по телевизията и радиото по време на детски предавания, предава БТА. Популярните шоколадови яйца с играчка във вътрешността няма да може да бъдат продавани в Турция след 1 юни 2019 г. Подробна информация за продуктите, които представляват \"джънк фуд\" и следователно ще бъдат обект на ограниченията, е публикувана на сайта на здравното министерство. Рекламирането на тези продукти ще бъде наказвано с глоба в размер между 8546 и 341 921 турски лири (между 1600 и 64 000 долара). При повторно провинение глобата може да бъде увеличена до десет пъти.", "date": "2019.01.01", "title": "Турция забрани рекламата на вредни храни"}
{"url": "https://www.24chasa.bg/novini/article/7223020", "text": "Освен \"мъж\" и \"жена\" в акта за раждане германците вече имат и трета възможност - \"друг\", след като парламентът въведе вариант за трети пол, прилагайки решение на федералния Конституционен съд, предаде ДПА. Досегашното изискване да се посочва само мъжки или женски пол бе счетено за нарушение на правото на личен живот и на забраната на дискриминацията, предава БТА. Реформата е извършена от широката коалиция на консерваторите и социалдемократите. Тя е критикувана, защото по настояване на консерваторите промяната на акта за раждане може да стане само след представяне на лекарско удостоверение. При дискусиите на ниво комисия това правило бе донякъде облекчено за извънредни случаи, при които е достатъчно лицето да представи клетвена декларация.", "date": "2019.01.01", "title": "Третият пол вече официално в актовете за раждане в Германия"}
{"url": "https://www.24chasa.bg/novini/article/7223024", "text": "В първия ден на Новата година около обяд водолази от Пловдив и полицаи от Казанлък успяха да извадят от запълнена с вода яма, дълбока близо 5 метра, лек автомобил \"Опел вектра\" заедно с удавения в колата шофьор, потвърдиха от полицията. Зловещата находка прекарала в мътната вода новогодишната нощ. Двамата сключили брак преди 2 седмици. Вечерта в неделя, 30 декември, младото семейство било на дискотека в Казанлък, където се скарали. Прибрали се в дома си в село Кънчево и продължили с разправията. В един момент съпругът обявил, че излиза на двора по малка нужда, но неочаквано се метнал на опела си и запрашил с мръсна газ в неизвестна посока. Тепърва образуваното по случая досъдебно производство ще изяснява дали афектираният при кавгата Мехмед е искал да се самоубие или станалото с него е нещастен случай заради шофиране с несъобразено скорост, при който младият мъж паднал с автомобила си в една от водните ями на някогашна пясъчна кариера в землището на казанлъшкото село Розово по поречието на река Тунджа, докато минавал от там по черен път. Към това място разследващите били насочени от съпругата на скорошния младоженец, тъй като преди време там двамата се сдобрили след друга кавга и момичето допускало, че съпругът й е тръгнал натам, воден от спомени и сантименти. Издирването започнало още на 31 декември, но в първия ден на акцията повиканите на помощ от Пловдив водолази извадили от ямата само голям дънер. На 1 януари вече колата бе извадена от водата, на шофьорското място в нея бе открит мъртъв Мехмед, вероятно удавен. Аутопсията на тялото ще изяснява дали преди смъртта си мъжът е употребил алкохол, но най-възможно е това да е било така, след като той и съпругата му се прибрали от дискотеката с такси, а не с личния им автомобил.", "date": "2019.01.01", "title": "Водолази откриха младоженеца, полетял с колата си във водата след семеен скандал"}
{"url": "https://www.24chasa.bg/novini/article/7223035", "text": "Необявената война по пътищата в Старозагорско доведе до първата си жертва още час и половина след полунощ на 1 януари 2019 г. На околовръстния път на Стара Загора при обстоятелства, които се изясняват, се сблъскали два леки автомобила - БВМ и \"Тойота\". При удара шофьорът на немското возило, момче на 20 г. от Стара Загора, загинало на място. Другият шофьор, на 19 години, е в болница с опасност за живота. Ранен е и трети участник в катастрофата - 19-годишен пътник от БМВ-то, но неговото състояние е добро. Тепърва резултатите от кръвните проби на двамата шофьори ще разкрият дали някой от тях е употребил алкохол за ЧНГ.", "date": "2019.01.01", "title": "Първата жертва от войната на пътя за 2019 г. в Старозагорско е 20-годишно момче"}
{"url": "https://www.24chasa.bg/novini/article/7223041", "text": "За технически проблем, затрудняващ обработката на пътуващите за и от Румъния, през ГКПП Кардам – Негру вода, съобщиха от пресцентъра на „Гранична полиция”. В първите часове на новата година – от 00:15 ч. на 1.01.2019 г. на ГКПП Кардам – Негру вода, технически проблем на румънския ГКПП е предизвикал срив в системата за обработка на информацията. Техническият проблем на ГКПП – Кардам – Негру вода от румънска страна е локален и не засяга системите за контрол и проверка на останалите пропускателни пунктове по северната граница на България, съобщиха от граничната служба. „Пунктът работи, но с с тази разлика, че румънските граничари извършват проверките си на тяхна територия. При тях има технически проблем. Няма информация за натоварване с превозни средства” – каза около 16 ,15 ч. Руслан Томов -началник „Гранична полиция” – Ген. Тошево. Масово за посрещането на Новата година по Северното Черноморие в Добричка област бяха румънски туристи.", "date": "2019.01.01", "title": "Технически проблем на ГКПП Кардам-Негру вода затрудни прибирането на румънците от България"}
{"url": "https://www.24chasa.bg/novini/article/7223043", "text": "Редовното правителствено заседание ще се проведе както обикновено – в сряда, 2 януари, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 343 НА МИНИСТЕРСКИЯ СЪВЕТ ОТ 2008 Г. ЗА СЪЗДАВАНЕ НА КОМИСИЯ ПО ПРОЗРАЧНОСТ ПО ЗАКОНА ЗА ЛЕКАРСТВЕНИТЕ ПРОДУКТИ В ХУМАННАТА МЕДИЦИНА И ОПРЕДЕЛЯНЕ НА НЕЙНИЯ СЪСТАВ. Внася: министърът на здравеопазването 2. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ТРАНСПОРТ, ТЕЛЕКОМУНИКАЦИИ И ЕНЕРГЕТИКА, ФОРМАТИ „ТРАНСПОРТ” И „ТЕЛЕКОМУНИКАЦИИ”, ПРОВЕДЕНО НА 3 И 4 ДЕКЕМВРИ 2018 Г. В БРЮКСЕЛ. Внася: министърът на транспорта, информационните технологии и съобщенията 3. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 4 ДЕКЕМВРИ 2018 Г. В БРЮКСЕЛ. Внася: министърът на финансите 4. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА”, ПРОВЕДЕНО НА 6 ДЕКЕМВРИ 2018 Г. В БРЮКСЕЛ. Внася: министърът на труда и социалната политика", "date": "2019.01.01", "title": "Вижте какво решава Министерският съвет утре"}
{"url": "https://www.24chasa.bg/novini/article/7223046", "text": "Румънската министър-председателка Виорика Дънчила е уверена, че държавните институции, политическите сили и гражданското общество ще обединят сили и ще участват конструктивно за успешен мандат на Румъния като председател на Съвета на ЕС, предаде Аджерпрес. \"От съществено значение е в този символичен момент за европейската съдба на нашата страна да покажем отговорност, сила и разум. От днес поемаме председателството на Съвета на ЕС за период от шест месеца. Румъния ще има възможността, но също и отговорността да демонстрира и капитализира европейския си потенциал и способностите си за взаимодействие в усилие да укрепи онова, което представлява европейската конструкция - съюз на граждани, свободи и нашите обединени капацитети\", заявява Дънчила във видеопослание, разпространено днес, предаде БТА. Министър-председателката посочи още, че вижда в предстоящото председателство възможност за Букурещ да има активен принос към процеса на взимане на решения в ЕС и да покаже \"правилен имидж на Румъния\". \"Ценността на румънците в това голямо европейско семейство се състои също и в динамичния и дълбок проевропейски дух - подход, от който Европа се нуждае в този момент, белязан от несигурност, но от особено значение за нашето общо бъдеще\", изтъкна тя. Дънчила изрази увереността си, че румънците ще допринесат за запазването на единството, сцеплението и солидарността като фундаментални елементи на европейско ниво. \"Европейският съюз може да продължи напред в духа на основополагащите идеи на европейския проект само като запази единството и преодолее различията между страните членки във всичките им форми на проявление\", каза тя. Министър-председателката призова към единство и румънците. \"Скъпи румънци и европейски граждани, нека бъдем единни и се радваме заедно на онова, което членството в ЕС означава. Честита Нова година на всички!\", пожелава във видеообръщението си Дънчила.", "date": "2019.01.01", "title": "Дънчила: От днес Румъния има възможност да покаже европейския си потенциал (Видео)"}
{"url": "https://www.24chasa.bg/novini/article/7222941", "text": "Първото бебе за новата година в Майчин дом е момиче, родено по естествен начин, с тегло от 3,100 кг, съобщава БТА. Бебето е проплакало малко след 5.00 ч. сутринта в първия ден на 2019 година, съобщиха от болницата. Работата в най-голямата и най-стара специализирана АГ болница у нас в навечерието на Нова година е преминала спокойно и в обичайните си темпове. Последното бебе за изминалата 2018 г. е момче, родено по спешност, уточниха от Майчин дом. Общо за 2018 г. в болницата са родени 3 581 деца. Броят им е по-нисък спрямо миналата година, когато са били малко над 4 000. Това отразява общия спад на раждаемостта на национално ниво, смята ръководителят на медицинския екип в дневната смяна на 1 януари д-р Емил Гърчев, цитиран в съобщението. Майчин дом продължава да бъде лидер по брой раждания в страната. По думите на д-р Гърчев средно всяко 14-то българско дете се ражда именно в Майчин дом, като болницата поддържа обичаен темп от средно 10 раждания на денонощие.", "date": "2019.01.01", "title": "Първото бебе за новата година в Майчин дом е момиче, родено по естествен начин"}
{"url": "https://www.24chasa.bg/novini/article/7222853", "text": "Само за три дни сцената кула, на която ще се състои откриването на столицата на културата в Пловдив, бе издигната на 10 метра височина. Немските проектанти и българските им колеги работеха усилено по празниците. Излязоха на обекта и в ранните часове на 1 януари. Конструкцията тежи около 200 тона и се изгражда на затворения за движение бул. \"Цар Борис III\". Според предварителните разчети 30-метровата кула на шест нива трябва да е напълно готова до седмица и на нея да започнат репетициите за грандиозния спектакъл, който ще се състои на 12-и. В него ще участват 1500 души. Сред тях са танцьори, гайдари, представители на местни спортни клубове, ученици, както и известни изпълнители като Валя Балканска и Теодосий Спасов. Очаква се събитието да бъде наблюдавано от над 80 000 зрители. Артистичен директор на шоуто под наслов \"Ние сме всички цветове\" е Свен Сьорен Байер, а режисьор - Питър Брикс.", "date": "2019.01.01", "title": "Вдигнаха 10 м от сцената за откриване на културната столица само за 3 дни, чакат 80 000 (Снимки)"}
{"url": "https://www.24chasa.bg/novini/article/7222861", "text": "Рекордни нива на замърсяване с фини прахови частици бяха регистрирани в полунощ по време на празничната заря в София, сочат данни от системата  , цитирани от  . Някои станции отчетоха моментна концентрация на фините прахови частици до 500-600 микрограма на кубичен метър - десетократно над допустимите среднодневни норми.", "date": "2019.01.01", "title": "Отчетоха рекордно замърсяване на въздуха в София по време на новогодишната заря"}
{"url": "https://www.24chasa.bg/novini/article/7222868", "text": "До края на 2018 г. са продадени 14 018 електронни винетки на стойност около 1,3 млн. лв. Конвертирани са 55 000 хартиени винетни стикера, съобщиха от пресцентъра на АПИ. От днес – 1 януари 2019 г., влиза в сила електронната винетка за ползване на платената пътна мрежа. За тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси. Най-много е-винетки са продадени чрез официалните партньори на Агенция “Пътна инфраструктура” – 6193 броя за над 570 000 лв. Чрез специализирания уеб сайт www.bgtoll.bg са купени 4776 е-винетки за над 428 000 лв., а чрез терминалите за самообслужване в търговските обекти са продадени 1798 броя на стойност близо 140 000 лв. В пунктовете за обслужване на клиенти на Агенция “Пътна инфраструктура” са купени 669 е-винетки за над 63 000 лв., а чрез мобилното приложение са продадени 582 броя за малко над 46 000 лв. Най-много са годишните е-винетки, продадени за леки автомобили – 11 976 броя на стойност над 1,1 млн. лв. За тировете над 12 тона са купени най-много дневни винетки - 507 броя на стойност над 11 500 лв. Всички хартиени винетни стикери, купени през 2018 г. и които изтичат след 1 януари 2019 г., запазват своята валидност. Шофьорите трябва да ги оставят залепени на предното стъкло на автомобила до датата, на която изтичат. Сайтът www.bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се считат за нарушители, след като имат валидна винетка, залепена на стъклото. Е-винетка може да се купи чрез сайта www.bgtoll.bg, мобилно приложение и терминалите за самотаксуване в ГКПП и търговските обекти. Запазва се и традиционният начин за продажба - в брой в търговски обекти и в областните пътни управления на Агенция “Пътна инфраструктура”. При покупка чрез www.bgtoll.bg и на терминалите може да се плаща с кредитна и дебитна карта, а през уеб сайта е възможен и банков трансфер. Ако шофьорите изберат последната възможност, трябва да предвидят 1-2 дни, които са необходими, за да се отрази плащането в системата, както е при всички банкови плащания. Необходимо е първо да се избере какъв продукт ще се ползва - уикенд, седмична, месечна, тримесечна или годишна винетка за леките автомобили и дневна, седмична и месечна за тежкотоварните. За улеснение в сайта и в мобилното приложение автоматично е посочена българска националност на регистрационния номер. Чужденците, които трябва да купят електронна винетка, ще могат да го направят на още седем езика – английски, немски, руски, турски, гръцки, сръбски и румънски. След избор на държавата, в която е регистриран автомобилът, за който се купува е-винетка, се въвежда регистрационният му номер. Графичният вид на символите от регистрационния номер трябва да отговаря на графичното изписване на буквите в номера, независмо дали се използва клавиатура на кирилица или на латиница. При изписването на номера се въвеждат само букви и цифри. В случай, че регистрационният номер съдържа тире, точка или интервал, те не се въвеждат. Буквените символи от регистрационния номер се изписват с главни букви. След това се избира период на валидност на винетката. Системата автоматично изчислява коя е крайната дата за валидността й. Всички шофьори трябва да изберат категорията на автомобила си и да внимават за правилното вписване на регистрационния номер. Системата позволява е-винетката да бъде активирана с дата най-късно 30 дни след момента на купуването ѝ. По желание може да бъде посочена електронна поща, на която да се получи обратна разписка. Не е нужно да тя да се разпечатва, нито да се носи в автомобила си, нито да се представя на контролните органи. След получаване на идентификационен номер на транзакцията за купена е-винетка, може да се изтегли файла с разписка или да се въведе електронен адрес, на който да я получи, и след това да се приключи процедурата по покупката. В рамките до 5 минути след купуване на винетката, тази информация ще бъде въведена в системата и всеки сам ще може да провери дали тя е валидна чрез специалния бутон “Проверка на е-винетка”. Е-винетката е държавна такса и съответно при сгрешена транзакция или покупка, в съответните областни пътни управления трябва да бъде подадена писмена молба в свободен текст . Ако шофьорът има разпечатана разписка за покупката, това би помогнало много за бързото разясняване на случая. Системата за купуване на електронни винетки позволява с помощта на един банков превод юридическите лица да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. Взети са всички мерки за сигурността на посещаващите страницата www.bgtoll.bg. Хората с увреждания могат да подадат заявление-декларация за получаване на безплатна електронна винетка лично в дирекция “Социално подпомагане” по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. По информация от Министерството на труда и социалната политика подаването на заявленията може да започне от 2 януари 2019 г. Дирекциите “Социално подпомагане” обработват и одобряват документите в 7-дневен срок от подаването им. Агенцията за социално подпомагане ще изготвя и предоставя по електронен път чрез защитен канал на Агенция “Пътна инфраструктура” дневна заявка по образец за издаване на безплатни годишни електронни винетки. В срок до края на работния ден, следващ деня на получаване на дневната заявка, Агенция “Пътна инфраструктура” ще издава безплатна годишна електронна винетка със срок на валидност една година. Няма да е необходимо хората с увреждания да ходят втори път до дирекциите “Социално подпомагане”. При проверка специализираните мобилни екипи на Националното тол управление ще установяват на първо място дали има валиден хартиен винетен стикер на предното стъкло на автомобила. Ако такъв липсва, ще се прави проверка в системата за валидна електронна винетка. Ако няма валидна електронна винетка, тогава на нарушителя ще му бъде предложено да заплати компенсаторна такса - така ще може да довърши спокойно пътуването си в рамките на деня и ще му бъде спестено налагане на акт за установяване на административно нарушение. Компенсаторната такса може да бъде платена на място само с дебитна или кредитна карта и е съответно: 70 лева за лек автомобил до 3,5 тона; 125 лева за тежкотоварен камион от 3,5 до 12 тона; и 175 лева за тировете над 12 тона. При заплащане на компенсаторна такса на водача се издава документ, с който да удостовери плащането при последваща проверка на пътя. Ако не бъде платена компенсаторната такса на място при тол контрола, тя ще може да бъде погасена по банков път, както и в пунктовете за продажба – в брой или чрез картово разплащане. На ГКПП ще бъде възможно и плащане в брой, отчитайки че автомобилът не може да напусне страната в противен случай. При проверка от служителите на МВР няма да може да бъде плащана компенсаторна такса на място. След заплащане на компенсаторна такса пътуването ще може да продължи без купена винетка, но до края на астрономическия ден. На следващия ден липсата й отново ще се смята за нарушение. Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, ще трябва да плати стойността на най-евтината винетка за съответната категория автомобили – уикеднд винетка за 10 лева за леките коли и седмична винетка за тежкотоварните автомобили. Плащането отново е само с дебитна или кредитна карта В случай, че водачът не плати компенсаторната такса в 14-дневен срок, влиза в сила наказателно постановление, в резултат на което ще се дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв.", "date": "2019.01.01", "title": "Над 14 000 е-винетки продадени до началото на 2019 г. Ето как се купуват (Видео)"}
{"url": "https://www.24chasa.bg/novini/article/7222674", "text": "По решение на албанското правителство от днес на граничните пунктове между Албания и Косово ще функционира общ контрол, съобщи МИА, цитирана от БТА. Министърът на вътрешните работи Сандер Леши оцени решението като много важна промяна на границата с Косово. \"Важни промени в граничното управление с Косово. Двойният контрол е отстранен. Полициите на двете страни заедно ще извършват контрол на принципа едно спиране, един контрол, едно гише. Правителството взе решение за тази важна промяна, което облекчава свободното движение между Албания и Косово\", написа Леши в \"Туитър\". Според него това не е последната промяна в отношенията с Косово. \"Облекчаването на свободното движение не свършва с това. Скоро ще бъдат предприети много по-важни стъпки с цел изцяло да се установят европейски стандарти на албанско-косовската граница\", посочи Леши.", "date": "2019.01.01", "title": "Албания и Косово с общ контрол на граничните пунктове от днес"}
{"url": "https://www.24chasa.bg/novini/article/7222672", "text": "Екипите на Спешна медицинска помощ в Пиринско се отзоваха на 10 сигнала за препили младежи под 16 г. в новогодишната нощ. Повечето от прекалилите с алкохола непълнолетни са празнували в Банско. Шестима от тях са настанени в болниците в Разлог и Благоевград. Общо 40 повиквания за лекарска помощ е имало през нощта на тел. 112. 17 екипа на Спешна помощ са дежурили, като в Банско е имало и един допълнителен екип. Няма получени сигнали за пострадали от пиратки.", "date": "2019.01.01", "title": "Спешни медици в Пиринско помогнаха на 10 препили под 16 години"}
{"url": "https://www.24chasa.bg/novini/article/7222681", "text": "Нелегален цех за рязане на тютюн разкриха митнически служители от отдел „Митническо разузнаване и разследване” на Митница Столична, съобщиха от агенция \"Митници\". При проверка в района на Нови Искър, извършена на 29.12.2018 г., митническите инспектори установяват, че в едно от помещенията на складова база е оборудван цех за рязане и обработка на тютюн. На място е открито професионално оборудване - машини за рязане, вани за овлажняване на тютюна и машина за ароматизиране. Освен известно количество ненарязан тютюн и тютюн в процес на преработка, митническите служители откриват и вече опакован тютюн, както и празни опаковки. Според откритите на място материали, след обработката тютюнът се опаковал в чували, етикетирани като котешка храна, или в консервени кутии с етикети на консервирани домати или боб. Разпространението на тютюна вероятно е извършвано чрез пратки. Техниката на обработка, включваща ароматизиране, подсказва, че на следващ етап тютюнът вероятно е смесван и със сиропи с цел да се използва като тютюн за наргилета. Наред с това на място са установени и празни опаковки за тютюн, брандирани с името на известна марка тютюн за пушене, както и множество цигарени филтри и хартиени тръби за цигари. Процесът по обработката на тютюна се е осъществявала при лоши хигиенни условия, без да се спазват технологичните изисквания при производствената манипулация на суровия тютюн, което крие потенциална опасност за здравето на потребителите. Общото количество на откритите и иззети акцизни стоки е 228 кг. Иззети са и всички машини и съоръжения, послужили за незаконното производство, като машина за рязане, машина за варене /вана/, машина за затваряне на консерви, центрофуга, горелка, поточна линия и др. По случая е образувано досъдебно производство по описа на Митница Столична под надзора на Районна прокуратура София. Работата по случая продължава.", "date": "2019.01.01", "title": "Разкриха нелегален цех, опаковал тютюн като котешка храна и консерви боб и домати"}
{"url": "https://www.24chasa.bg/novini/article/7222689", "text": "Експортното мито за руския петрол се намалява от днес с 46,1 долара и става 89 долара за тон, съобщи финансовото министерство, цитирано от ТАСС. Досега експортното мито за петрола бе 135,1 долара за тон, съобщава БТА. Средната цена на петрола сорт Юралс (Urals) за мониторинговия период от 15 ноември до 14 декември 2018 г. е била 60,47 долара за барел или 441,4 долара за тон спрямо 73,39 и 535,8 долара през предходния период.", "date": "2019.01.01", "title": "Експортното мито за руския петрол\nспада до 89 долара за тон"}
{"url": "https://www.24chasa.bg/novini/article/7222650", "text": "През 2018 г. северната провинция Хъбей – една от тези с най-сериозно замърсяване на въздуха – е намалила свръхпроизводството на въглища с близо 13 милиона тона чрез платформа за търговия на публични ресурси, съобщи  Според местните власти, ефективността на административни мерки като затваряне на мини, за да се разреши проблема със свръхпроизводството, е ниска и води до социални проблеми в резултат на масови уволнения. В момента обемът на търговията с въглища в Хъбей е около 2,06 милиарда юана (300 милиона долара), като в него се включват и 60 мини, които прекратиха работа заради невъзможността им да се модернизират и покрият нужните стандарти. През следващите три години провинциалните власти планират по-голямо съкращаване на свръхпроизводството – с 40 милиона тона стомана, 30 милиона тона въглища, 5 милиона тона цимент, 10 милиона тона кокс и 1,5 милиона киловата термална енергия. В Хъбей и още няколко района около столицата Пекин има големи стоманодобивни предприятия, мини, производители на алуминий и химически заводи. В момента тяхното преструктуриране или затваряне се разглежда като ключово в усилията на властите да намалят въздушното замърсяване в Северен Китай.", "date": "2019.01.01", "title": "Провинция Хъбей съкратила свръхпроизводството на въглища с 13 млн. тона чрез платформа"}
{"url": "https://www.24chasa.bg/novini/article/7222699", "text": "От 1 януари 2019 г. всички хора с трайни увреждания, които са над 18 години, ще имат право на нов вид месечна финансова подкрепа. Това предвижда новото законодателство за хората с увреждания, припомня БТА. Новата помощ ще замени досега изплащаните добавки за социална интеграция, както и социалната пенсия за инвалидност, когато същата се изплаща към друг вид пенсия. Размерът на финансовата подкрепа ще зависи от степента на увреждане и ще се определя и актуализира спрямо линията на бедност в България, определена с Постановление на Министерския съвет за съответната година. За 2019 г. линията на бедност в България е 348 лв. Месечната финансова подкрепа ще се изплаща от Агенцията за социално подпомагане (АСП) до края на месеца, следващ месеца, за който се полага, по избрания от лицата начин - чрез пощенските клонове или по банков път. Очакванията са, че тя ще се получава от над 600 000 души - с около 100 000 повече в сравнение с тези, които към момента получават добавки за социална интеграция. За хората със степен на увреждане от 50 до 70,99 на сто месечната финансова подкрепа ще е 7 процента от линията на бедност, или 24,36 лв. за 2019 г. За хората със степен на увреждане от 71 до 90 на сто нейният размер ще е 15 процента от линията на бедност, или 52,20 лв. За хората със степен на увреждане над 90 процента финансовата подкрепа ще е 25 на сто от линията на бедност, или 87 лв. За хората с над 90 процента степен на увреждане с определена чужда помощ, които получават пенсия за инвалидност поради общо заболяване или поради трудова злополука, или професионална болест, новата помощ ще е равна на 30 на сто от линията на бедност, или 104,40 лв. Най-висок размер на финансова подкрепа ще получават хората с над 90 на сто степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57 процента от линията на бедност, което прави 198,36 лв. Предвидената в Закона за хората с увреждания трансформация на социалните пенсии за инвалидност, изплащани към друг вид пенсия от Националния осигурителен институт (НОИ) в размер на 25 на сто, в месечна финансова подкрепа, ще засегне около 336 хил. пенсионери. От 1 януари 2019 г. този вид пенсии ще бъдат служебно прекратени от НОИ, след което институтът ще изпрати на всеки засегнат пенсионер писмено разпореждане с размера на пенсията, която остава дължима. Прекратените по този ред пенсии стават част от новата месечна финансова подкрепа, която от 2019 г. ще се плаща от АСП, като размерът й не може да бъде по-нисък от размера на прекратената социална пенсия. Прекратяването не засяга социалните пенсии за инвалидност, които се изплащат като самостоятелна пенсия на лицата. Хората, които към момента получават месечна добавка за социална интеграция, ще получават новата финансова подкрепа, без да е необходимо да подават нови заявления в дирекцията \"Социално подпомагане\" (ДСП). Хората, които са получавали прекратената от 1.01.2019 г. социална пенсия за инвалидност, изплащана към друг вид пенсия, но не получават месечна добавка за социална интеграция, ще трябва да подадат заявление в ДСП по настоящия си адрес не по-късно от 31 март 2019 г., за да им бъде отпусната новата месечна финансова подкрепа, считано от 1 януари 2019 г. Заявление-декларация в ДСП по настоящ адрес трябва да подадат и хората, които получават месечна добавка за социална интеграция за наем на общинско жилище, тъй като от 1 януари 2019 г. сумата ще се отпуска под формата на целева помощ и ще се превежда директно на общините. Повече информация, свързана с предстоящите промени, гражданите могат да получат в дирекциите \"Социално подпомагане\" по настоящ адрес, пощенските клонове и териториалните поделения на НОИ, съобразно тяхната компетентност.", "date": "2019.01.01", "title": "От днес хората с увреждания ще имат право на нова финансова помощ"}
{"url": "https://www.24chasa.bg/novini/article/7222725", "text": "Френският президент Еманюел Макрон обеща да продължи със своята програма за реформи през 2019 г. въпреки протестите на \"жълтите жилетки\", отправили предизвикателство към неговото правителство, предаде Ройтерс, цитирана от  Макрон каза в новогодишното си послание по телевизията, че обещаните реформи в областта на помощите за безработица, държавната служба и пенсиите ще бъдат предприети тази година. Той призова избирателите да се изправят пред икономическите реалности, потвърждаващи наскоро извършените реформи на трудовите правила и други промени, които предстоят. \"През последните години ние се занимавахме с крещящо отричане на реалността\", заяви Макрон. \"Не можем да работим по-малко, да печелим повече, да намаляваме данъците и да увеличаваме разходите\", каза той. В новогодишното си обръщение Макрон призова французите за търпение и разбиране, отбелязва ДПА. Признавайки, че резултатите от реформите може би няма да се усетят веднага, президентът каза, че споделя нетърпението на Франция, но че това не е причина да се откаже от промените. \"Ние не сме се отказали - нашата страна иска да изгради по-добро бъдеще\", заяви той. \"Това е урокът от 2018 г.\", добави Макрон, засягайки темата за протестите на \"жълтите жилетки\", без да ги споменава пряко. Той призова французите да запазят своята вяра и надежда - \"надежда в нас като народ, в нашето общо бъдеще, в нашата европейска мечта\".", "date": "2019.01.01", "title": "Макрон обеща да продължи своите реформи през 2019 г."}
{"url": "https://www.24chasa.bg/novini/article/7222731", "text": "До 75 е достигнал броят на загиналите в   Това съобщи правителствената агенция за борба с природните бедствия, цитирана от Синхуа, пише БТА. Шестнайсет човека са все още в неизвестност, а 12 са получили наранявания. Стихиите, породени от тропическа депресия, връхлетяха на 29 декември северните и централните райони на островната държава. Поразени бяха 457 населени места и пострадаха близо 192 хиляди човека. Много пътища са непроходими, защото са затрупани или наводнени. Дъждовете са довели до спиранания на електроподаването и отменянето на 36 самолетни полета. Най-засегнати са провинциите Албай, Южен Камаринес, Северен Камаринес и Сорсогон.", "date": "2019.01.01", "title": "75 са загиналите в свлачищата и наводненията на Филипините"}
{"url": "https://www.24chasa.bg/novini/article/7222657", "text": "От днес в Китай влизат официално в сила временни по-ниски мита за вноса на над 700 продукта, чиято цел – според експерти – е да се насърчи търговската глобализация и икономическата интеграция, съобщи  . През миналата година Китай намали от средно 9,8% на 7,5% митата за внос на лекарствени препарати, автомобили и части за тях, както и предмети за ежедневна употреба. Благодарение на тези мерки, обемът на вносът в страната през 2018 г. се очаква да се надхвърли рекордните 2 трилиона долара. В същото време правителството се ангажира да продължи да снижава тарифите за внос и да улесни процедурите за преминаване на митницата. От 1 юли 2019 г. ще бъдат улеснени формалностите за митническа обработка на 298 продукта от информационната и технологичната индустрия и ще бъдат коригирани временните мита за някои от тях.", "date": "2019.01.01", "title": "От днес в Китай влизат в сила временни по-ниски мита за внос на над 700 продукта"}
{"url": "https://www.24chasa.bg/novini/article/7222776", "text": "С настъпването на Новата година САЩ и Израел прекратиха официално членството си в ЮНЕСКО - агенцията на ООН за образование, наука и култура - с аргумента, че тя заема антиизраелски позиции, предаде АП, цитирана от БТА. Вашингтон спря финансирането си за ЮНЕСКО, след като през 2011 г. организацията прие Палестина за свой член. През октомври 2017 г. администрацията на Доналд Тръмп и премиерът на Израел обявиха, че техните страни ще напуснат ЮНЕСКО. САЩ настояват за основни реформи в тази агенция на ООН, която е най-известна с програмата си за опазване на културното наследство и традициите в света.", "date": "2019.01.01", "title": "САЩ и Израел напуснаха ЮНЕСКО"}
{"url": "https://www.24chasa.bg/novini/article/7222793", "text": "Земетресение от 4,2 по Рихтер е разтърсило източния турски окръг Бингьол тази сутрин, съобщава турската частна телевизия НТВ, позовавайки се на правителствената Дирекция за управление при бедствия и извънредни ситуации. Трусът е станал в района на град Йедису в 5.09 ч. на дълбочина 12,68 км. Земетресението е било усетено и в околните селища. Няма данни за пострадали хора или за сериозни материални щети. По данни на сеизмологичната обсерватория Кандилли в Истанбул трусът е бил с магнитуд 4,3 и е станал на дълбочина 5 км.", "date": "2019.01.01", "title": "Земетресение от 4,2 по Рихтер разтърси Източна Турция"}
{"url": "https://www.24chasa.bg/novini/article/7222813", "text": "Гръцкото население намалява драстично и ако през следващите 12 години страната запази сегашното си ниво на раждаемост, Гърция ще загуби още 770 хиляди души от населението си през следващите 12 години. За това предупреждават Националният център за обществени проучвания на Гърция и парламентарна комисия по демографските и социални въпроси, цитирани от в. \"Катимерини\". През последните седем години страната е намаляла с 360 хиляди души, сочат данните, съобщава БТА. Гръцкото население обаче може да се свие дори наполовина през следващите 35-50 години, ако нищо не бъде направено, за да се противостои на ниската раждаемост, застаряването на населението и емиграцията. Анализатори се опасяват, че тази тенденция ще има унищожително влияние върху икономиката и осигурителната система на Гърция, пише още \"Катимерини\". Според критиците Гърция няма конкретна политическа стратегия по отношение на демографията, а предоставяните помощи на многочленни семейства не са достатъчни, за да се спре спадът на населението.", "date": "2019.01.01", "title": "Населението на Гърция спада драстично"}
{"url": "https://www.24chasa.bg/novini/article/7222828", "text": "Хиляди варненци посрещнаха новата 2019-а година на площад \"Независимост\" в морската столица. Точно в полунощ пъстроцветна заря изпълни с багри небето над града. В първите минути на новата година кметът Иван Портних поздрави варненци, като им пожела успешна, щастлива и мирна 2019 година! \"Бъдете здрави и сбъдвайте мечтите си\", пожела кметът на варненци. Първото бебе за 2019-а година във Варна е момиченце. То е проплакало в 6 часа сутринта на 1-и януари в родилното отделение на АГ-болницата. А последното бебе за миналата година е момченце. От болничното заведение съобщиха, че през цялата 2018-а година са родени общо 2278 бебета, със 100 повече от 2017-а.", "date": "2019.01.01", "title": "Мнозина варненци посрещнаха Нова година на площада"}
{"url": "https://www.24chasa.bg/novini/article/7222844", "text": "С архиерейска Света Василиева литургия започна Новата 2019 година днес в патриаршеската катедрала \"Св. Александър Невски\". Богослужението беше отслужено за Господския празник Обрезание Господне и за празника на Св. Василий Велики. Негово Светейшество българският патриарх Неофит взе молитвено участие в Светата литургия, а след нея възглави молебена за Новата година, съобщиха от Българската патриаршия, цитирани от БТА. \"Да бъде благословено и прославено името Господне, да бъде благословена и нашата скъпа Родина България за слава Божия и за доброто и благопреуспяването на обичния ни православен народ! Божията милост и Неговата всещедра и всепобеждаваща любов да бъдат винаги с нас, Божията крепка Десница да ни ръководи във всяко наше лично и общностно дело, с което и през Новата 2019 година ще продължим да изграждаме нашите съдбини\", е казал в словото си патриарх Неофит. Литургията е водил Мелнишкият епископ Герасим - главен секретар на Светия синод и предстоятел на църковното настоятелство при патриаршеската катедрала, а с него са служили Белоградчишкият епископ Поликарп - викарий на патриарх Неофит, архимандрит Василий - протосингел на Софийската митрополия, иконом Николай Георгиев - началник на отдела \"Връзки с обществеността\" при Светия синод, храмовото духовенство, столични свещеници и протодяконите Иван Петков и Александър Нешев. Молебенът за Новата година от патриаршеската катедрала е излъчен на живо и в официалната страница на Светия синод във Фейсбук.", "date": "2019.01.01", "title": "Света Василиева литургия и молебен за Новата година отслужиха в \"Св. Ал. Невски\""}
{"url": "https://www.24chasa.bg/novini/article/7222849", "text": "Момиче е първото бебе в Ловеч за 2019 година. То се роди на 1 януари в 9.50 часа, съобщиха от АГ-отделението на МБАЛ \"Проф. д-р Параскев Стоянов\" АД. За майката Валентина Маркова (24 г.), от гр. Угърчин, това е второ дете. Раждането е станало с ресекцио (повторно цезарово сечение), извършено от д-р Снежина Опанова. Бебето тежи 2 кг и 700 гр, дължина - 51 см. Майката се чувства добре след излизането от упойката. Пак момиче ознаменува края на миналата 2018 г., което се роди на 31 декември в 11.50 часа. Майката Ана Чен (35 г.) е от ловешкия жилищен квартал \"Здравец\". Раждането е преминало нормално, под грижите отново на д-р Опанова. Детенцето е с тегло 1 кг и 700 гр и дължина 46 см. И то е второ за ловешкото семейство. Интересен факт е, че през коледните празници, на 24, 25, 26 и 27 декември, всеки ден се раждаше по едно момиче. Така че до 1 януари имаме общо шест новородени дами. По традиция майките на родените деца на Нова година получиха цветя, бонбони и бутилка вино от името на кмета на Община Ловеч Корнелия Маринова. Подаръците вървят с пожеланието децата да растат здрави и умни, да обичат своето родно място, да бъдат силни ученици и голямата радост на своите родители.", "date": "2019.01.01", "title": "Първото бебе за 2019-а в Ловеч е момиче"}
{"url": "https://www.24chasa.bg/novini/article/7222846", "text": "Разследващи правят в момента оглед на пожар, избухнал снощи в пловдивския квартал \"Смирненски\". По първоначални данни в резултат на фойерверки се е запалил найлонов навес край  \"Билла\" и от огъня са засегнати прозорци на магазина. Изгорели са и няколко сергии. По случая работят полицаи от I РУ в града.", "date": "2019.01.01", "title": "Фойерверки подпалиха пожар в Пловдив"}
{"url": "https://www.24chasa.bg/novini/article/7222543", "text": "Холандската полиция каза, че е била извършена евакуация на зона за заминаващи пътници на амстердамското летище \"Схипхол\" заради бомбена заплаха, предадоха световните агенции. Органите на реда са арестували мъж, който заплашил да взриви бомба на летището, предава БТА. Заради заплахата за кратко е била евакуирана зона за заминаващи пътници като предпазна мярка. Властите заявиха, че нормалната работа на летището е възстановена. Според полицията заподозреният мъж е канадски гражданин, който е задържан за разпит. Органите на реда казаха, че не са намерени експлозиви на летището.", "date": "2019.01.01", "title": "Бомбена заплаха наложи евакуация на летище в Холандия"}
{"url": "https://www.24chasa.bg/novini/article/7222547", "text": "Четирима човека са загинали при частичното срутване на жилищна сграда в руския град Магнитогорск, телата на двама от тях са извадени изпод развалините, предаде ТАСС, като се позова на министерството на извънредните ситуации. \"При издирвателните дейности са открити телата на общо четирима човека под развалините. До момента са извадени двама от тях\", каза представител на министерството. Спасителите се опитват да извадят телата на още двама загинали, предава БТА. По-рано министърът на извънредните ситуации Евгений Зиничев заяви, че са намерени телата на трима загинали под развалините. Министерството уточни, че тези трима човека влизат в броя на четиримата загинали, открити до момента. Петима души са приети в болница след срутването, причинено от взрив на битов газ, а съдбата на над 35 човека остава неизвестна.", "date": "2019.01.01", "title": "Четири са жертвите в Магнитогорск"}
{"url": "https://www.24chasa.bg/novini/article/7222549", "text": "Десният премиер на Унгария Виктор Орбан ще премести офиса си в замъка Буда в началото на следващата година, предаде ДПА. Във връзка с преместването замъкът бе сериозно ремонтиран, като по официалните данни цената на ремонта е около 21 милиарда форинта (74,9 милиона долара), предава БТА. Понастоящем офисът на Виктор Орбан се намира в сградата на унгарския парламент. Според критиците на Орбан става дума за суетна прищявка на един премиер, тласкан от авторитарни амбиции. \"Замъкът Буда се превръща в символ на една ненужна национална гордост\", заяви депутатката от социалистическата партия Илдико Банго-Борбели. Замъкът Буда е бил резиденция на унгарските крале през Средновековието до османското завладяване през 1541 г. По време на управлението на крайнодесния кралски регент и съюзник на Адолф Хитлер Миклош Хорти от 1920 до 1944 г. замъкът е център на политическата власт в Унгария. Критиците на Орбан твърдят, че той иска да се върне към епохата на Хорти, отбелязва ДПА.", "date": "2019.01.01", "title": "Виктор Орбан мести офиса си в замъка Буда"}
{"url": "https://www.24chasa.bg/novini/article/7220581", "text": "Когато в 10 часа сутринта на 3 януари 2018 г. алармата в Двореца на дожите във Венеция започва да пищи, е вече твърде късно. Полицията, притичала до залите на изложбата “Съкровищата на Могулите и махараджите”, може единствено да установи, че стъклената витрина, под която се намират бижутата, е отворена и тях ги няма. Всички от охраната са като зашеметени и не могат да повярват, че под носа на видеокамерите дръзки крадци са отмъкнали скъпоценните предмети, смесили са се с тълпата туристи и са се изнизали точно като в екшън филм. Това се случва в последния ден от изложбата на бижута от частната колекция на катарския шейх Хамад бин Абдула ал Тани. Абсурдното в случая е, че алармата проработва перфектно. Заради големия брой зали обаче, докато достигнат до салона с изложбата, полицаите изпускат крадците. На всичко отгоре това не е първият им опит, както се разбира по-късно. на 30 декември миналата година, но не успява да отвори стъкления капак. Чакат да мине Нова година и пак опитват на 2 януари. Този път жена, която забелязва как натискат капака в опита си да го отворят, предупреждава охраната и кандидат-крадците са изгонени. Те обаче не се отказват. На следващия ден пак опитват, този път успешно. След това 5-имата бандити се изнизват под носа на всички възможни охрани в сърцето на Венеция със скъпоценна плячка бижута - чифт диамантени обеци и игла с диаманти, които експертите оценяват на 3 млн. евро. Очите на видеокамерите записват всяка тяхна стъпка. На записите на музея и на местата извън него са запечатани кадрите с крадците, които напускат палацо Дукале, стигат до пиацале Рома, качват се в кола и отпрашват. Както се разбира по-късно – директно към Хърватия. Никога досега на площад “Сан Марко” във Венеция, където се намира Дворецът на дожите, не се е случвал подобен дързък обир. В града на гондолите се изсипват детективи и експерти по обири на скъпоценности от цял свят, за да разследват. Както става ясно по-късно - сред извършителите има и човек от известната в полицейските среди банда “Розова пантера”, специализирана в обири на скъпоценности. Един от членовете ѝ се издирва и за обир на скъпоценности от изложба в Швейцария преди няколко години. Неколкомесечните разследвания обаче дават резултат - 10 месеца след венецианския обир са арестувани петимата участници в бандата. Става въпрос за сърбин и четирима хървати на възраст между 43 и 60 г. Измамилите италианските власти бандити обаче този път се “минават” сами. от единия от тях - Винко Томич. На нея той носи същия пръстен, с който обира и бижутата в палацо Дукале и който е запечатан от камерите на двореца. Този детайл не убягва на следователите, както разкриват по-късно пред журналисти прокурорът Бруно Керки и шефът на венецианската полиция Данило Галярди. Бандитите са арестувани в Загреб и Истрия със сътрудничеството на хърватската полиция. Босът им Винко Томич се издирва и от швейцарските власти заради обир през 2011 г. пак по време на изложба, на диаманти за 10 млн. евро. Според италианските власти Томич лично взема във Венеция бижутата от стъклената витрина, докато негов сътрудник и трети човек, в ролята на “пазач”, се намират в залата на изложбата. Томич мушва плячкатa в джоба си и бандата се изнизва бързо от двореца. Когато през ноември тя е заловенa, идва нов обрат в криминалната афера. 54-годишният сърбин Драган Младенович, който се намира в ареста в очакване да бъде разпитан, този път изиграва хърватската полиция. Той използва класически трик - докато полицай го охранява пред тоалетната, той изчезва през прозореца ѝ. Когато полицията нахлува вътре, е вече твърде късно. За тази версия за бягството съобщават няколко италиански медии. Според в. “Ил гадзетино ди Венеция” обаче Младенович бяга, след като поваля на земята охраняващия го полицай. И това обаче не е последният епизод в сериала. Сърбинът е заловен за пореден път – този път на хърватско-сръбската граница, опитвайки се да я пресече. Според следователите мозъкът на венецианската операция е Винко Томич. В. “Венеция тудей” го определя като добре известна фигура сред експертите, разследващи обири на бижута по света. “Селото ми беше нападнато през 1992 г. и беше напълно разрушено. Цялото ми семейство остана изведнъж без нищо. Единствената ми надежда беше да напусна дома си и да правя нещо, за да помагам на близките си да преживяват.” Това казал Томич пред съдия на Хавайските острови, където бил разследван за обир на часовници. Италианските следователи са на мнение, че именно той е програмирал, организирал и извършил саморъчно обира на бижутата от колекцията на Ал Тани. Томич се подвизавал под няколко самоличности и криейки се зад тях, извършил серия от обири и кражби в Лондон, Лас Вегас, Хонконг, Хонолулу, Мюнхен, Базел. Живеещият иначе в Загреб мъж се подвизавал и с различни имена в социалните мрежи. Именно в единия от профилите си с фалшиво име носел на снимка същия пръстен, който имал и при обира във Венеция. Според следователите само той от венецианската банда бил част от “Розовите пантери” - международна мрежа престъпници, извършила серия от обири по света. Тя била съставена основно от бивши военни от Балканите. Сред един от най-зрелищните им удари е обир през 2005 г. в Сан Тропе, когато бандитите били дегизирани като туристи по къси панталонки и ризи на цветчета. Не по-малко зрелищна е и акцията им в Дубай през 2008 г., когато Помни се още и ударът им в Париж, където “пантерите” били преоблечени като жени. Името “Розовите пантери” на групата било дадено от английски следователи при удар в Лондон. Тогава в дома на жената на един член на бандата бил намерен скъпоценен камък във вътрешността на крем за лице в кутийка, както става и в известнaта комедия от 1963 г. “Розовата пантера” на Блейк Едуърдс.", "date": "2019.01.01", "title": "Крадци обират бижута на шейх във Венеция, арестуват ги, бягат, пак ги хващат"}
{"url": "https://www.24chasa.bg/novini/article/7220821", "text": "Преди двайсетина години посрещах Нова година с приятели в Горна баня. Бяхме голяма, шумна компания и гостувахме на наш колега. Както подобава за новогодишно парти, имаше много музика, алкохол и забава. Спомням си, че в ранните зори на следващия ден си тръгнахме доста подпийнали с такси. Прибрахме се по домовете, за да спим. Не знам колко време беше минало, но се събудих от вибрациите на мобилния си телефон, оставен наблизо. Беше загрял от неприети повиквания. Всички от компанията бяха звънели. Веднага разбрах, че се случва нещо сериозно, и започнах да ги набирам поред, но даваха заето. По някое време успях да пробия и разбрах защо е тревогата. Домакинът на новогодишното събиране беше изчезнал. Родителите му, които ни бяха освободили къщата си, за да купонясваме, се бяха завърнали в следобедните часове на първи януари и за пореден път бяха установили, че сина им го няма. Оказа се, че той имал навика да изчезва, след като се напие здраво. Обикалял по улиците в търсене на сродни души и веднъж даже се върнал доста насинен, без спомен какво точно му се е случило. Затова всички бяхме впрегнати да го издирваме по приятели и болници. Прибра се сам след ден. Слава богу, без да е бит, но отново без да е много наясно какви точно ги е вършил. Ефектът от дългата операция по неговото издирване беше, че той започна да избягва почти всички от въпросния новогодишен купон, а на родителите си не бе говорил много дълго време, защото вдигнали ненужна тревога. Тогава въобще не бях чувала за шеймовър - състояние, при което препилият толкова болезнено се срамува от своя махмурлук, че изпада в депресивни състояния. Терминът идва от английските думи shame (срам) и hangover (махмурлук). Спомних си за моя колега тези дни, когато по Би Би Си се появи репортаж за това ново явление, с което се сблъскват психолозите. Става въпрос за хора, които на сутринта след купон вместо лекота изпитват безпричинно чувство на безпокойство. Това не са познатите тревоги как бързо да излекувам главата и тялото си от махмурлука, а са по-големи притеснения, свързани със смисъла на живота и оценката на другите около нас. Според експерти основната причина е, че злоупотребилите с алкохол често трудно си спомнят какво се е случило предишната вечер. Имат усещането, че са извършили нещо нередно, но не и ясна преценка колко големи са щетите. “Дори и да не съм направил нищо лошо, се случва да си мисля, че не съм имал никаква полза от вечерта. Усещам, че не просто съм се напил, а има нещо фундаментално сбъркано в мен, чувствам се като изгнил отвътре. Изпитвам срам и си мисля, че нищо добро не ме очаква в живота”, споделя 26-годишният Томас пред Би Би Си. Според него това състояние на пиянство много прилича на депресия. “Събуждаш се с чувство на паника и вина, че си направил нещо ужасно вечерта, което е било неприятно и досадно за всички. Това е по-скоро физическо усещане, но мозъкът се опитва да го обясни, сравнявайки факти”, разказва Марина, която е графичен дизайнер. Всички, които са изпадали в такова състояние, описват шеймовъра като комбинация от срам и параноя. Някои твърдят, че невинаги пиянството им е завършвало така, по-скоро през последните години наблюдават такава промяна в поведението си. \"Мисля, че явлението шеймовър далеч не е типично за всички, а предимно за хората, които по принцип са плахи, срамежливи, несигурни, емоционално уязвими, с ниско самочувствие, със зависимост от чуждо мнение или с различни прояви на социални фобии\", казва психиатърът Вадим Колобов. По думите му тези особености, наред с намаленото ниво на серотонин, известен като хормона на щастието, карат някои хора да изпитват шеймовър. Първоначало алкохолът им действа като един вид адаптоген, психосоциална защита, кара ги да се чувстват комфортно в комуникационни ситуации. С увеличаване на количествата обаче този стимулиращ ефект изчезва и доминира общото чувство за несигурност и тревожност. Затова много от преживелите депресия казват, че докато са били в това състояние, шеймовър също ги е измъчвал често, но след като са подобрили психическото си състояние, той също е изчезнал. Въпреки това не е задължително да страдате от депресия, за да усетите шеймовър. Достатъчно е да сте предразположени към него, което означава да имате ниско ниво на хормона на щастието в мозъка. \"Тъй като запасите на серотонин у тези хора първоначално са малки, пиенето бързо ги изчерпва и те временно изпадат в още по - голям дефицит, с всички психоемоционални последствия и влошаване на характерните им черти\", обяснява Колобов. По думите му обаче това е преодолимо състояние и подобно на обикновения махмурлук, характеризиращ се преди всичко с физически страдания, може да се избегне, ако се спазват определени правила. На първо място е важно как ще подготвите тялото и мозъка си за купона. Добре е още през деня да си създадете комфортна среда. Да стоите на топло и плавно да започнете да хидратирате тялото си, като изпивате по две чаши вода или чай с почивка от половин час. Да правите нещо, което ви доставя удоволствие. Да четете стихове, слушате музика или нещо друго разтоварващо психиката. Важното е организмът да се успокои от натрупания стрес, което ще ви помогне да забавите темпото и на самото пиене в новогодишната нощ. Ако имате лоши мисли, опитайте някоя техника за успокояване. Например бавно пребройте до четири, докато вдишвате дълбоко, а след това също до толкова, докато издишвате. Старайте се през това време да не мислите за нищо, а просто следете дъха си. Легнете или седнете и опитайте да отпуснете максимално тялото си. Започнете първо с отпускане на мускулите на лицето, раменете, торса, ръцете и краката. Целта е да усетите, че не изпитване напрежение в нито една част от тялото си. Опитайте се да споделите с близък какво чувствате и от какво се страхувате, така има голям шанс да избегнете чувството на изолация, ако се напиете, тъй като ще има запознат човек с вашето състояние и бързо ще може да ви се притече на помощ. За да се предпазите от шеймовър, нивото на серотонин трябва да се увеличи, което може да стане и чрез подходяща храна. Добре е преди напиване да се ядат яйца, млечни продукти, телешко, пилешко, пуешко или овнешко месо, както и ядки и зърнени храни, богати на триптофан, който помага за покачване на нивата на хормона на щастието. Слънчевите лъчи също са добър помощник това да се случва, както и концентрирането върху положителни емоции. Различни научни проучвания показват, че около 23 процента от хората, които се напиват, не страдат на следващия ден от махмурлук. Учените все още не могат да установят с точност защо е така и предполагат, че се дължи преди всичко на генетична предопределеност. Има обаче някои фактори, за които е доказано, че имат отношение към махмурлука. Количеството на алкохол безспорно е на първо място. Изследване на Университета на Кил е показало, че 80 на сто от хората, които не се събуждали с натежала глава през месец с купони, са пили така, че концентрацията на алкохол в кръвта им никога не е надвишавала 0,1%. Освен това 20-годишните 7 пъти по-често страдат от махмурлук в сравнение с тези на 60 г. Според Ричард Стивънс от изследователския екип това се дължи преди всичко на опит. По-възрастните хора знаят как да пият мъдро. Това включва да не се смесват различни напитки и да се избягват така наречените тъмни алкохоли, като например уиски, коняк и ром, които предизвикват по-силен махмурлук. Причината е, че те съдържат повече конгенери, които се получават при ферментацията на алкохола. По думите на Стивънс дехидратацията не е толкова голям фактор, колкото се опитват да я представят някои негови колеги, и не би помогнала, ако симптомите на махмурлук вече са налице. По добре е да се вземе някакво лекарство за главоболие и да се хапне нещо мазно, което да повиши нивото на кръвната захар.", "date": "2019.01.01", "title": "Хем махмурлия, хем виновен"}
{"url": "https://www.24chasa.bg/novini/article/7222557", "text": "І. МЕТЕОРОЛОГИЧНА ОБСТАНОВКА: Температурите са в интервала от - 8° до + 5°. Времето над страната е предимно облачно. Слаб до умерен вятър духа областите Смолян, Бургас, Силистра, Варна, Пазарджик, и Шумен. Дъжд вали в района на Поморие и Айтоски проход /обл.Бургас/. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: На 01.01.2019 г. от 14 до 20 часа. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. Област Стара Загора: Временно движението по АМ „Тракия“ от км 168+000 до км 208+100 в участъка Чирпан – Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. Движение в една лента по АМ „Тракия“ от км 156 до км 157 в посока София поради ремонт на СПО в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. Област Сливен: Временно движението в района на с. Биково от км 254+500 до км 254+750 посока Бургас се осъществява с повишено внимание поради съборена ОС /мантинела/. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Предел“ - отворен за всички МПС; - „Превала“ - отворен за всички МПС; - „Троянски“ - забранен за МПС над 12 т.; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Хасково: Движението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Област Бургас: Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. Път III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Ремонтни дейности: Път ІІ-35: Движението по път ІІ-35 Плевен – Троян, в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Плевен – Троян, обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма Ремонтни дейности: няма. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.01.01", "title": "Вижте обстановката по пътищата в страната към 6 часа"}
{"url": "https://www.24chasa.bg/novini/article/7222561", "text": "Британската министър-председателка Тереза Мей използва новогодишното си обръщение, за да потърси по-голяма политическа подкрепа за своята сделка за Брекзит, предадоха Асошиейтед прес и Ройтерс. Мей призова депутатите да подкрепят споразумението й с Европейския съюз, обещавайки, че то ще позволи на Великобритания да излезе от затруднено положение и ще даде възможност на правителството да се съсредоточи върху решаването на вътрешни проблеми. \"Нова година е време да погледнем напред, а през 2019-а Обединеното кралство ще започне нова глава. Договорената от мен сделка за Брекзит изпълнява вота на британския народ, а през следващите няколко седмици депутатите ще трябва да вземат важно решение\", каза тя. \"Ако парламентът подкрепи сделка, Великобритания може да излезе от затруднено положение\", заяви Мей. Министър-председателката отправи посланието малко повече от две седмици преди решаващо парламентарно гласуване по нейната сделка за Брекзит, което тя отложи през декември, за да избегне поражение. \"Вярвам, че заедно можем да започнем нова глава с оптимизъм и надежда\", каза Мей.", "date": "2019.01.01", "title": "Мей призова за подкрепа за своята\nсделка за Брекзит"}
{"url": "https://www.24chasa.bg/novini/article/7222563", "text": "Трима човека бяха ранени, след като мъж, въоръжен с нож, ги нападна на жп гара в британския град Манчестър, предадоха световните агенции, цитирани от БТА. Полицията заяви, че мъж и жена са били откарани в болница с наранявания от нож след атаката на гара \"Виктория\". Пострадал е и полицай, на когото също е оказана медицинска помощ. Нападателят е арестуван. Британските полицейски сили за борба с тероризма са започнали разследване по случая. Според органите на реда няма разузнавателни данни за по-голяма заплаха. Вестник \"Манчестър ивнинг нюз\" съобщи, че гарата е била затворена, и публикува снимки, показващи засилено полицейско присъствие на мястото. Продуцентът от Би Би Си Сам Клак, който е бил на гарата по време на атаката, заяви в Туитър, че нападателят крещял \"Аллах\", когато атакувал хората, а при задържането си казал: \"Докато продължавате да бомбардирате други страни, ще се случват такива гадости\".", "date": "2019.01.01", "title": "Трима пострадаха при атака с нож на гара в Манчестър, нападателят крещи \"Аллах!\" (Видео)"}
{"url": "https://www.24chasa.bg/novini/article/7222566", "text": "Най-малко 13 човека пострадаха при срутване на дървен мост в парка \"Горки\" в Москва, предаде ТАСС, като се позова на властите, съобщи БТА. Пострадалите не са получили тежки наранявания и няма опасност за живота на никого от тях. Оказана им е медицинска помощ. Пешеходният мост, висок пет метра, е рухнал, когато върху него е имало хора. Случаят се разследва.", "date": "2019.01.01", "title": "13 ранени при срутване на мост в парк в Москва"}
{"url": "https://www.24chasa.bg/novini/article/7222568", "text": "Стотици хиляди хора посрещнаха Нова година на булевард \"Шан-з-Елизе\" в Париж в празнична атмосфера и при засилени мерки за сигурност, предадоха Асошиейтед прес и ДПА, цитирани от БТА. Жители на френската столица и туристи се събраха на прочутия булевард и се радваха на светлинно шоу при Триумфалната арка. Небето над града беше осветено от заря, която започна в полунощ и продължи 20 минути. По време на светлинното шоу върху Триумфалната арка бяха прожектирани имената на играчите от френския национален отбор по футбол, който спечели Световното първенство през 2018 г. Както през предишни години, след поредица от терористични нападения във Франция, имаше засилени мерки за сигурност. Протестиращите от движението на \"жълтите жилетки\" също така бяха обявили демонстрация на \"Шан-з-Елизе\". Празненствата обаче, изглежда, протекоха мирно. При предишни протести на \"жълтите жилетки\" имаше прояви на насилие и сблъсъци с полицията в Париж. За да се избегнат размирици и евентуален риск от екстремистко нападение, органите на реда установиха периметър за сигурност в района на \"Шан-з-Елизе\". Властите разположиха над 147 000 служители на реда в цяла Франция, включително 12 000 в Париж. Стотици хиляди хора посрещнаха Нова година на голямо празненство при Бранденбургската врата в Берлин. Кулминацията на тържествата беше шоу с лазери и фойерверки, а преди това имаше изпълнения на известни музиканти, сред които Ди Джей Бобо, Игъл Ай Чери и Бони Тайлър. Празнуващите хора трябваше да преминат през засилени проверки за сигурност, а личните пиротехнически средства, бутилките, острите предмети и големите чанти бяха забранени. Говорителка на полицията каза, че мерките за сигурност са дали резултат и не е имало данни за сериозни произшествия. Големи новогодишни празненства имаше и в други германски градове като Кьолн, Дюселдорф и Мюнхен. Повече от 100 000 души се събраха при река Темза в центъра на Лондон, за да отпразнуват Нова година. Британската столица посрещна 2019 г. с най-голямото пиротехническо шоу в Европа. Кметът Садик Хан посвети зарята при прочутото виенското колело \"Лондонско око\" на гражданите на Европейския съюз, които живеят в британската столица. Думите \"Лондон е отворен\" бяха произнесени на седем езика при пускането на фойерверките. \"Почитайки близките си отношения с Европа, когато посрещаме Нова година тази вечер, ние още веднъж ще покажем на света, че Лондон винаги ще бъде отворен\", заяви по-рано Хан във Фейсбук. Часовникът на кулата \"Биг Бен\", който заради ремонт не бие от повече от година освен при специални поводи, прокънтя по случай Нова година.", "date": "2019.01.01", "title": "В Европа Нова година бе посрещната при засилени мерки за сигурност"}
{"url": "https://www.24chasa.bg/novini/article/7222570", "text": "Националната комисия, която регулира сферата на енергетиката и комуналните услуги на Украйна, понижава таксите за транспортиране на природен газ по газотранспортната система на страната от днес, 1 януари, съобщи управляващата регулаторния орган Оксана Кривенко, цитирана от ТАСС. \"Влизаме в новата 2019 година с европейски конкурентоспособни такси за услугите по транспортирането на газ от и до началните и изходните точки. Те са намалени двойно\", написа тя във Фейсбук. По думите на Кривенко новите такси са компонент от крайната цена на газа за потребителите. \"Всъщност цената на вносното синьо гориво на пазара на едро се намалява с 6 долара\", твърди тя, цитирана от БТА. Кривенко заяви, че в резултат на приетото решение украинската газотранспортна система \"утвърждава конкурентоспособността си като абсолютна и по-изгодна икономически алтернатива на \"Северен поток\" и други обходни газопроводи\". По данни, предоставени на сайта на компанията \"Укртрансгаз\", в края на миналата година таксата на входната точка на украинската газотранспортна система е била 12,47 долара за хиляда кубически метра, а на изходната точка е варирала от 16,74 до 32,80 долара за хиляда кубически метра.", "date": "2019.01.01", "title": "Украйна понижава двойно таксите за транспортиране на природен газ"}
{"url": "https://www.24chasa.bg/novini/article/7222572", "text": "От днес в България се въвежда електронна винетка за ползване на платената пътна мрежа, напомня агенцията \"Пътна инфраструктура\" (АПИ), цитирана от БТА. За тежкотоварните автомобили над 3,5 тона е-винетките ще са валидни до 15 август 2019 г. включително. От 16 август 2019 г. за тях се въвежда тол като съвременен начин за събиране на такси. От началото на продажбата на е-винетки на 17 декември 2018 г., вече са купени 13 000 за 1,3 млн. лв. Цените на всички видове винетки остават непроменени и през 2019 г., се посочва в съобщението. Отбелязва се, че с влизане в сила на е-винетката отпада необходимостта да се залепва хартиен стикер на предното стъкло на пътното превозно средство. При проверка от контролните органи на пътя, шофьорите не са задължени да представят документ, удостоверяващ купена e-винетка. Хартиените винетни стикери, купени през 2018 г., които изтичат след 1 януари 2019 г., запазват своята валидност. Шофьорите трябва да ги запазят, залепени на предното стъкло на автомобила, до датата, на която изтичат, посочват от АПИ. Сайтът bgtoll.bg дава възможност за конвертиране на валидните хартиени винетки към електронни, като операцията не е задължителна. Тя обаче се препоръчва за улеснение при пътуването. При спиране от тол контрола, шофьорите няма да се смятат за нарушители, след като имат валидна винетка, залепена на стъклото. Досега през bgtoll.bg са конвертирани 47 000 хартиени винетки, информират от АПИ.", "date": "2019.01.01", "title": "От днес се въвежда електронната винетка"}
{"url": "https://www.24chasa.bg/novini/article/7219619", "text": "  - Да попаднеш в полезрението на медиите по такъв повод, си е изпитание. По принцип никога не съм искал да се говори за мен като за “сина на Николай Банев” особено по времето, когато много хора бяха готови да му свалят шапка. Виждал съм политици, бизнесмени, културтрегери, журналисти и т.н. да му стоят прави... Предпочитам хората да ме приемат и оценяват заради самия мен, а не според “възхода или падението” на баща ми. Виждал съм и двете лица на такова “внимание”. Не ми харесва никое от тях... Налага ми се обаче да реагирам на предизвикателствата, защото мълчанието ражда чудовища като например “новината”, поднесена от един сайт така: “Син срещу баща”. А всичко тръгна от едно недоразумение, че съм бил “основен” свидетел на обвинението, тиражирано от няколко телевизии. По съвет на моя адвокат Радан Кънев вече отказвам интервюта. Вашият вестник и само още 2-3 медии бяха коректни и достатъчно професионалисти, за да не се объркат. Затова ще отговоря на въпросите ви. - На 24 години съм. До 7-и клас учих в София, после завърших колеж и университет в Англия. От 2 години съм в България и работя в международна компания. От май тази година съм семеен, съпругата ми е дизайнерка на дрехи и живеем във Варна. - Тя почина точно на рождения си ден - 31 август 2005 г., 27 дни след като се е родила сестра ми Тита (Теодора), дъщеря на сегашната съпруга на баща ми Евгения. Бях на 11 години. И за двете събития научих малко по-късно. Искам изрично да отбележа, че обичам сестрите и брат си от 3-те брака на баща ми без значение, че сме от различни майки. Нито един човек не бива да страда заради родителите си, нито пък да се кичи само с тяхната слава. Хубаво е да може да се гордее, но невинаги е възможно. Има моменти, в които се налага да вземеш решение, да избереш свой път и да го следваш. Моята майка беше такава, че не само я обичам, което е естествено човешко чувство, но и се гордея с нея. Дори миналото време в случая не е правилно – тя винаги ще си остане такава. Беше с нежна душа, пишеше поезия, пееше хубаво, рисуваше. Някои от най-известните песни на дует “Шик” са по нейни стихове. Заедно с това беше строга. Не ме е глезила дори когато бях малък. Като кажеше например, че “Николайчо ще яде картофена супа, сготвена от баба му”, няма пица, дори да се скъсам от рев. Проверяваше всеки ред, всеки научен урок, когато тръгнах на училище. Никога не сме имали вкъщи готвачи и всекидневни чистачки, за гледачки на деца да не говорим Запомнил съм, че ме водеше в различни домове за сираци и стари хора, за да правим дарения. Държеше аз лично да участвам, за да видя как живеят те. Правеше всяка година фестивал за талантливи деца - сираци от България и Балканите, в курорта Каваците. Нарекла го беше “Ние сме едно семейство” и през всичките тези дни децата бяха на море безплатно, общуваха с известни художници, поети и писатели, музиканти, певци и се учеха от тях... Бил съм с майка и по събрания и срещи в предприятията на АКБ “Форес”, когато работеха. Помня, че хората я обичаха. Усещах го най-вече по отношението към мен, когато тя почина. Но всъщност аз я опознах истински по-късно. Вече на по-зряла възраст започнах целенасочено да търся истината за нея - от нейни колеги, приятели, служители, от публикации в българските медии, в интернет и от писма от майка ми до баща ми, както и негови до нея. Майка ми е смел, чист човек, енергичен, вярващ в идеали и непреклонен в отстояването им. Същевременно - страдаща жена, изпитала много болка, изключително морална и обичаща истински, до смърт, един мъж за цял живот. - Тъй като това е много трудно намерен от мен отговор, към който съм вървял съзнателно и подсъзнателно до април 2016 г., когато подадох исковата молба за разсиновяване, ще цитирам извадки от нея. Писах я, когато бях в Англия, доста преди да се дипломирам. “В детските ми спомени е жив моментът след смъртта на рождената ми майка, когато на семейно събиране в по-широк кръг баща ми заяви: “Жени ми каза, че е много щастлива, че Николайчо е решил да ѝ вика “майко”! “Всички започнаха да ръкопляскат... мълчах, защото те се радваха на това “мое решение”. Не беше истина.” - Смътно си спомням, че казах “да” пред съдията, когато попита дали съм съгласен да бъда осиновен от Евгения Златева Банева. Какво да отговори едно дете, останало без своята рождена майка и подвластно на чужда воля?! Волята на баща ми се изпълняваше безпрекословно. Никой нямаше право на мнение, особено аз - детето на Дочка. Над волята на баща ми беше само тази на Евгения. - В началото бяха посвоему добри с мен. Живеех сред кича, който сега се показва на снимки по всички медии. Имаше охрани, шофьори, чистачки се грижеха за всичко в т.нар. Резиденция в Бояна, имаше още и готвачи, детегледачки, градинар и т.н. Знам, че много хора сега мечтаят да живеят така. За мен това беше адът на света, най-отвратителното място. Истински затвор, от който трябва да излизаш и да се прибираш обратно по час и само с разрешение, след големи молби, всяка минута да си длъжен да съобщаваш къде си и някой “да ти диша във врата”, дори няма значение, че вече си пълнолетен. Лятото прекарвах на Русалка, както се е случвало и по времето на майка ми, но ние с нея обичахме да ходим повече на Каваците. Да, живял съм сред всичко това, но никога не съм му се радвал, защото не съм имал най-скъпото на този свят - истинска майчина обич. Винаги съм искал да се получи и онази силна връзка между баща и син, за която пише и майка ми в едно свое стихотворение. Никога не се получаваше... просто защото сме безкрайно различни хора. А и аз съм живял повече време в Англия, след като майка ми почина. Пратиха ме там. Бях на 13 г. Връщах се за ваканциите. - Много е мъчително за обяснение. Затова ще си позволя пак да използвам някои моменти от моята искова молба до съда: “Ако продължавам да съм осиновен, аз ще се чувствам като предал своята рождена майка. Това усещане ще ми влияе негативно като чувство за неизкупена вина през целия ми живот. Водя се от дълбоко осъзнатото чувство, че трябва да изпълня своя синовен дълг, за да продължа живота си в съгласие със съвестта си”. Освен това в края на 2015 г. научих от сестра ми Рая (също дъщеря на майка ми, но от първия ѝ брак) подробности за дела за сметка в Швейцария и за делба на недвижима собственост - наследство от майка ми. Евгения и баща ми лично ме изпратиха да разговарям с Рая и да се опитам да я убедя, че е в наша полза тя да се съгласи на техните предложения и условия. До този момент аз не знаех, че съществува наследство. Бил съм държан в заблуждение, че моята майка е била болна и безпомощна, без принос в семейния бизнес. Евгения беше “велика” в очите на цялата фамилия, въпреки че всички знаеха колко струва. Баща ми искаше така, признаваше само нея. Тя разбираше от всичко – от дела, от всякакви видове предприятия и бизнеси, от сделки, а и както вече всички разбрахме, от офшорки и от рязане на скрап и т.н. Нейна беше последната дума. Всички виждаха какво се случва, но не смееха да противоречат. Евгения беше всъщност Шефът! А аз съм бил лъган и заблуждаван за пълната безпомощност на майка ми дори и след пълнолетието ми. Никой не заслужава такова унижение и обида към него самия и дори към мъртвата му майка! Особено ме разтресе едно предаване по Нова телевизия, в което журналистът Сашо Диков гостува в “Резиденцията”. Тогава Евгения каза: “И ние с Дочка си бяхме в, да го наречем, някакъв вид съгласия... от гледна точка на това, че тя много добре знаеше от какво е болна... и нейният завет към мен беше да се грижа за Николайчо така, както тя ще се грижи за него... и аз го изпълнявам”. Аз вече бях чел едни редове, написани от ръката на майка ми приживе, че не бива да бъда воден в никакъв случай в “компанията на чернилката” (така тя наричаше Евгения). Като съм станел пълнолетен, тогава да решавам. Реших. Мога да разкажа още за истории с подправен мой подпис в пълномощни пред съда, опити да бъда лишен от свободна воля, принуждаване към лъжесвидетелстване, закани, заплахи и т.н. Нека за тези неща се произнася съдът. Моето задължение е да казвам истината. В това число и истината, че Евгения, която беше любовница на баща ми до смъртта на майка ми и негова съпруга след това, както и той самият, са моралните убийци на майка ми. Имам семейство, което обичам и съм обичан, имам тяхната подкрепа, приятели, съмишленици, работя и правя планове за бъдещето като всички нормални хора. - Каквото съм знаел, съм го казал пред специализираното следствие. Бях призован да се явя като всички свързани по някакъв начин с Евгения и Николай Баневи. Казах истината. - Пряка връзка почти не съм поддържал. Чувахме се по празниците и се видяхме няколко пъти, но тайно, защото това не се приемаше добре от баща ми и Евгения. До момента, когато те ме пратиха да се видя с Рая, за това вече разказах. Никой не бива да дели децата си на “добри” и “лоши” по някакъв повод, а най-малкото, когато са от различни бракове. Те не са виновни за грешките на тези, които са ги “пръкнали”. Изразът е на баща ми от едно обвинително съобщение до мен по повод това, че не съм го поканил на сватбата си. Всеки има право на свободен избор според своите виждания за добро и лошо, но сам носи отговорността за този избор. Аз също.", "date": "2019.01.01", "title": "Банев-син: Мама написа, че не трябва да бъда воден при “чернилката”, Евгения излъга, за да ме осинови"}
{"url": "https://www.24chasa.bg/novini/article/7222575", "text": "Минималната работна заплата става 560 лв. от днес, припомня БТА. Според правителственото решение размерът на минималното възнаграждение се повишава с 9,8 процента в сравнение с 2018 година. Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот. Нарастването се очаква да допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите. От 1 януари 2019 г. минималната работна часова заплата е 3,37 лева.", "date": "2019.01.01", "title": "От днес минималната работна заплата става 560 лева"}
{"url": "https://www.24chasa.bg/novini/article/7222592", "text": "Миниван се вряза в група празнуващи Нова година на една от най-известните улици в Токио в нощта срещу вторник, съобщава Би Би Си, цитирана от  . Ранени са деветима души, един от който – сериозно. 8 от пострадалите били ударени от автомобила, а деветият – нападнат от шофьора при опита му за бягство след нападението, станало малко след полунощ в затворен за движение район – улица „Такешита”. Зад волана на автомобила седял 21-годишен младеж. Той успял да избяга от местопрестъплението, но по-късно бил арестуван. Първоначално казал на униформените, че целта му била да извърши терористичен акт. След това признал, че действията му били насочени срещу екзекуциите в страната. Улица „Такешита” е популярна шопинг зона, която освен местните млади хора, привлича и множество туристи.", "date": "2019.01.01", "title": "Ван се вряза в празнуващи на улица в Токио при терористичен акт"}
{"url": "https://www.24chasa.bg/novini/article/7222596", "text": "Изключително натоварено бе дежурство в „Пирогов“, съобщи на брифинг говорителят на  „Пирогов“ Мария Пойразова, цитирана от  . Близо 600 души са преминали през спешното отделение на лечебното заведение в новогодишната нощ. Най-натоварено е било дежурството за травматологичния кабинет, тъй като доста от преминалите през „Пирогов“ през нощта са пострадали след употреба на пиратки. Медиците отчитат, че през токсикологичния кабинет са преминали по-малко пациенти в сравнение с минали години, но не са липсвали и такива. Двама мъже на около 60 години и две непълнолетни момичета остават за лечение в токсикологията заради прекомерна употреба на алкохол. Д-р Кремена Йорданова поясни, че 5 души, пострадали от пиротехнически изделия, са били хоспитализирани през нощта, като четирима от тях остават в лечебното заведение. Най-тежкият случай е на 16-годишно момче, което е загубило част от третия си пръст.", "date": "2019.01.01", "title": "Тежко дежурство в \"Пирогов\", 600 минаха през болницата, пиратка откъсна пръст на момче"}
{"url": "https://www.24chasa.bg/novini/article/7222541", "text": "Измина една дълга година, изпълнена с много предизвикателства. За първи път България пое председателството на Съвета на ЕС. Това написа във фейсбук по случай настъпването на новата година премиерът Бойко Борисов. \"Доказахме, че можем да бъдем активни участници в дебатите за развитието на ЕС, миграцията, присъединяването на Западните Балкани към Съюза, че може да защитаваме националния си интерес по важни въпроси като правата на българските граждани във Великобритания след Брекзит. Доказахме, че можем да бъдем лидер в региона, водейки активни разговори със съседите ни за реализирането на съвместни проекти и развитието на всички държави на Балканите. През годината работихме активно и във вътрешен план. В сила влиза рекордно голям държавен бюджет с ръст на БВП, пенсии, заплати, като особено внимание отделяме на образованието и на хората в неравностойно положение. Нека през 2019 година заедно да работим за надграждане на постигнатото и да бъде по-добра за всички! Честита Нова Година!\", пише още Борисов.", "date": "2019.01.01", "title": "Борисов: Нека през 2019 г. заедно да работим за надграждане на постигнатото"}
{"url": "https://www.24chasa.bg/novini/article/7222602", "text": "Новата 2019 година пристига с обещание за впечатляващи явления, които ще накарат любителите на астрономическите спектакли да вперят взор към небосклона, съобщава БТА. \"Звездопадите\" Персеиди и Джеминиди неизменно поднасят внушителни небесни представления, но през годината ще има и други астрономически събития, които си струва да бъдат наблюдавани, според сайтовете Уедър и Гизмодо. През 2019 г. любителите на небесните спектакли ще станат свидетели на едно пълно слънчево затъмнение, три частични слънчеви затъмнения, три суперлуни - на 21 януари, 19 февруари и 21 март, пълно и частично лунно затъмнение, рядък транзит (пасаж, преминаване) на Меркурий пред Слънцето. Редкият спектакъл, който ще поднесат Меркурий и Слънцето, ще може да се гледа на 11 ноември. Явлението е сред едва 14-те подобни транзита за 21-ви век и няма да бъде наблюдавано отново до 2039 г. Преминаването на Меркурий пред слънчевия диск ще продължи 5 часа и 29 минути и ще се вижда от части от Северна и Южна Америка, Европа, Африка и Близкия Изток. Единственото пълно слънчево затъмнение през 2019 г. на 2 юли ще може да се наблюдава от части от Аржентина, Чили и южните части на Тихия океан. Поклонниците на слънчевите затъмнения в Северна Америка, които станаха свидетели на подобен спектакъл през 2017 г., ще трябва да почакат няколко години - до 2024 г., за да го наблюдават отново. Други две частични слънчеви затъмнения, първото от които на 6 януари, и пръстеновидно слънчево затъмнение на 26 декември, също присъстват в календара на астрономическите явления за 2019 г. Спектаклите с \"участието\" на Луната са пълно лунно затъмнение на 21 януари, видимо над Атлантическия океан, Северна и Южна Америка, и частично лунно затъмнение на 16 юли, което ще може да се наблюдава от Африка, Европа, Южна Азия и Австралия. Измежду трите суперлуни за 2019 г. най-ярка и едра ще изглежда тази на 19 февруари, когато естественият ни спътник ще се намира най-близо до Земята. Най-добрите дни за наблюдение на планети ще бъдат 6 януари (Венера), 27 февруари (Меркурий), 10 юни (Юпитер), 9 юли (Сатурн), 14 юли (Плутон), 10 септември (Нептун), 28 октомври (Уран).", "date": "2019.01.01", "title": "Ще наблюдаваме впечатляващи астрономически явления през 2019 г."}
{"url": "https://www.24chasa.bg/novini/article/7222614", "text": "Заведение на столичния булевард \"Витоша\" горя в новогодишната нощ, съобщи  Няма пострадали при инцидента. Пожарникарите потушиха пламъците за минути.                                                                                                                                                                                                                                                                                                                       ", "date": "2019.01.01", "title": "Заведение на столичния булевард \"Витоша\" горя в новогодишната нощ"}
{"url": "https://www.24chasa.bg/novini/article/7222616", "text": "Френската държава ще деблокира днес 10 милиона евро, за да подпомогне преориентирането на икономиката на зоната около атомната електроцентрала \"Фесенхайм\", на границата с Германия и Швейцария. Това съобщи в края на миналата година държавният секретар по екологичния и солидарен преход Себастиян Лекорню, цитиран от АФП. \"Става дума за буферен фонд, който да финансира първите дейности по териториални проект, изработен от местните депутати\", обясни Лекорню. Парите ще отидат за икономическо развитие, за развитие на инфраструктурата, за енергийния преход и иновации, поясни той, цитиран от БТА. АЕЦ \"Фесенхайм\" ще спре работа с пускането в експлоатация на новия реактор на АЕЦ \"Фламанвил\" в северозападната част на Франция, което вероятно ще стане в края на 2019 година, уточни държавният секретар по екологичния и солидарен преход.", "date": "2019.01.01", "title": "След затварянето на АЕЦ: Франция деблокира 10 млн. евро за икономиката в района"}
{"url": "https://www.24chasa.bg/novini/article/7222623", "text": "Телата на осем души, загинали след   са извадени изпод развалините. Това съобщи днес подразделението в Челябинската област на федералното министерството на извънредните ситуации, предаде ТАСС, цитирана от БТА. Преди това бе съобщено за откриването на осмина загинали, сред които няма деца. Остава неизвестна съдбата на други 36 човека, които вероятно са се намирали в сградата в момента на взрива, срутил част от десететажната сграда. Според руския Следствен комитет вероятната причина за експлозията е изтичане на газ. Взривът е станал вчера преди разсъмване, когато повечето от обитателите на сградата са спели. Уралският град Магнитогорск с население от 400 хиляди отстои на около 1400 км югоизточно от Москва.", "date": "2019.01.01", "title": "Извадиха телата на осмина загинали изпод отломките на блока в Магнитогорск"}
{"url": "https://www.24chasa.bg/novini/article/7222629", "text": "Белгия, Германия, Доминиканската република, Индонезия и Република Южна Африка (РЮА) са от днес за две години непостоянни членове на Съвета за сигурност на ООН. Те бяха избрани през юни миналата година след тайно гласуване в Общото събрание на ООН. Германия беше подкрепена от 184 гласа, Белгия от 181 гласа, Република Южна Африка - 183 гласа, Доминиканската република - 184 гласа, Индонезия - 144 гласа, предаде ДПА, цитирана от БТА. Германия е за шести път непостоянен член на Съвета за сигурност на ООН. През миналата година германският вицеканцлер Олаф Шолц предложи постоянното място на Франция в Съвета за сигурност на ООН да бъде преобразувано в европейско, за да може ЕС \"да говори с един глас\", припомня Франс прес.\"Ако приемаме сериозно Европейския съюз, ЕС трябва да говори с един глас в Съвета за сигурност на ООН. В средносрочен план мястото на Франция трябва да се трансформира в място на ЕС\", каза Шолц, който е и министър на финансите. Но в изявление на френското външно министерство тази възможност бе индиректно отхвърлена. \"Франция гледа благосклонно на разширяването на Съвета за сигурност, за да може постоянни членове да станат Германия, Япония, Бразилия, Индия, а също така и две африкански държави\", гласеше изявлението.", "date": "2019.01.01", "title": "Белгия и Германия сред новите непостоянни членове на Съвета за сигурност на ООН"}
{"url": "https://www.24chasa.bg/novini/article/7222631", "text": "Движението на камионите над 12 тона по автомагистралите и най-натоварените пътища се спира днес от 14.00 часа до 20.00 часа, съобщава Агенция пътна инфраструктура (АПИ), цитирани от БТА. Целта е повишаване на безопасността и увеличаване на пропускателната способност на инфраструктурата в първия ден от Новата година. Ограничено ще е преминаването на камионите над 12 тона и по някои участъци от републиканската мрежа, допълниха от АПИ. Това е път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстен път в посока София. Ограничение е въведено и за път I-1 - от Благоевград до ГКПП \"Кулата\"; път I-4 п. в. \"Коритна\" - Велико Търново - Шумен; път I-5 Русе - Велико Търново; път I-8 ГКПП \"Калотина\" - София; път I-9 Варна - Бургас; път II-18 Околовръстен път на град София; път II-99 Бургас - Царево, посочиха от пътната агенция. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR), уточниха от АПИ. За улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\", уточняват от пътната агенция. Шофьорите да се движат с повишено внимание по път Е-79 между Видин и Димово. В участъка от км 19 до км 30 има мъгла. Видимостта е до 50 м, допълват от АПИ. Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ.", "date": "2019.01.01", "title": "От 14 до 20 часа спират движението на камионите над 12 т по магистралите"}
{"url": "https://www.24chasa.bg/novini/article/7222634", "text": "Най-малко 23 души от афганистанските сили за сигурност бяха убити в нападения на талибаните над контролно-пропускателни пунктове в северната провинция Сари Пул, предаде ДПА, цитирана от БТА. Сред убитите има високопоставен служител на афганистанското разузнаване, местен полицейски началник и командир на рота. В нападенията има и 25 ранени. Отначало талибаните нападнали два КПП в центъра на окръг Саяд, а след това поставили засада на изпратените подкрепления. Нападенията са продължили над седем часа, заяви членът на провинциалния съвет Мохамад Асиф Садики. Според друг член на съвета, Мохамад Нур Рахмани, са били нападнати три контролно-пропускателни пункта. Говорителят на талибаните Кари Юсуф Ахмади пое отговорност за нападенията, отбелязва Асошиейтед прес.", "date": "2019.01.01", "title": "Талибани убиха най-малко 23-ма от афганистанските сили за сигурност"}
{"url": "https://www.24chasa.bg/novini/article/7222637", "text": "Тридесет и шестият контингент на Въоръжените сили на България, участвал в мисията на НАТО в Афганистан \"Решителна подкрепа\", ще бъде посрещнат официално на 3 януари в Плевен, съобщиха от Единния център за начална подготовка в града, цитирани от БТА. Тържественият ритуал ще започне в 11.30 ч. на площад \"Възраждане\", пред параклис-мавзолей \"Свети Георги Победоносец\". Очаква се присъствието на министъра на отбраната Красимир Каракачанов, началника на отбраната генерал Андрей Боцев, заместник-командващия на Съвместното командване на силите генерал-майор Иван Лалов и заместник-командира на Сухопътните войски бригаден генерал Валери Цолов. Контингентът е в състав от 158 военнослужещи и включва национален елемент, рота за охрана, екип от съветници и щабни офицери в щаба на мисията на НАТО.", "date": "2019.01.01", "title": "Посрещат официално контингента ни от Афганистан на 3 януари в Плевен"}
{"url": "https://www.24chasa.bg/novini/article/7222642", "text": "Днес директорът на Китайската централна медийна група Шън Хайсюн отправи новогодишни поздрави към зрителите, слушателите и читателите, в които изрази благопожелания по повод настъпващата 2019 г., съобщи  .  Предлагаме ви пълния текст: „Преди повече от десет века през епохата на династия Тан един поет – Уан Бо, изпращайки на дълъг път свой приятел, написал известния стих: „Когато някой ти е близък, дори на края на света, той сякаш е до теб\". Тези думи описват моите чувства в момента. За вас това може би е съвсем нов глас. През март миналата година се роди Китайската централна медийна група, в която се обединиха познатото ви Радио Китай за чужбина, Китайската централна телевизия и Китайското централно радио. Тогава интернет потребител от Аржентина Рикардо Уерта написа във „Фейсбук\": „Приветствам създаването на Китайската централна медийна група! Чрез нея усещам Китай още по-близък и хубав, разбирайки по-дълбоко силата на приятелството\". Благодаря на нашите стари и нови приятели за куража, който ни дават. Това ни вдъхновява да не забравяме първоначалното ни предназначение, а именно – да информира света за Китай, да укрепва разбирателството и приятелството между хората от различните страни. Бъдете сигурни, ние ще продължим да вървим по този път. „Развитието на Китай не може да бъде отделено от световното, а просперитетът на света се нуждае от Китай\", заяви председателят Си Дзинпин. През изминалата година ние работихме активно за засилване на обмена между Китай и света. Нашите репортажи за 40-та годишнина от началото на реформите и отваряне на Китай към света, за Първото международно изложение за внос в Шанхай, за Форума за китайско-африканското сътрудничество получиха широк отзвук сред слушателите. В същото време бихме искали да се чуе нашият справедлив глас. Ние подкрепяме категорично свободата на търговията и икономическата интеграция. На проведената среща на върха на АПЕК и на Г-20 ние представихме гласа на Китай, който получи общото признание. През изминалата година работихме упорито за задълбочаване и разширяване на връзките с нашата чуждестранна аудитория. Създадохме няколко нови многоезични интернет приложения, организирахме и проведохме редица събития онлайн като „Да се срещнем на Международното изложение за внос в Шанхай\", благодарение на които имаме нови приятели. Неспирно контактуваме с нашата аудитория. Организираните от нас „Среща на азиатски журналисти в Боао\" и „Симпозиум за международни икономически медии „Хунцяо\" привлякоха вниманието на множество чужди медии, а благодарение на „Обиколка на китайското кино в Африка\", „Китайския театър\" и „Аз съм фен на Китай\" все повече приятели обикнаха страната ни. През новата година ще отбележим 70-ия юбилей на Китайската народна република. По този повод Централната медийна група ще покаже на своите приятели и света истинския и обективен Китай в новата епоха. През 2019 г. ще поднесем по-качествени програми, представяйки с факти, че Китай е строител на световния мир, допринасящ за глобалното развитие и поддръжник на международния ред. Ще положим усилия за превръщането ни в съвременна международна медия от нов тип, който служи по-добре на своята аудитория. Нашият стар приятел и известен руски китаист Юрий Тавровски ни изпрати писмо, в което казва: „Вярвам, че предложената от Китай идея за създаване на общност на споделена съдба е фар в развитието на света\". Ние също смятаме така. Човечеството има само една планета, хората от различните страни живеят в един свят. Нека да положим общи усилия за създаване на общност на споделена съдба, на дълготраен мир, сигурен, проспериращ, приобщаващ, чист и хубав свят.", "date": "2019.01.01", "title": "Шън Хайсюн: Да работим заедно през 2019 г. за създаването на общност на споделена съдба"}
{"url": "https://www.24chasa.bg/novini/article/7222645", "text": "От тази седмица още пет китайски града въведоха 144-часов безвизов транзит за гражданите на 53 страни. Това са Циндао, Сямън, Ухан, Чънду и Кунмин, съобщи  . Сред чужденците, които ще могат да посещават тези градове без виза в рамките на шест дни, са австрийци, белгийци, чехи, датчани, французи, германци, руснаци и американци. Единственото, с което трябва да разполагат е валиден документ за пътуване и билет за транзит в рамките на 144 часа. Тези, които влязат през Циндао ще могат да пътуват и навсякъде, където пожелаят в провинция Шандун. През 2013 г. китайското правителство одобри политиката за 72-часов безвизов престой при транзит за гражданите на определени страни в рамките на 18 града, които по-късно бяха увеличени до 144 часа в района Пекин-Хъбей-Тиендзин, Шанхай и съседните провинции Джъдзян и Дзянсу, както и за гладовете Далиен и Шънян в североизточен Китай. По данни на митниците около 43 милиона чужденци посещават Китай.", "date": "2019.01.01", "title": "Нови 5 китайски града въведоха 144-часов безвизов престой за чужденци"}
{"url": "https://www.24chasa.bg/novini/article/7222654", "text": "За 20-и пореден път стотици пловдивчани посрещнаха Нова година на открито с пръски от шампанско, пищна заря, много песни, танци и настроение. Купонът се състоя пред сцената и голямата елха до общината. Там за първи път на 31 декември 1999 пространството се изпълни с народ, дошъл да посрещне Милениума. Оттогава всяка Нова година събира стотици да се веселят, прегръщат, целуват и още в първите секунди да си пожелават. Тази година празникът бе още по-специален, тъй като само след броени дни - на 12 януари, се открива с невиждано събитие Европейската столица на културата.", "date": "2019.01.01", "title": "Ето как европейската столица на културата Пловдив посрещна 2019-а (Снимки)"}
{"url": "https://www.24chasa.bg/novini/article/7222669", "text": "Лек спад в катастрофите за една година отчита статистиката на МВР, цитирана от БТА. През 2018 година са регистрирано 6674 катастрофи. Загинали са 609, а 8445 са ранени. Спрямо 2017 г. катастрофите са със 172 по-малко. Загиналите са по-малко с 70 човека. Спад има и при ранените - 8670 през 2017 г. или с 225 повече спрямо миналата година. В денонощието преди първия ден на 2019 година са станали девет тежки катастрофи с 16 ранени. В София са регистрирани 23 леки и една тежка катастрофа.", "date": "2019.01.01", "title": "МВР отчете лек спад в катастрофите през 2018 г., убитите на пътя - 609"}
{"url": "https://www.24chasa.bg/novini/article/7222821", "text": "Хиляди бургазлии посрещнаха 2019 г. на площад \"Тройката\" в центъра на града, с концерт на Дара, Павел и Венци Венц, Жечка Сланинкова и водещият DJ Мартен.  Кметът Димитър Николов не изневери на традицията и сподели празника със съгражданите си на площада, като се хвана на новогодишното хоро. Веднага след това той посети приюта за бездомни  в квартал \"Акациите\" заедно със съпругата си и най-малкия им син, за да ги зарадва с подаръци. Много публика и висок градус на настроението - такава е равносметката и от първия собствен новогодишен концерт на най-големия бургаски комплекс \"Меден рудник\", в който участваха Петя Методиева, Лидия Стаматова, Vesoou, група Four, Лазар Налбантов и оркестър \"Жарава\" с ръководител Петко Янгьозов. ", "date": "2019.01.01", "title": "Хиляди посрещнаха 2019 г. на площада в Бургас, кметът раздаде подаръци на бездомни (Снимки)"}
{"url": "https://www.24chasa.bg/novini/article/7222653", "text": "Печалбите на китайските държавни предприятия са се увеличили с 15,6% на годишна база и за първите 11 месеца на 2018 г. са били 3 трилиона юана (437 милиарда долара), съобщиха от Министерство на финансите, цитирани от bulgarian.cri.cn. Скоростта на растеж е била малко по-ниска от 17,3-те процента, регистрирани през първите десет месеца. Общите приходи на държавните предприятия са нараснали с 10,6% до над 52 трилиона юана през първите 11 месеца, докато операционните им разходи са се увеличили с 10,3% на годишна база до 51 трилиона юана. В информацията на министерството се казва също, че тези компании „показаха по-добра способност да изплащат задълженията си и по-висока доходност от същия период преди година\", като особено видимо това е в стоманодобива, въгледобива, петролната и химическа промишленост. Общият размер на активите на китайските държавни предприятия е нараснал с 8,3% до над 178 трилиона юана, а задълженията им са се увеличили със 7,6% до над 116 трилиона юана.", "date": "2019.01.01", "title": "Печалбите на държавните предприятия в Китай нараснали с 15,6% за първите 11 месеца на 2018 г."}
{"url": "https://www.24chasa.bg/novini/article/7222858", "text": "Развилнял се врачанин изкарал новогодишната нощ в ареста, след като предизвикал бурен семеен скандал и заплашил да убие съпругата си и дъщеря си. Полицейски екип се отзовал на сигнал няколко часа преди настъпването на новата година. Пред апартамента ченгетата усетили мирис на газ и чули женски писъци. Барикадиралият се вътре 45-годишен Георги Г. обаче отказал да отвори на униформените и заявил, че със сабя ще изколи семейството си, ако не се махнат. След дълги увещания и допълнително подкрепление ченгетата убедили разбеснелия се мъж да отвори вратата. Докато разговарял с униформените на открехнатата врата, те използвали невниманието му, го измъкнали навън и го закопчали.", "date": "2019.01.01", "title": "Врачанин среща новата година в ареста след скандал и закана за убийство"}
{"url": "https://www.24chasa.bg/novini/article/7222875", "text": "Бракониер, добил два пространствени кубически метра дървен материал, е установен в нощта срещу 31 декември м.г. при проверка на служители от Държавното ловно стопанство-Тервел, и мобилен екип на Североизточното държавно предприятие. Нарушителят е спрян след сигнал подаден на телефон 112. Той е превозвал трупи с дължина 2 метра с трактор „Янмар 1700”, който е конфискуван от служителите, пристигнали на сигнала. На бракониера са съставени два акта и констативен протокол. Трупите, които са от вида акация, също са конфискувани. Служители от мобилните екипи на Северизточното държавно предприятие и стопанствата дават денонощни дежурства и са готови да се отзоват на всеки сигнал за нарушения в горските територии подаден от граждани на телефон 112 – напомнят оттам.", "date": "2019.01.01", "title": "Хванаха крадец на дърва в Тервел, конфискуваха трактора му"}
{"url": "https://www.24chasa.bg/novini/article/7222879", "text": "Китай отменя от днес допълнителните мита върху произведените в САЩ автомобили и авточасти за срок от три месеца, предаде Ройтерс, цитирана от БТА. Правителството временно ще отмени митата от 25 процента за 144 американски автомобила и автомобилни части и 5-процентните мита за 67 автомобилни части между 1 януари и 31 март 2019 година, уточни министерството на сайта си. Китайският президент Си Цзинпин и Доналд Тръмп се споразумяха през декември в Аржентина за 90-дневно примирие в търговската война, за да дадат време за преговори между двете най-големи световни икономики.", "date": "2019.01.01", "title": "Китай замразява допълнителните мита\nвърху вноса на американски коли от днес"}
{"url": "https://www.24chasa.bg/novini/article/7222881", "text": "11-месечно бебе бе извадено живо, но в тежко състояние изпод развалините на срутената част от жилищна сграда в руския град Магнитогорск, предаде ТАСС, цитирана от БТА. Детето е било откарано с линейка до болнично заведение за реанимация. Лекари дадоха положителна прогноза, че животът на момиченцето ще бъде спасен. Според съобщението на пресслужбата на губернатора на Челябинска област детето е оцеляло при срутването благодарение на креватчето и топлите дрешки. По последни данни от развалините са извадени телата са седем загинали, а още един човек все още е затрупан. В неизвестност са над 30 души. На 31 декември рано сутринта в един от входовете на десететажен блок стана експлозия, предизвикала срутване. Според руския Следствен комитет вероятната причина за взрива е изтичане на битов газ. Трагедията се е разиграла преди разсъмване, когато повечето от обитателите на сградата са спели.", "date": "2019.01.01", "title": "Бебе на 11 месеца бе извадено живо изпод руините в Магнитогорск"}
{"url": "https://www.24chasa.bg/novini/article/7222898", "text": "Франция самостоятелно въвежда от 1 януари данък за големите технологични компании, съобщи в края на миналата година френският министър на финансите Брюно Льо Мер, цитиран от Франс прес. Държавите от ЕС все още не са успели да постигнат споразумение за общоевропейски данък върху приходите на големите дигитални компании в блока, предаде БТА. Франция настоява за т.нар. данък GAFA, кръстен на дигиталните гиганти Гугъл (Google), Епъл (Apple), Фейсбук (Facebook) и Амазон (Amazon), за да се гарантира, че тези компании ще бъдат облагани справедливо за мащабната си бизнес дейност в Европа. Данъкът ще бъде въведен независимо от всичко на 1 януари и ще бъде за цялата 2019 година, като очакваме да донесе 500 милиона евро (779 милиона долара), каза Льо Мер. В допълнение към облагането на преките продажби Франция ще изисква компаниите да плащат налог върху приходите от реклама, уебсайтове и препродаване на лични данни, допълни той след среща с руския министър на икономиката Максим Орешкин. Според европейските разпоредби американските технологични гиганти като Гугъл и Фейсбук могат да избират да отчитат печалбата си в която и да е страна членка на ЕС, което ги насърчава да избират държавите с ниски данъци като Ирландия, Холандия и Люксембург. Тези фирми средно плащат данък от 9 процента спрямо 23 процента, плащани от другите компании според еврокомисаря по конкуренцията Маргрете Вестагер. Ниските данъчни ставки предизвикаха недоволство сред гласоподавателите в много европейски страни, но държавите членки все още са поделени по въпроса за общия данък. Ирландия, където се намират европейските централи на няколко американски технологични гиганта, е начело на малка група страни от Северна Европа, които са на мнение, че новият данък може да предизвика ответна реакция срещу европейските компании в САЩ. Всяка данъчна промяна трябва да бъде одобрена единодушно от страните членки.", "date": "2019.01.01", "title": "Франция въвежда самостоятелно данък за технологичните гиганти от днес"}
{"url": "https://www.24chasa.bg/novini/article/7222924", "text": "Лъвската риба, известна като най-отровната риба в света, е била забелязана на различни места по крайбрежието на Турция, съобщава турската частна телевизия СиЕнЕн-Тюрк, цитирана от БТА. След Далян, Мармарис и Бодрум, лъвската риба (Pterois Miles), която произхожда от Индийския океан, е била забелязана и във водите край Измир, завладявайки не само Средиземно, но и Егейско море. Лъвската риба се размножава бързо и няма врагове. Опасна е за всички морски обитатели и може да убие дори акула, казват специалистите. Отровата на тази риба може да парализира човек. Специалистите препоръчват, ако човек бъде убоден от отровните й шипове, да потопи мястото на раната във вода с температура 40 градуса и да почака между 30 и 90 минути отровата да загуби ефективността си, а после да потърси лекарска помощ. Лъвската риба, която има много красива oкраска с шарките на зебра и цветовете на леопард, е кошмар за рибарите заради унищожителното си въздействие върху морската фауна. Според изчисления на американското министерство на търговията този вид риба нанася ежегодно щети в размер на 138 млрд. долара на риболовния сектор в САЩ. Независимо че е отровна, лъвската риба е голям източник на протеини и се нарежда сред най-вкусните риби в света, отбелязва СиЕнЕн-Тюрк.", "date": "2019.01.01", "title": "Отровна риба всява страх вече и в Егейско море"}
