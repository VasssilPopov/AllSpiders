{"url": "https://www.24chasa.bg/novini/article/6321582", "text": "Турските власти са депортирали над пет хиляди предполагаеми членове на близкоизточната радикална групировка „Ислямска държава“, включително и такива от Югоизточна Азия. Това заяви държавният глава Реджеп Тайип Ердоган в рамките на пресконференция, последвала среща с индонезийския му колега Джоко Видодо, пише вестник Daily Sabah, цитиран от Фокус. Президентът подчерта, че Турция също е забранила влизането на над 53 хил. предполагаеми в страната. „Светът вече не е място, на което да се работи на местно ниво\", подчерта Ердоган, като добави, че е необходимо да се направи оценка на глобалните проблеми като цяло и да се обединят усилията срещу тероризма. Ердоган отбеляза, че Турция има за цел да засили сътрудничеството си с Индонезия по отношение на борбата срещу „Ислямска държава“ и гюлистската терористична организация (ФЕТО).", "date": "06.07.2017 16:25", "title": "Ердоган: Депортирахме над 5 000 предполагаеми терористи от \"Ислямска държава\""}
{"url": "https://www.24chasa.bg/novini/article/6321347", "text": "Районният съд в Несебър остави в ареста 53-годишния швед Ралф Сундберг, който изрита в главата камериерка в Слънчев бряг. Според съда остава реална опасността той да се укрие, напускайки страната, тъй като няма забрана за това. Според магистратите представеният от защитата на шведа договор за наем на жилище в София, в който той да пребивава до започване на делото, не променя опасността чужденецът да се укрие.  \"Решението на съда е дискриминиращо, ще обжалваме пред Бургаския окръжен съд\", каза столичният адвокат Никола Атанасов, упълномощен да защитава шведа. Самият Сундберг отново заяви, че няма намерение да бяга и ще остане в България до започването на същинския процес срещу него. Той е обвинен в нанасяне на лека телесна повреда по хулигански пудбуди, за което най-вероятно ще получи административна санкция глоба от 1000 до 5000 лева. ", "date": "06.07.2017 15:24", "title": "Оставиха в ареста шведа, изритал камериерката, имало опасност да избяга"}
{"url": "https://www.24chasa.bg/novini/article/6321370", "text": "Районен съд – Варна осъди турски гражданин, управител на регистрирано във Варна търговско дружество, за използване без правно основание в търговската си дейност на стоки от защитени марки. Това съобщиха от пресцентъра на Районен съд – Варна. В задочно производство 69-год. турски гражданин беше признат за виновен по повдигнатото му обвинение в извършване на престъпление против интелектуалната собственост. Варненският районен съд му наложи наказание от 1 година лишаване от свобода, чието изтърпяване се отлага с изпитателен срок от 3 години, както и глоба в размер на 3000 лева. Подсъдимият бил вписан като съдружник с най-голям дял и управител на регистрирано преди повече от 10 години дружество във Варна, занимаващо се със широк спектър вътрешна и външна търговска дейност и спедиция. При проверка на 25 май 2011 г. в ползвано от търговското дружество складово помещение в една от крайградските местности на Варна са намерени много стоки – дамски чанти и портфейли, носещи знаци на запазените марки „Бърбъри“, “Шанел”, “Прада”, “Луи Вюитон” и „Гучи“, както и голямо количество метални капси, емблеми и монограми от буквите на тези защитени марки. Не са били представени никакви документи и разрешения от притежателите на изключителните права за регистрираните марки, даващи основание за използване в търговската дейност. Намерените стоки в ползвания от дружеството на подсъдимия склад са иззети, като общата им стойност е оценена за около 750 000 лева. Според назначената експертиза знаците, поставени върху тях, са сходни със защитените регистрирани търговски марки, което може да предизвика объркване на потребителския пазар относно техния действителен произход и да доведе до несправедливо облагодетелстване от известността на оригиналите. Подсъдимият не е бил открит в хода на разследването на известния се адрес, като по линия на международното сътрудничество и правна помощ лично са му били връчени призовки за явяване в качеството на обвиняем, но въпреки това – не се е явил и не е посочил уважителни причини за неявяване. По тази причина делото срещу 69-год. Е.М. се гледа в Районния съд в негово отсъствие, в условия на задочно производство. Съдът постанови веществените доказателства, предмет на престъплението, да се отнемат в полза на държавата и след влизане на присъдата в сила следва – да бъдат предадени за унищожение. Съдебният акт подлежи на обжалване в 15-дневен срок.", "date": "06.07.2017 15:25", "title": "Осъдиха турски гражданин за използване на стоки от защитени марки"}
{"url": "https://www.24chasa.bg/novini/article/6321360", "text": "Постоянен арест за Петър Низамов - Перата постанови Асеновградският районен съд. Срещу националиста бяха повдигнати 2 обвинения - за хулиганство и нанасяне на лека телесна повреда на оператор от Би Ти Ви.  Престъпленията са извършени на 2 юли тази година, когато в Асеновград бе проведен мащабен протест срещу ромското нападение над деца и техните треньори от спортен клуб по гребане \"Асеневец\". Известният и като \"ловецът на мигранти\" Петър Низамов снимал с личния си телефон конфликт между униформени и протестиращи, а след това, без да бъде провокиран, нападнал оператора. Ударил го и заплюл него и камерата му.  Низамов е осъждан вече 3 пъти за побоища по хулигански мотиви, но през февруари т.г. е бил реабилитиран.", "date": "06.07.2017 15:28", "title": "Постоянен арест за Перата, удрял и плюл тв оператор"}
{"url": "https://www.24chasa.bg/novini/article/6321352", "text": "15-годишно момиче е с тежка лицева травма, 49-годишният му баща е с ампутирана ушна мида, а майката /40 г./- със счупена ръка, след като колата им нацели крайпътен билборд. Тежката катастрофа стана около 9 ч. на главния път София- Варна, малко преди търновското Ново село. Семейството от София пътувало за ваканция на Северното черноморие. Зад волана на беемвето бил столичанинът. По първоначални данни немската кола тръгнала да изпреварва с висока скорост колона от автомобили. Шофьорът изгубил управление, напуснал платното и се забил в билборда в страни от шосето. При удара най-тежко е пострадало 15-годишното момиче, което се возело на задната седалка. \"То е буквално обезобразено, има и гръдна травма, но е стабилизирано и няма опасност за живота му\", каза д-р Сибила Маринова - шеф на ОАИЛ в областната болница. В следобедните часове раненото момиче и майка му, която е с фрактура, бяха транспортирани в \"Пирогов\" с линейка на търновската болница. По-късно към Института отпътува и бащата, който е с откъснато дясно ухо в следствие на жестокото меле. Причините за инцидента се изясняват. На мястото са извършени огледи от оперативно-следствена група. .", "date": "06.07.2017 15:30", "title": "Местят в \"Пирогов\" семейството,\nпострадало след удар на кола в билборд"}
{"url": "https://www.24chasa.bg/novini/article/6321354", "text": "За втора поредна седмица Висшият съдебен съвет приключи работата си предсрочно поради липса на кворум. Малко след като Соня Найденова и Калин Калпакчиев предложиха дебат по проектопредложенията за промени в Закона за съдебната власт на депутати от ГЕРБ и Обединените патриоти, срещу които остро реагираха от Съюза на съдиите, мнозинството в Съвета започна да напуска залата и така кворумът падна, съобщи  . Искането да бъде дебатирана тази точка беше заради припомнения от Соня Найденова и Калин Калпакчиев принцип, че всичко, свързано със съдебната власт, по парламентарните правила трябва да се съгласува и със съдебните кадровици и така се настояваше да се чуе становището на останалите членове на ВСС по тези. Те засягат както финансирането на магистратските организации и публичното деклариране на членство в тях, така и кариерните бонуси на съдебните кадровици.  За следващо заседание на ВСС остана обсъждането на анализа на европрокурорите и техните препоръки за въвеждане на контрол над главния прокурор и фигурата на независим прокурор, който да може да разследва Обвинител №1 при евентуални нарушения.", "date": "06.07.2017 15:31", "title": "Пореден провал в дебата за промени в Закона за съдебната власт"}
{"url": "https://www.24chasa.bg/novini/article/6321450", "text": "Пощенска банка получи престижната награда в категория „Динамика на развитие“ от годишните награди на „Асоциация Банка на годината“. На официална церемония, която се проведе късно снощи, финансовата институция беше отличена за високите си бизнес резултати и динамично развитие през изминалата година, като получи приза за най-динамично развиваща се банка в страната през 2016 година. Наградата за „Динамика на развитие\" се присъжда от „Асоциация Банка на годината“ на най-бързоразвиващите се кредитни институции в България от 2001 г. насам. „За мен и моя екип тази награда е ценно признание за положените усилия, оценка на постигнатото и гаранция, че се развиваме в правилната посока и с точното темпо. Пощенска банка претърпя голямо развитие през годините, затова съм щастлива, че една от основните ни цели - да бъдем доверен и предпочитан финансов партньор на гражданите и фирмите по отношение на всеки един аспект на банкирането, днес вече е факт. Предлагаме изключително качествено обслужване, а след успешното придобиване на дейността на клона на Алфа Банк България - в още по-голяма и модерна мрежа от клонове и специализирани центрове. Като една от водещите банки в сферата на иновациите съм горда, че имаме и много добре развити мобилни канали за банкиране. Нашата дългосрочна стратегия остава непроменена - да бъдем отговорна, ефективна, иновативна и клиентски ориентирана финансова институция, която има важна роля за развитието на българската икономика, подкрепата на домакинствата и бизнеса, както и за запазването на доверието в банковата система“, коментира г-жа Петя Димитрова, главен изпълнителен директор и председател на Управителния съвет на Пощенска банка. Наградите на „Асоциация Банка на годината“ се превърнаха в едно от най-престижните събития през последните 25 години и традиционно събират на едно място финансовия, политическия и бизнес елит на страната.", "date": "06.07.2017 15:44", "title": "Пощенска банка с награда за „Динамика на развитие“ от годишните награди на „Асоциация Банка на годината“"}
{"url": "https://www.24chasa.bg/novini/article/6321481", "text": "\"В етап сме другата седмица да дадем старт на електронната платформа за закупуване на лекарства\", това обяви току що здравният министър проф. Николай Петров по време на заседание на здравната комисия. Едно от нещата,които ще променим е да има класиране на 5 кандидати, а не на 2, както предвиждаше първоначално проектът. Целта е да се постигне повече откритост, а очакванията са да се постигнат отстъпки от 10 на 100, каза още министърът. Идеята за електронна платформа, през която да се закупуват лекарствата бе на предишния здравен министър Петър Москов. ", "date": "06.07.2017 15:52", "title": "Пускат електронната платформа за лекарства следващата седмица"}
{"url": "https://www.24chasa.bg/novini/article/6321495", "text": "За два часа днес, между 10 и 12 часа, пътни полицаи връчили 10 електронни фиша на обща стойност 1300 лева. На един гражданин са връчени общо 6 фиша. Това информира МВР. За получените фишове срокът за обжалване, деклариране или доброволно заплащане със 70 на сто отстъпка, е 14 дни. Акцията на полицията била на пътя за Калотина. Целта на операцията е проверки за неплатени и влезли в сила глоби, както и отпечатване на невръчени електронни фишове. По време на операцията са спрени 31 моторни превозни средства и са проверени 44 души - шофьори и пътници. В рамките на операцията са установени и 6 нарушения, като за две от тях са издадени фишове за неплатени винетни стикери за по 300 лева, 3 фиша са за движение без включени светлини и един - за шофиране на МПС, което не е минало задължителния годишен технически преглед.", "date": "06.07.2017 15:56", "title": "За 2 часа пътни полицаи връчиха 10 електронни фиша на стойност 1300 лева"}
{"url": "https://www.24chasa.bg/novini/article/6321496", "text": "В края 2019 г. Столичната община предвижда да има между 150 и 200 км велоалеи. Това предвижда програмата на общината за развитие на вело транспорт, приета през миналата година. Това заяви днес в Столичния общински съвет (СОС) зам.-кметът по транспорта Евгени Крусев. Днес в общината се състоя семинар на тема \"Планиране и изграждане на велосипедна инфраструктура на територията на Столична община\" с цел обмяна на добри практики между София и Посолството на Холандия. Семинарът цели да пренесе част от опита на Холандия в българската столица и да подпомогне развитието и популяризирането на велосипедния транспорт за града. Крусев посочи, че на срещата Столичната община е представила своите основни проекти за развитие на велосипедната мрежа на града, така че да се свържат всички велоалеи в една мрежа и велосипедът да стане предпочитан начин на придвижване. Освен централните отсечки мислим и как да свържем централните части и крайните отсечки на града в обща велосипедна инфраструктура, посочи Крусев. По думите му важен акцент е насърчаването на културата на придвижване с велосипеди, което и холандските експерти са откроили като основно предизвикателство, през което те са преминали. Крусев съобщи,че холандските му колеги са представили изключително интересни решения за кръгови кръстовища, в които се съчетава преминаване на автомобили и велосипедисти. Зам.-кметът каза, че у нас също може да се мисли за изграждане на кръгови велоалеи, през които да преминават велосипеди, автомобили и дори трамваи. Идеята предстои да се обмисли добре и да се прецени дали може да се реализира, уточни Крусев. Той коментира протести на организацията \"Обществен релсов транспорт\", която настоява за запазване на паветата на бул \"Прага\", както това стана на бул. \"Дондуков\". Ремонтът на \"Прага\" започна преди дни и предвижда подмяна на паважната с асфалтова настилка. По думите на Крусев единственото общо между \"Дондуков\" и \"Прага\" е, че и двете артерии са булеварди. Бул. \"Дондуков\" е в сърцето на София и е част от резервата \"Сердика - Средец\" и там паветата има смисъл да останат, каза Крусев. Бул.\"Прага\" свързва трите най-важни болници и само, който не е пътувал с линейка, той не знае какво е да преминаваш с кола на Спешната помощ от там, каза Крусев. Паветата по \"Прага\" са по-едри за разлика от тези по \"Дондуков\", които са по-малки и са гранитни. Съответно шумът, който причиняват паветата по \"Прага\" е огромен, камари са и жалбите, получени в общината от граждани за шума по булеварда, подчерта зам.-кметът. Освен това булевардът понася тежко тролейбусно движение, което причинява проблеми с експлоатацията на новите тролейбуси. Аргументите паважната настилка да се смени с асфалт надделяват, посочи зам.-кметът. Той подчерта, че паветата не се загубват, а отиват в складовете на Столичната община и ще бъдат използвани за по-малки улици, които не понасят толкова тежък трафик и където действително биха допринесли за създаването на благоприятна градска среда. Крусев коментира и твърдения на \"Спаси София\", че по релсовия път на бул. \"Дондуков\" се поставяли найлони, което компрометирало качеството на ремонта. Зам.-кметът отрече подобни практики и каза, че релсите по \"Дондуков\" се поставят от един от най-известните проектанти на релсов път в България с 35-годишен опит в тази дейност.", "date": "06.07.2017 15:57", "title": "До края на 2019 г. Столичната община предвижда между 150 и 200 км велоалеи"}
{"url": "https://www.24chasa.bg/novini/article/6321505", "text": "Срещата на върха на Г-20 в Германия трябва да укрепи международното сътрудничество и Берлин остава ангажиран с изпълнението на едно важно споразумение за борба срещу последиците от климатичните промени, каза канцлерката Ангела Меркел в навечерието на срещата на лидерите на 20-те най-влиятелни страни, започваща утре в Хамбург, предаде Ройтерс, цитирана от БТА. \"Единни сме в желанието си да засилим многостранните отношения на форума на Г-20. Нуждаем в се от едно отворено общество, особено от свободни търговски потоци\", посочи тя на съвместна пресконференция с премиера на Сингапур Ли Сян Лун. Меркел добави, че двете страни подкрепят Парижкото споразумение за борба с климатичните промени. Гостът от Сингапур също подчерта общата воля на двете страни за една отворена международна търговска система и добави, че очаква ЕС и Сингапур да подпишат скоро споразумение за свободна търговия.", "date": "06.07.2017 15:59", "title": "Германия и Сингапур са \"за\" свободна международна търговия и споразумението за климата"}
{"url": "https://www.24chasa.bg/ojivlenie/article/6320222", "text": "Британският супермодел Роузи Хънтингтън-Уайтли стана майка за първи път, посрещайки момченце с годеника си Джейсън Стейтъм по-рано тази седмица. Те съобщиха радостната новина в Инстаграм. „Нашето момче дойде! Джак Оскар Стейтъм се роди на 24 юни \", пише двойката, публикувайки снимка на ръката на бебето. 49-годишният английски актьор Джейсън Стейтъм се срещна с Роузи Хънтингтън-Уайтли (30 Г.) на снимачната площадка на филма \"Трансформърс\" през 2011 г. Те живеят заедно в Лос Анджелис.", "date": "06.07.2017 08:47", "title": "Роузи Хънтингтън-Уайтли роди момченце"}
{"url": "https://www.24chasa.bg/ojivlenie/article/6320245", "text": "Писмо на Тупак Шакура до Мадона от 15 януари 1995 г., написано докато той е бил в затвора, бе изложено на търг с начална цена 100 000 долара. Специализираното издание TMZ публикува части от писмото, в което рапърът се опитва да обясни на Мадона защо е необходимо да се разделят. Според писмото основните причини за това са цветът на кожата и известността на певицата. „Ако те видят с тъмнокож, това не би поставило под заплаха кариерата ти, а от мен биха се отвърнали част от хората, които ме направиха това, което съм. Никога не съм искал да те нараня, пише Тупак в писмото си, а накрая изразява надежда, че ще могат да останат приятели, цитира  . „Моля те, бъди внимателна. Не всички хора са толкова честни, колкото изглеждат. Сърцата на много кървят от завист и злоба. Те не биха се притеснили да ти навредят“, завършва писмото си Тупак.", "date": "06.07.2017 09:03", "title": "Вижте писмото, с което Тупак се разделя с Мадона"}
{"url": "https://www.24chasa.bg/ojivlenie/article/6320287", "text": "Германски, естонски, британски и американски учени идентифицираха периода, през който неандерталци са се кръстосвали с Хомо сапиенс, съобщи Лента, цитира БТА. Специалистите са на мнение, че въпросният период започнал преди 470 000 години и приключил преди 220 000 години. До този извод учените стигнали, след като изследвали останки от митохондриална ДНК у неандерталец, живял преди около 124 000 години край пещерите Холенщайн-Щадел, близо до Улм в Германия. Останките от неандерталеца били открити още през 1937 г., но едва наскоро била дешифрирана съдържащата се в тях митохондриална ДНК. Оказало се, че тя е сходна с тази у съвременния човек, докато митоходриалната ДНК у по-древните неандерталци е сходна с тази у денисовците. Митохондриалната ДНК се предава единствено по майчина линия. С изключение на коренните жители на Африка, около три процента от ДНК у съвременните представители на Хомо сапиенс произхождат от неандерталци.", "date": "06.07.2017 09:35", "title": "Установиха кога неандерталци са се кръстосвали с Хомо сапиенс"}
{"url": "https://www.24chasa.bg/ojivlenie/article/6320411", "text": "Жените по-лесно прощават изневярата на партньора, защото си въобразяват, че могат да го \"превъзпитат\" и той да не повтори забежката, пише в. \"Метро\", предаде БТА. Изданието цитира анкета, проведена сред 1 200 души, изготвена от сайта за извънбрачни запознанства Illicit Encounters. От получените данни ставало видно, че 60 процента от дамите били простили в миналото кръшкане на своя партньор. Но само 38 на сто от мъжете били склонни да постъпят по същия начин, когато разберат, че са станали рогоносци. Само 20 процента от мачовците вярвали, че могат да вкарат в правия път неверницата и тя да спре да им кръшка. Останалите 80 на сто смятали мисията за невъзможна. На жените по-често им изневерявали мъжете и заради всеопрощаващата им природа. Много често мачовците не понасяли никакви последствия от своите авантюри и нищо не ги спирало да продължават да я карат по същия начин.", "date": "06.07.2017 10:25", "title": "Жените по-лесно прощават изневярата на\nпартньора"}
{"url": "https://www.24chasa.bg/ojivlenie/article/6320540", "text": "ИК \"Сиела\" издава \"Човекът в сянка\" - първия му роман за агент Смоуки Барет - ловец на серийни убийци Един от най-добрите световни автори на трилъри –  стъпва на българския пазар с романа си „Човекът сянка”. Книгата на Макфейдън е първа част от бестселърова поредица, продала изумителните 3,5 млн. копия само в Германия! Специален агент Смоуки Барет e специалист в преследването и залавянето на серийни убийци. При това не какви да е, а най-безпощадните и кръвожадни психопати на планетата. Тя е една от най-добрите в своята област и славата ѝ на умел ловец на чудовища в човешки облик се разнася. Докато един ден не става жертва на един истински луд, който избива семейството й и обезобразява лицето й. Точно когато единствената алтернатива за Смоуки изглежда самоубийството, тя получава неочаквано зловещо предизвикателство от побъркан гений, обявил се за наследник на Джак Изкормвача… Коуди Макфейдън (1968) е световнопризнат американски писател в жанра трилър. Автор е на 6 романа, в 5 от които главното действащо лице е агент Смоуки Барет от „Човекът сянка”. Макфейдън е добре познато име за любителите на трилъра по целия свят, но най-големите си успехи писателят жъне в Германия, където са продадени повече от 3,5 млн. копия от поредицата за Смоуки Барет. Вижте и класацията за най-търсени книги:", "date": "06.07.2017 10:33", "title": "Коуди Макфейдън - един от най-добрите автори на трилъри, вече и на български"}
{"url": "https://www.24chasa.bg/novini/article/6322174", "text": "Шофьорите да се движат с повишено внимание и съобразена скорост в участъка от км 45 до км 47 на АМ \"Тракия\", поради намалена видимост от дим от сметище в района на магистралата, съобщават от пресцентъра на АПИ.                                                                                                                                                                                                                                                                                                                        ", "date": "06.07.2017 23:03", "title": "АПИ: Намалена е видимостта около 45 км на АМ \"Тракия\" заради дим от сметище"}
{"url": "https://www.24chasa.bg/novini/article/6321986", "text": "Работник се оплака в полицията, че лидерът на РЗС Яне Янев и шофьорът му са го нападнали, предава  . Шофьорът на Янев държал пострадалия, а бившият депутат го удрял и намушкал с нож. Полицията нито потвърди, нито отрече случая, а от прокуратурата заявиха, че имат такъв сигнал.", "date": "06.07.2017 19:58", "title": "Работник обвини Яне Янев в побой  (Видео)"}
{"url": "https://www.24chasa.bg/novini/article/6321980", "text": "Болници са били ощетени с 600-700 хил. лв. от сделки с лекарства. Това обяви здравният министър проф. Николай Петров на заседание на здравната комисия. Причината е, че директорите са купували лекарства на цени, които са били по-високи от пределните в позитивния лекарствен списък. За да спре това, здравното министерство въвежда електронната платформа за закупуване на лекарства. Тя ще заработи от следващата седмица, обяви проф. Петров. Екипът му е предвидил само една промяна спрямо проекта на бившия министър Петър Москов - кандидатите няма да са 2-ма, а петима. Целта била да се постигне повече откритост. Очакванията са цените на лекарствата да спаднат с поне 10%. До края на годината проектът за модернизация на спешната помощ ще бъде продължен. Стандартът също е готов, съобщи проф. Петров. Липсва обаче анализ към него, което според министъра е сред основните причини за забавянето. “Има една структура от 200 човека в МЗ - Националния център по общество здраве и анализи, която опонира и резистира. Досега няма изготвен анализ, а това е грубо несправяне на центъра с основната му дейност. Затова ще поискам оставката на шефа му доц. Христо Хинков”, заяви министърът. В същото време проф. Петров е поканил вече бившия управител на НЗОК д-р Глинка Комитов да стане част от екипа му. Ще бъде изготвена карта с високорискови региони. Идеята е, когато линейка бъде повикана от такъв регион, да бъде съпроводена от патрулка. Разбира се, това опира до капацитет, уточни министърът, коментирайки темата за насилието над лекари. Ниското и несправдливо заплащане в някои структури пък поражда агресия от страна на медиците към пациентите, не скри министърът и обратната страна на медала. За да се намали тя, освен по-високи заплати е необходима и справедливост в натоварването на медицинския персонал, уточни проф. Петров. Здравното министерство ще съдейства и за изграждането на детска болница в столицата, каквато в момента липсва. \"Поемам ангажимент да изготвим няколко варианта, да направим финансови разчети и след разговори със съотвените гилдии, да се спрем на един вариант, който да изпълним\", заяви министър Петров.", "date": "06.07.2017 20:02", "title": "Болници загубили по 700 хил. лв., купували лекарства твърде скъпо (Обзор)"}
{"url": "https://www.24chasa.bg/novini/article/6321995", "text": "Турски гражданин, който се опитал да влезе нелегално в Румъния от България, е бил задържан на граничния пункт Гюргево-Русе с фалшифицирана българска лична карта, съобщи Аджерпрес, цитирана от БТА. 38-годишният мъж пътувал с микробус Мерцедес. Румънските гранични полицаи се усъмнили в автентичността на представения документ за самоличност и направили допълнителни проверки, при които било установено, че личната карта е фалшифицирана чрез смяна на снимката. Полицаите установили, че мъжът е турски гражданин, който заявил, че прибегнал до този метод, защото паспортът му, издаден от турските власти, е изтекъл. Съгласно румънско-българския протокол за съвместен контрол на граничния трафик турският гражданин е бил предаден на българските власти.", "date": "06.07.2017 20:08", "title": "Задържаха турчин с фалшиви български документи на Гюргево"}
{"url": "https://www.24chasa.bg/novini/article/6321948", "text": "Русия е изпратила нота до Министерството на външните работи на България с настояване да бъде разследван случай на вандализъм срещу Паметника на Съветската армия в София. Това обяви говорителят на руското външно министерство Мария Захарова, цитирана от ТАСС. В началото на юли паметникът бе надраскан с червен надпис: “БКП са терористи”. “Формата на оскверняване показва незаконния характер на действията, ниския морал и културно равнище на хората, които са сторили това”, каза Захарова. Тя допълни, че вътрешнополитическите разногласия в България, трябва да бъдат предмет на обществен дебат, а не на хулигански актове. ", "date": "06.07.2017 20:15", "title": "Русия ни хока за осквернен паметник"}
{"url": "https://www.24chasa.bg/novini/article/6322014", "text": "Президентът Румен Радев е нарушил Изборния кодекс, като е събрал 87 223 лв. дарения за кампанията си след приключването ѝ. Това се твърди в доклад на Сметната палата, който одитира всички партии и инициативни комитети, участвали в кампанията за президент в края на 2016 г. “Има празнота в законодателството, която не регламентира точно тези процеси около изборите и след тях”, коментира Радев нарушението. При кандидатпрезидентската му кампания е установено и че БСП е заплатила медийни услуги в размер на 540 лв. Това обаче представлявало незаконно дарение от юридическо лице, тъй като Радев бе издигнат не от партията, а от инициативен комитет. 878 743 лв. са приходите в кампанията на Радев. От тях 65 900 лв. са лични средства на президента и вицето му Илияна Йотова, останалите - дарения. Шестима дарители на партии и инициативни комитети за кандидатпрезидентската кампания са хванати с недекларирани доходи при насрещна проверка в НАП и НОИ, пише още в одитния доклад на Сметната палата. Общо са били проверени 82 души, които са дарили на кандидатите по повече от 1000 лв. Дарител за кампанията на Веселин Марешки пък се е отрекъл от дарението си, когато е бил попитан за него от одиторите. Но в документацията на инициативния комитет на варненския бизнесмен и вече зам.-шеф на парламента имало саморъчно подписана декларация за сумата. Сметната палата е попитала 480 души дали наистина са дарявали за кандидатпрезидентската кампания на различни участници в нея. Утвърдително са отговорили 258 дарители, а 220 не са върнали отговори.", "date": "06.07.2017 20:20", "title": "Румен Радев събрал незаконно 87 000 лв. за кампанията си"}
{"url": "https://www.24chasa.bg/novini/article/6322023", "text": "Координатърот на Сигурна къща за жертви на семейно насилие в Сърбия Весна Станоевич заяви, че от началото на годината в семейно насилие са били убити 19 жени, а последният случай на убийство в Центъра за социални грижи в Нови Белград е последица от лошата преценка на отговорните институции, съобщи Бета, цитирана от БТА. Мъж, който е бил осъждан по-рано за семейно насилие, уби вчера в Центъра за социални грижи в квартал Нови Белград пред очите на трите си деца, служители в центъра и случайни минувачи съпругата си, която довела децата, за да може баща им да ги види. По-късно мъжът се самоубил, скачайки под влак. Станоевич заяви пред сръбската държавна телевизия РТС, че става дума за лоша преценка бащата да вижда децата си на всяка цена, дори когато насилието е очевидно. Тя посочила, че не за пръв път се случва да се извърши убийство посред бял ден, а никой да не помогне. Вестник \"Блиц\" отбелязва, че мъжът убил жена си с удари с камък по главата пред очите на малолетните им деца, които се опитвали да му попречат и го умолявали да престане да я удря. След убийството мъжът си тръгнал безпрепятствено сякаш нищо не се случило, а полицията тръгнала да го издирва. Няколко часа по-късно той извършил самоубийство, скачайки под влак. Ужасените деца били откарани от полицията от мястото на престъплението.", "date": "06.07.2017 20:26", "title": "19 жени са загинали в Сърбия след домашно насилие тази година"}
{"url": "https://www.24chasa.bg/novini/article/6322042", "text": "Земетресение с магнитуд 4 по скалата на Рихтер е било регистрирано в четвъртък, в 12.12 ч. (българско време) в Охрид, предава РИА Новости, цитирана от Фокус. За последните 20 дни в района на Охрид бяха регистрирани около 1300 труса, като максималния магнитуд беше 5,0 по скалата на Рихтер. През деня днес се проведе извънредно заседание на Центъра за управление на кризи, на Министерството на отбраната и органите за здравеопазване, на полицията и спасителните служби.", "date": "06.07.2017 20:32", "title": "Нов трус от 4 по Рихтер е регистриран край Охрид днес"}
{"url": "https://www.24chasa.bg/novini/article/6322045", "text": "Германия ще увеличи броя на мигрантите, които ще приема всеки месец от Италия, стана ясно след състояли се разговори на международната конференция по миграцията в Рим, предаде ДПА, цитирана от БТА. Месечната квота ще се увеличи от 500 на 750 души, каза германският заместник-външен министър Михаел Рот. \"Германия е страната, приела най-много бежанци, а сега преговаряме с италианците да приемем още повече\", каза той. ДПА припомня, че от началото на годината в Италия са пристигнали 85 000 мигранти. Германия ще изпрати допълнително 1 млн. евро в Италия като помощ за справянето с бежанската криза през 2017 г., както и 4 млн. евро на Международната организация по миграцията за нейната дейност по въпроса в Мароко и Тунис, каза Рот. Той обаче отбеляза, че засега само Германия дава рамо на Италия в тази трудна ситуация, което все още не решава въпроса. В конференцията в италианската столица участваха представители на ЕС и ООН, както и министри и други официални представители на редица европейски и африкански страни. Те обсъдиха начини за пресичане на притока на мигранти на южните граници на Либия, още преди да са стигнали Средиземно море, предаде Франс прес. \"За да намалим броя на пристигащите у нас, трябва да намалим броя на пристигащите в Либия. Не бива да действаме само в северната й част или в морето, а на южните й граници\", обясни пред журналисти след срещата италианският външен министър Анджелино Алфано. \"Ако контролът по границите на транзитните страни е ефикасен, то \"билетите\", продавани от най-голямата в историята престъпна агенция за пътувания, ще загубят стойността си. Ако трафикантите не могат повече да гарантират стигането до Европа, агенцията им за пътувания ще фалира. Това е нашата мисия\", допълни той. Африканските министри - на Либия, Нигер, Тунис, Египет, Чад, Етиопия, Судан - и европейските - на Германия, Австрия, Испания, Франция, Холандия, Малта, Естония - подписаха днес обща декларация. Тя призовава за инвестиции в страните на произход на мигрантите, подкрепа за граничния контрол на транзитните страни и по-строга политика на връщане на мигрантите, било то доброволно, или не. Държавите, подписали декларацията, се ангажираха да помогнат на Върховния комисариат на ООН за бежанците и на Международната организация по миграция (МОМ) да увеличат присъствието си в Африка, където да провеждат информационни кампании за опасностите от пътуването към Европа.", "date": "06.07.2017 20:40", "title": "Германия: Ще приемаме повече мигранти от Италия"}
{"url": "https://www.24chasa.bg/novini/article/6322027", "text": "Пътен знак Е24, който предупреждаваше шофьорите за наличие на камера за контрол на скоростта, отиде в историята. От неделя водачите няма да знаят къде са разположени устройствата на КАТ, за да намаляват умишлено, но само докато ги подминат. В сряда в извънреден брой на “Държавен вестник” бяха публикувани последните промени в Закона за движение по пътищата. Те влизат в сила 3 дни след обнародването им, т.е. в неделя. Един от новите моменти е, че отпада изцяло текстът, който задължаваше униформените да поставят знак Е24 пред камерата. Премахва се и изискването в медиите или на интернет страницата на МВР да се съобщава участъкът, където има техническо средство за контрол на скоростта. Този текст бе вписан в закона през 2015 г. и още тогава бе посрещнат с противоречиви коментари. Друг нов момент е, че за месец се отнема автомобилът на собственик, който допуска или дава колата си на човек с алкохол в кръвта над 0,5 промила или дрогиран. Прекратява се и регистрацията на кола от 6 месеца до 1 г. на собственик, който я е карал без книжка, седнал е зад волана с повече от 0,5 промила или пък е надрусан. Тази санкция следва и когато шофьорът откаже да даде проба. Новост е още, че наказателна отговорност ще носят и дрогираните шофьори, а не само пияните, както досега. Промяната е вписана в Наказателния кодекс. По зла ирония на съдбата промените бяха публикувани в деня, когато при две верижни катастрофи на магистрала “Тракия” бяха ранени над 30 души, а 40 коли се превърнаха в скрап.  Статистиката на КАТ показва, че само на 5 юли 63-ма души са били ранени при 22 инцидента на пътя. Трима от тях са с опасност за живота. От началото на юли петима са намерили смъртта си във войната по пътищата, а 148 са пострадалите. Черната хроника продължи и в четвъртък. Рано сутринта вместо на почивка на Северното Черноморие, за където се бе запътило, цяло семейство от София се озова в тежко състояние в болница във Велико Търново, а по-късно и в “Пирогов”. Баща, майка и дъщеря пострадаха тежко, след като беемвето им се заби в билборд на главния път София - Варна, малко преди търновското Ново село. Най-сериозно е състоянието на 15-годишното момиче, което се возело на задната седалка. То е с тежка лицева травма. “Детето буквално е обезобразено, има и гръдна травма, но е стабилизирано и няма опасност за живота му”, каза д-р Сибила Маринова от търновската болница. 49-годишният му баща е с ампутирана ушна мида, а майката, на 40 г., със счупена ръка. Зад волана на беемвето бил бащата. Той тръгнал да изпреварва с висока скорост колона от автомобили, но изгубил управление, напуснал платното и се забил в билборда встрани от шосето. В ранния следобед момичето и майка му бяха откарани в “Пирогов” с линейка на търновската болница. По-късно към клиниката по лицево-челюстна и пластична хирургия в института за спешна помощ бе откаран и бащата, който е с откъснато дясно ухо. Още преди дни “24 часа” подкрепи идеята на полицията да се премахнат дърветата и билбордовете край пътя, защото създават допълнителна опасност за шофьорите. Според статистиката над 100 души са загинали при удар в дърво или друго съоръжение до пътното платно през 2016 г. Числото на загиналите от 2011 г. до днес при катастрофа в дърво, билборд или друго съоръжение край пътя наближава 800, а ранените са 5 пъти повече. 40% от убитите на пътя загиват след удари в крайпътни съоръжения. Премахването на дърветата до скоростните пътища обаче не е в правомощията на МВР, откъдето идва идеята. Отговорно е регионалното министерство, което преди дни публикува за обществено обсъждане промени в наредба именно в тази посока. Те гласят, че при строителството на магистрали и при реконструкция на съществуващите аутобани билбордовете трябва да са поне на 10 метра от платното. При останалите пътища - първи, втори и трети клас, както и за някои скоростни шосета разстоянието варира от 1,5 до 6 метра. Безопасната зона започва от края на лентата за движение и цели да предотврати катастрофите, е аргументът на авторите на промените.  Районната прокуратура в Ихтиман разследва двете верижни катастрофи на магистрала “Тракия” в сряда. Делата са за нарушаване на правилата за движение по пътищата, довели до причиняване на телесна повреда на повече от един човек. Едното разследване е за мелето в района на 46-и км край пътен възел Мухово в посока София. Според прокуратурата при управление на автомобила си извършителят, който все още е неизвестен, нарушил правилата за движение и причинил телесни повреди на повече от един човек. Другото дело е за катастрофата край землището на с. Мирово в посока Пловдив. При нея е пострадала само сръбкиня. Тя е с черепно-мозъчна травма. Един от шофьорите в мелето бил на 16 г., без книжка. Неговият спътник е сред 4-мата тежко пострадали, настанени в болница “Св. Анна” . Там са приети 14 ранени. Мъжът е със счупване на шийни прешлени и увреждане на гръбначния мозък. Очаква се в петък от “Пирогов” да бъде изписан 2-годишният Трайчо, който е най-малкият пострадал в мелето. Детето е в лечебното заведение с 16-годишната си майка. Тя не е ранена. С опасност за живота е 80-годишна жена, също приета в “Пирогов”, където има още 7 пострадали при катастрофата. Екоминистърът Нено Димов пък увери по БНР, че ако се докаже, че причината за катастрофата е пожар на сметището край Ихтиман, ще се ускори процедурата по неговото рекултивиране.  Глобите от пътни нарушения, които не са събрани от началото на 2016 г. до юни 2017 г., са около 70 млн. лв. Това обяви депутатката от “Воля” Боряна Георгиева в парламента вчера, след като от партията на Марешки поискали справка от вътрешния министър. 53 млн. лв. е събрал КАТ за миналата и тази година, обясни Георгиева. Несъбраните средства са от неплатени фишове и наказателни постановления. Така се губят пари за оборудване, заплати и униформи, твърдят от “Воля”. Несъбраните глоби се дават на НАП, но липсвал синхрон между данъчните и МВР - няма информация какво успява да вземе НАП с принудителното събиране. Затова от партията вече са внесли предложение за промени в Закона за движение по пътищата, които предвиждат поставянето на ПОС терминали в оборудваните с таблети коли на КАТ. Така ще се повиши събираемостта на глобите и ще се намали административната тежест за гражданите, които ще могат да ги заплащат на място, а отнетите книжки ще се връщат веднага, обясняват вносителите. Така чужденците, които са нарушили правилата, няма как да напуснат страната, без да са си платили глобата. Предвижда се и втори вариант за плащане - в рамките до два часа в най-близкия пощенски клон. Шофьорът ще трябва да представи на компетентните органи оригинален документ за изплатената изцяло сума. Което обаче означава занапред полицаите да записват и точен час на фиша. Същото ще важи и когато се предвижда само отнемане на контролни точки от талона.", "date": "06.07.2017 20:49", "title": "Махат знаците пред камерите от неделя, 63-ма ранени  за 24 часа"}
{"url": "https://www.24chasa.bg/novini/article/6322070", "text": "Унгария е близък приятел и важен партньор на България, като двете страни успяха да изградят отлично сътрудничество във всички сфери на двустранните си отношения, а също и по линия на дневния ред на Европейския съюз. Това заяви държавният глава Румен Радев на среща във Варшава с унгарския си колега президента Янош Адер във Варшава, предават от пресцентъра на Президентството. Предизвикателствата, свързани с миграционната криза и необходимостта от ефективна обща европейска политика в тази сфера, бяха водещ акцент по време на разговора на президентите Румен Радев и Янош Адер. Президентът Адер потвърди пред българския държавен глава подкрепата на Унгария за присъединяването на страната ни към Шенгенското пространство. „България полага последователни усилия за стриктен контрол и защита на външните граници на ЕС“, подчерта президентът Румен Радев. \"Балканският маршрут не бива да остава в сянката на Средиземноморския. България е особено застрашена, защото се намира на първа линия\", заяви още на срещата българският държавен глава.", "date": "06.07.2017 20:53", "title": "Румен Радев обсъди миграционната криза в Европа президента на Унгария Янош Адер"}
{"url": "https://www.24chasa.bg/ojivlenie/article/6320631", "text": "Пиесата “4000 мили” от Ейми Херцог, чиято реализация тръгна в Театър 199 с режисьор Владимир Люцканов, е типична за новото поколение американски текстове за сцена и все още висяща в чакалнята за възприемане от българския зрител. Някак си сме свикнали да чуваме от сцената признания за скритите пружини на постъпките, чувствата и жестовете, колкото и неочаквани или странни да са те. Българинът обича заявленията, за да може да се съгласи с тях или да им опонира, да ги намрази патетично или също тъй патетично да ги приеме. В текста на “4000 мили” обаче липсват откровения, оправдания или обяснения. в които участващите герои внезапно изтръгват признания - от себе си или от партньора си - не за да осветлят дотогавашното си поведение или мнение, а да объркат още повече логиката на случващото се. Ако иска, зрителят може да мисли и тълкува на път към вкъщи. Може би тази кримисхема е привлякла Люцканов и екипа му към пиесата. Може би за младите зрители нелогичните реплики и странното поведение са по-любопитни, отколкото ясния и обясним развой на случващото се. Макар че се съмнявам в това, виждайки как дъщеря ми и приятелките ѝ тийнейджърки жадно попиват ултимативните и недвусмислени послания на блогъри от Филипините дотук. Така, че си мисля, че Влади Люцканов не е поставил правилните акценти в случващото се на сцената. Един младеж се изтърсва един ден в дома на баба си, яздейки колело от своя дом в Сиатъл до Ню Йорк на разстояние 4000 мили. Те са равни на 6400 км. Огромно разстояние, което се превръща в отсъстващ герой, сложил отпечатък върху жестовете на младежа Лео (Николай Желев). Лео ще общува единствено с баба си (Меглена Караламбова), но ще останем излъгани, ако очакваме да се променя някакво начално състояние у двамата. В дома ще се появят две момичета - гаджето на Лео, Бек (Катерина Стоянова) и някаква, забърсана някъде и склонила да му дойде на гости Аманда (Елена Иванова). Тяхната роля е да изтръгнат обяснения на Лео за прроизшествия, случили се като в класицистична пиеса, извън времето и мястото на сцената. Няма защо да ги изреждам, те не променят нищо в основния контакт баба - внук. Двете момичета ги представят театрализирано, като предварително наговорени схеми, което прави остро впечатление в сравнение с играта на Меглена, която прави и говори Ако целта на представлението е била уъркшоп на двете абсолвентки от НАТФИЗ в съприкосновение с една голяма актриса, тя е постигната блестящо. А силата на Люцканов - детайлна разработка на психологическите моменти, се е проявила в ролята на Меглена Караламбова, черешката на тортата, макар че няма торта. Може би на финала нейната Вера и внукът ѝ Лео ще бъдат по-информирани за себе си, отколкото в началото. Но и това не е сигурно.", "date": "06.07.2017 11:14", "title": "Меглена Караламбова блестяща в продължение на 4000 мили"}
{"url": "https://www.24chasa.bg/novini/article/6321737", "text": "Тунизиецът, заподозрян за жестокото убийство на възрастна двойка в дома им в Линц, най-вероятно е имал ислямистки мотив за престъплението си, каза днес австрийският вътрешен министър Волфганг Соботка, цитиран от Ройтерс и БТА. В петък убиецът прерязал с нож гърлото на 85-годишната жена, преди да убие 87-годишния й съпруг с удари с нож и бастун. Той носил със себе си запалителна течност и след двойното убийство запалил къщата им в северния австрийски град. Разследващите са обискирали дома на заподозрения и са прегледали действията му в социалните мрежи, при което констатирали, че престъплението \"очевидно има ислямистки характер\" и че извършителят \"явно е радикализиран мюсюлманин\", каза Соботка по държавното радио ОРФ снощи. Заподозреният 54-годишен тунизиец живее в Австрия от 28 години и е познавал жертвите, тъй като редовно им доставял стоки от своя магазин. Той решил, че двамата възрастни имали връзки с крайната десница. \"Той каза, че е извършил убийствата по политически подбуди, от омраза към АПС\", каза полицейски говорител, визирайки крайнодясната Австрийска партия на свободата. Запитан дали самият заподозрян, който сам се предал на полицията, е споменал за ислямистки мотиви, говорителят отказа да коментира. Според събраните до момента следствени материали извършителят е действал сам, а не е част от престъпна мрежа, съобщи районният полицейски шеф Андреас Пилсъл пред радио ОРФ. Той добави, че през 2015 г. спецслужбите са преглеждали досието на тунизиеца по анонимни сигнали, но тогава \"не открили нищо, което да говори за негова радикализация\". Австрия досега не е ставала сцена на джихадистки атентати, но в страната има относително голям ислямистки контингент. Според вътрешното министерство около 300 кандидати за джихад са отпътували от страната или са се опитали да го направят, за да отидат да се бият в Сирия и Ирак. Близо 50 от тези хора са били арестувани по пътя, 40 са били убити, а 90 са се завърнали в Австрия. Повечето от тези ислямисти са от босненски или чеченски произход. Няма индикации извършителят на двойното убийство в Линц да е искал да отиде да се бие в Сирия и Ирак. Миналата година 36 човека бяха осъдени в Австрия за принадлежност към терористична организация.", "date": "06.07.2017 17:33", "title": "Тунизиецът, убил възрастна двойка в Линц, имал ислямистки мотив"}
{"url": "https://www.24chasa.bg/novini/article/6321743", "text": "\"До края на годината имаме намерение да продължим проекта за Спешната помощ. Имаше забавяне,но с много усилия е на път то да бъде преодоляно. Стандартът също е готов и вероятно следващата седмица ще се гледа от ръководството в Министерство на здравеопазването. По-големият проблем е анализът, който нямаме. Има една структура от 200 човека- Националния център по обществено здраве и анализи, която опонира. Досега няма изготвен анализ, а той е важен, затова ще искам оставката на шефа й\", това заяви здравният министър Николай Петров по време на блиц контрол на заседание на здравната комисия. Повод за думите му бе въпрос за състоянието на проекта за спешна помощ, зададен от депутата от БСП доц. Георги Йорданов. В момента НЦОЗА се оглавява от доц. Христо Хинков.", "date": "06.07.2017 17:38", "title": "Здравният министър иска оставката на шефа на Центъра за обществено здраве и анализи"}
{"url": "https://www.24chasa.bg/novini/article/6321136", "text": "Веригата “Практикер” започва да изгражда нова складова база в гара Елин Пелин. Символична първа копка на съоръжението направиха в четвъртък председателят на съвета на директорите на “Видеолукс Холдинг\" Тодор Белчев, кметът на община Елин Пелин доц. Ивайло Симеонов и шефът на агенцията за инвестиции Стамен Янев. Складът, чиято площ ще е 10 500 квадратни метра, се изгражда непосредствено до двойно по-голямата логистична база на “Технополис”. Веригата за техника също е собственост на “Видеолукс Холдинг” и нейният склад досега е приютявал и стоките за “Практикер”. “Видеолукс Холдинг” е собственик на “Практикер” у нас от 2014 г. насам. Строежът ще приключи за около 5 месеца, като в сградата ще се събират над 50 000 артикула и оттам ще се зареждат всичките 10 магазини на “Практикер” в страната, както и бъдещите. Веднага след копката Белчев направи дарение на средното училище “Васил Левски” в Елин Пелин. Там холдингът е обзавел с техника два компютърни кабинета за учениците, в които има 23 компютърни конфигурации. Предстои кабинетите да се обзаведат с още техника от холдинга на стойност 15 000 лв. (24 часа)", "date": "06.07.2017 17:43", "title": "\"Практикер\" строи нов склад в гара Елин Пелин (обновена+снимки)"}
{"url": "https://www.24chasa.bg/novini/article/6321752", "text": "Русия и САЩ имат шанса „адекватно да координират действията си в Сирия“, така че бежанците да могат да се върнат в родната си страна, заяви американският държавен секретар Рекс Тилърсън, пише вестник Washington Examiner, цитиран от Фокус. Тилърсън предложи Русия и САЩ да „изучат възможностите“ за установяването на зона, забранена за полети, и други „съвместни механизми“, чрез които да поддържат мира в Сирия, след като терористичната групировка „Ислямска държава“ изгуби териториите си. „В момента се провежда операцията за освобождаването на Ракка, „Ислямска държава“ ... може би е на ръба на пълното унищожение в Сирия, ако всички страни се фокусират върху тази цел“, коментира Тилърсън. „За да изпълним мисията, международната общност и особено Русия трябва да отстранят препятствията пред побеждаването на „Ислямска държава“ и да помогнат за осигуряването на стабилност“, която да гарантира, че групировката няма да се възроди, допълни държавният секретар. Тилърсън очерта позициите на САЩ преди дългоочакваната среща между американския държавен глава Доналд Тръмп и неговия руски колега Владимир Путин в кулоарите на Г-20 в Германия. Очаква се двамата лидери на обсъдят редица въпроси, включително Сирия и продължаващата криза в Украйна.", "date": "06.07.2017 17:46", "title": "Рекс Тилърсън: С Русия можем адекватно да координираме действията си в Сирия"}
{"url": "https://www.24chasa.bg/novini/article/6321750", "text": "Разговори за купуване на нов тип изтребител ще има, след като временната комисия за проверка на параметрите приключи работа, заяви военният министър Красимир Каракачанов, цитиран от Преди повече от седмица премиерът Борисов заяви твърдо намерение за разговори с шведския производител на самолетите \"Грипен\". След днешното заседание на парламентарната комисия по отбрана обаче министър Каракачанов обясни: \"Защо трябва да има само с шведите? Защо предрешавате въпроса? Ако вземем решението на служебното правителство, там се говори за двама от участниците. Тоест не може да има преговори само с един. Но комисията може да излезе с предложение, парламентът да ни задължи с решение. За мен е по-правилно да се изчака окончателният доклад на комисията. Ако нямат препоръки, работим по проекта, който аз съм внесъл в Министерски съвет\".", "date": "06.07.2017 17:47", "title": "Каракачанов за изтребителите: Защо да има разговори само с шведите?"}
{"url": "https://www.24chasa.bg/novini/article/6321756", "text": "„Преди повече от четвърт век ние деполитизирахме Българската армия. Виждам опити за връщане към обратния процес. Ако Комисията по отбрана и парламентът като цяло желаят да имат по-голямо влияние и авторитет върху Българската армия, нека го правят с приемане на адекватни закони, които да работят за Въоръжените сили и за военнослужещите, а не със силово привикване и препитване на кандидатите, номинирани за генерали“. Това заяви пред български журналисти във Варшава президентът Румен Радев в отговор на въпрос за предложените промени в Закона за отбраната и въоръжените сили, предават от пресцентъра на Президентството. Той предупреди, че съществува риск реализирането на тези промени да отслаби президентската институция. Помолен да коментира констатациите в доклад на Сметната палата, според които Инициативният комитет, издигнал кандидатурата му, е набрал повече средства след края на предизборната кампания и има неразплатени задължения към доставчици, Румен Радев заяви: „Има празнота в законодателството, която не регламентира точно тези процеси около изборите и след тях.“ По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания. В отговор на въпрос за очакванията на президента към работата на новата парламентарна комисия за проучване на избора на нов боен самолет, президентът изрази надежда процесът за модернизация на Въоръжените сили да не бъде възпрепятстван. „Все още не съм наясно как ще работи тази комисия и какви механизми и методика ще използва. Нека заработят и да видим какъв ще бъде техният подход. Надявам се тази комисия да не бъде спирачка за проектите за модернизиране на Българската армия“, призова Румен Радев. Президентът представи целите на проведения днес във Варшава форум инициатива „Три морета“, а именно държавите, разположени между трите морета – Адриатическо, Балтийско и Черно, по-бързо да настигат Западна Европа от гледна точка на икономическото развитие, стандарта на живот и инфраструктура. Във Варшава Румен Радев се обяви за диверсификация в сферата на енергетиката и либерализиране на пазарите на държавите членки на Европейския съюз. „Диверсификация – това означава по-добри цени и възможност наистина да избираме – дали искаме доставки на енергия от изток, север или юг и в зависимост от условията, стабилността на доставките и цената им“, каза още президентът.", "date": "06.07.2017 17:52", "title": "Румен Радев: Виждам опит за политизация на армията"}
{"url": "https://www.24chasa.bg/novini/article/6321761", "text": " Кандидатпрезидентската кампания на Цецка Цачева е струвала над 1,7 млн. лева, сочи докладът на Сметната палата, цитиран от За кампанията на Румен Радев и Илияна Йотова са изхарчени под 1 милион, но е допуснато набиране на средства в несъответствие с Изборния кодекс. Три пакета на единни услуги на обща стойност 540 лева са платени от общински съвети на БСП по време на президентската кампания на Румен Радев и Илияна Йотова, което е в нарушение на Изборния кодекс, пише в доклада на Сметната палата. Друго нарушение, извършено от инициативния комитет, е за набиране на средства след приключване на кампанията. Подобна неточност има в отчета на кандидатпрезидентската двойка Пламен Орешарски – Данаил Папазов, които не са декларирали непарично дарение в размер на 288 лева. Най-скъпата кампания е на Цецка Цачева, следвана от тази на Румен Радев. Реформаторският блок е изхарчил над 800 хиляди лева за кампанията на Трайчо Трайков. Веселин Марешки е разполагал малко с над 250 хиляди лева за президентската си кампания, но за част от дарителите му няма информация. Двойно по-скъпа е била кампанията на Красимир Каракачанов и Явор Нотев. Настоящият окончателен одитен доклад е приет с Решение № 171 от 22.06.2017 г. на Сметната палата (Протокол № 24) СЪДЪРЖАНИЕ Част първа Резюме 5 Част втора Въведение 7 Част трета Констатации 9 Глава първа 9 I. Представяне пред Сметната палата на отчет за приходите, разходите и поетите задължения за плащане във връзка с предизборната кампания за изборите за президент и вицепрезидент на Република България, проведени през 2016 г., от отделните политически субекти 9 II. Резултати от проверката за съответствие между размера на дарените или предоставени за предизборната кампания средства от физически лица и размера на доходите на лицата, когато средствата са в размер над 1 000 лв., в изпълнение на изискванията на чл. 170, ал. 2 от ИК 10 Глава втора 11 Раздел първи ПП „ГЕРБ“ 11 Раздел втори ПП „ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ“ 13 Раздел трети КП „КАЛФИН-ПРЕЗИДЕНТ“ 15 Раздел четвърти КП „ОБЕДИНЕНИ ПАТРИОТИ – НФСБ, АТАКА И ВМРО“ 17 Раздел пети КП „ПП ДВИЖЕНИЕ 21-ПП НДСВ“ 19 Раздел шести КП „РЕФОРМАТОРСКИ БЛОК“ 22 Раздел седми ИнК „ВЕСЕЛИН МАРЕШКИ И ПЕТЪР ПЕТРОВ“ 25 Раздел осми ИнК „НИКОЛАЙ БАНЕВ И САЛИ ИБРЯМ“ 27 Раздел девети ИнК „ПЛАМЕН ОРЕШАРСКИ И ДАНАИЛ ПАПАЗОВ“ 29 Раздел десети ИнК „ПЛАМЕН ПАСКОВ И СВЕТОЗАР СЪЕВ“ 32 Раздел единадесети ИнК „РУМЕН РАДЕВ И ИЛИЯНА ЙОТОВА“ 34 Част четвърта Заключение 38 Част пета Отговори на одитираната организация 39 Опис на приложенията 40 Приложение № 1 Справка за участващите в коалиции политически партии 41 Приложение № 2 Списък на политическите субекти, на които при одита не се извършват тестове по същество 42 Приложение № 3 Списък на политическите субекти, на които при одита се извършват тестове по същество, и представляващите ги лица 43 Приложение № 4 Резултати от проверката за спазване на законовите изисквания по чл. 172, ал. ал. 1, 3 и 4 от ИК 44 Опис на одитните доказателства 46 СПИСЪК НА СЪКРАЩЕНИЯТА ЕРИК Единен регистър по Изборния кодекс ЗПП Закон за политическите партии ИК Изборен кодекс ИнК Инициативен комитет КП Коалиция от партии НАП Национална агенция за приходите НОИ Национален осигурителен институт ПП Политическа партия ПКО Приходен касов ордер ЦИК Централна избирателна комисия ПП „БСП“ ПП „Българска социалистическа партия“ ПП „НДСВ“ ПП „Национално движение за стабилност и възход“ ПП „НФСБ“ ПП „Национален фронт за спасение на България“ Част първа РЕЗЮМЕ В изпълнение на Програмата за одитната дейност на Сметната палата за 2016 г. е извършен одит за съответствие на декларираните приходи и извършените разходи във връзка с предизборната кампания на участниците в изборите за президент и вицепрезидент на Република България, проведени на 06.11.2016 г. В изборите за президент и вицепрезидент на Република България, проведени през 2016 г., участват 7 политически партии (ПП), 4 коалиции от партии (КП) и 10 инициативни комитета (ИнК). При одита са извършени тестове по същество на 11 политически субекта – 2 политически партии, 4 коалиции от партии и 5 инициативни комитета. Одитната задача обхвана проверка и оценка за спазване на нормативните изисквания на Изборния кодекс (ИК) относно: изготвяне и представяне пред Сметната палата на отчет за приходите, разходите и поетите задължения за плащане във връзка с предизборната кампания от всеки участник; изпращане в хода на предизборната кампания на информация, определена в чл. 171, ал. 2 от ИК, за публикуване в Единния регистър по Изборния кодекс (ЕРИК) на Сметната палата; финансиране на предизборната кампания от политическите субекти; съответствие на декларираните приходи с установените от извършените проверки; съответствие на отчетените разходи и поети задължения с установените от извършените проверки на представената документация от политическите субекти и на предоставената информация от доставчици на стоки и услуги; спазване на регламентирания с чл. 165, ал. 1, т. 3, б. „а“ от ИК общ размер на финансиране на предизборната кампания за избори за президент и вицепрезидент на Република България от политическите партии, коалициите от партии и инициативните комитети. Извършена е и проверка за съответствие на дарените или предоставени средства от физически лица, в размер над 1 000 лв., с размера на доходите им. В резултат на извършения одит е установено: От всички одитирани политически субекти е спазен срокът, регламентиран в ИК, за представяне пред Сметната палата на отчет за приходите, разходите и поетите задължения за плащане във връзка с предизборната кампания. Представените отчети са изготвени по образеца, утвърден от Сметната палата, в съответствие с изискванията на чл. 172, ал. 4 от ИК. Към отчетите са приложени извлеченията от банковите сметки за обслужване на предизборната кампания на всеки политически субект, декларации за произход на дарени и предоставени средства от физически лица, както и декларации за собственост на предоставени вещи за безвъзмездно ползване, съгласно чл. 172, ал. 1 и ал. 3 от ИК. От отделни политически субекти са нарушени законовите изисквания за представяне по време на предизборната кампания пред Сметната палата на информацията, за възникнали факти и обстоятелства, за публикуване в ЕРИК: От една коалиция от партии и от един инициативен комитет изискуемата информация относно общо 19 дарения, включваща имената на дарителите, вида, целта и размера на направените дарения, е изпратена със закъснение. Една коалиция от партии и един инициативен комитет са представили осем декларации на дарители за произход на дарените от тях средства, на стойност над една минимална работна заплата,1 със закъснение. Един инициативен комитет не е предоставил изискуемата информация относно 2 финансирания със средства на членове на инициативния комитет, включваща имената на членовете и размера на предоставените от тях средства, а от два инициативни комитета информацията относно общо 9 финансирания със средства на кандидат и двама членове, е изпратена със закъснение. Един инициативен комитет е представил една декларация за произход на предоставените средства на стойност над една минимална работна заплата на член на инициативния комитет, със закъснение. Два инициативни комитета са предоставили изискуемата информация във връзка с 3 случая на предоставени за безвъзмездно ползване вещи и една безвъзмездна услуга - имената на физическите лица, предоставили вещите и услугата, срока на ползване, вида и описанието на предоставените вещи и вида на услугата, в т.ч. декларациите за собственост на вещите, със закъснение. Един инициативен комитет не е предоставил изискуемата информация относно наименованието на една агенция за осъществяване на връзки с обществеността, а информацията за една рекламна агенция, с която е работил във връзка с предизборната кампания, е изпратил със закъснение. Спазени са законовите изисквания за набиране на приходи за предизборните кампании от всички одитирани политически субекти, с изключение на един инициативен комитет, за който е установено финансиране от юридическо лице в размер на 540 лв., като от страна на инициативния комитет финансирането не е включено в отчета. От един инициативен комитет са набирани средства за финансиране на предизборната кампания и след приключването й, в несъответствие с Изборния кодекс. За постигане целите на одита е проверена и анализирана получената информация от 161 доставчика за предоставени от тях стоки и услуги във връзка с предизборната кампания за изборите за президент и вицепрезидент на Република България, проведени през 2016 г. Масивът с данни за доставчици на стоки и услуги е изготвен на етапа на планиране на одита въз основа на представената информация пред Сметната палата от доставчиците на медийни услуги, социологическите, рекламните и агенциите за осъществяване на връзки с обществеността, както и от допълнително изискана информация от Сметната палата от доставчици на стоки и услуги. От извършената проверка на получената информация от доставчици на стоки и услуги са установени неотчетени разходи от една коалиция от партии в общ размер на 288 лв. и неотчетени приходи от два инициативни комитета в общ размер на 1 443 лв. Към датата на извършване на одита, една коалиция от партии и един инициативен комитет имат неразплатени задължения към доставчици на стоки и услуги. Направени са 480 запитвания до физически лица за потвърждаване на направените от тях дарения за финансиране на предизборната кампания на одитираните политически субекти. От 258 дарителя са потвърдени направените от тях дарения, а от 1 – не е потвърдено, въпреки наличието на подписан от лицето договор за дарение. От останалите 220 дарителя2 не е получена информация. Изискването за финансирането на приходите и разходите, свързани с предизборната кампания, в размер над 1 000 лв., да се извършва по банков път, е спазено от всички политически субекти. Политическите субекти са спазили законовото изискване за общия размер на финансирането на предизборната кампания. Установените размери на финансиране на предизборната кампания на отделните одитирани участници не надхвърлят регламентирания с ИК общ размер на финансиране на избори за президент и вицепрезидент на Република България (2 000 000 лв. - за партия, коалиция от партии и инициативен комитет). Не са установени допуснати нарушения на Изборния кодекс от 5 одитирани участника в изборите – 2 политически партии, 2 коалиции от партии и 1 инициативен комитет. От общо 11 одитирани политически субекта, регистрирани за участие в изборите за президент и вицепрезидент на Република България, проведени на 06.11.2016 г., 8 отчитат средства за медийни пакети, които се предоставят от държавата, по реда на чл. 178 от ИК3. Съгласно информация от Централната избирателна комисия (ЦИК), на одитираните политически субекти са предоставени средства за медийни пакети в общ размер на 277 146 лв. Установени са 82 физически лица, предоставили или дарили средства над 1 000 лв. за финансиране на предизборната кампания. Въз основа на предоставени данни от Националната агенция за приходите (НАП) и Националния осигурителен институт (НОИ) е извършена проверка за съответствие на размера на предоставените или дарените средства с доходите на лицата за период, определен, в съответствие с Изборния кодекс. Конкретните констатации за отделните политически субекти са отразени в съответните раздели на Част трета „Констатации“ от одитния доклад. Част втора ВЪВЕДЕНИЕ I. Основание за извършване на одита Одитът се осъществява на основание чл. 5, ал. 1, т. 4, чл. 6, ал. 2, т. 10 и чл. 38, ал. 1 от Закона за Сметната палата, одитна задача № 462 от Програмата за одитната дейност на Сметната палата за 2016 г. и в изпълнение на Заповед № ОД-06-01-017 от 27.12.2016 г. на заместник-председателя на Сметната палата Тошко Тодоров. II. Информация за одитираните политически субекти и определяне на субектите за одитиране В изборите за президент и вицепрезидент на Република България, проведени през 2016 г., участват 7 политически партии, 4 коалиции от партии4 и 10 инициативни комитета.5 След сравнителен анализ на данните в представените пред Сметната палата отчети от участниците в изборите и на информацията, получена от доставчици за предоставени от тях стоки и услуги във връзка с предизборната кампания6, е установено, че: един инициативен комитет не е подал отчет за приходите, разходите и поетите задължения за плащане във връзка с предизборната кампания7; две партии и четири инициативни комитета отчитат приходи и разходи само по чл. 178 от ИК (медиен пакет)8; две партии, освен приходи и разходи по чл. 178 от ИК, отчитат приходи и разходи под 1 000 лв., които са в съответствие с нормативните изисквания9; една партия, освен приходи и разходи по чл. 178 от ИК, отчита един приход и един разход, в размери над 1 000 лв., които не са извършени по банков път, в нарушение на чл. 170, ал. 1 от ИК10. За всеки от тези политически субекти не са установени неотчетени разходи при проверка на предоставената информация в Сметната палата от доставчици на стоки и услуги за предизборната кампания. Поради посочените обстоятелства, пет партии и пет инициативни комитета не са обект на одит.11 При одита са одитирани 2 политически партии, 4 коалиции от партии и 5 инициативни комитета, регистрирани и участвали в изборите за президент и вицепрезидент на Република България, проведени през 2016 г.12 III. Цели на одита Целите на одита са: 1. Да се предостави на потребителите на информация независима и обективна оценка за съответствието на приходите и разходите във връзка с предизборната кампания на политическите партии, коалиции от партии и инициативни комитети в изборите за президент и вицепрезидент на Република България, проведени през 2016 г., с изискванията на Изборния кодекс. 2. Да се осигури публичност и прозрачност на финансирането на предизборната кампания за изборите за президент и вицепрезидент на Република България, проведени през 2016 г. ІV. Обхват на одита 1. Одитната задача обхвана: Определена е област на изследване „Финансиране на предизборната кампания - приходи и разходи на политическите партии, коалиции от партии и инициативни комитети за предизборната кампания за изборите за президент и вицепрезидент на Република България, проведени през 2016 г.“ При одита са проверени: източниците и забраните за финансиране и подпомагане на предизборната кампания, разходването на средствата, в т.ч. документална обоснованост на приходите, разходите и поетите задължения за плащане, както и организацията за отчитането и оповестяването им, вкл. по информация на доставчици на стоки и услуги; допустимия размер на финансирането на кампанията. 2. Одитни извадки За всички дарения от физически лица за финансиране на предизборните кампании на участниците в изборите за президент и вицепрезидент на Република България, проведени през 2016 г., са извършени документални проверки. Запитвания с цел потвърждаване на направените дарения са извършени върху одитна извадка, когато са предоставени повече от 40 броя дарения на отделен политически субект. V. Критерии за оценка 1. Спазване на нормативните изисквания при изготвянето и представянето пред Сметната палата на отчет за приходите, разходите и поетите задължения за плащане във връзка с предизборната кампания (чл. 172, ал.ал. 1, 3 и 4 от ИК). 2. Съответствие между размера на дарените или предоставени за предизборната кампания средства от физически лица и размера на доходите на лицата, когато средствата са в размер над 1 000 лв. (чл. 170, ал. 2 от ИК). 3. Съответствие на предоставената по реда на чл. 171, ал. 2 от ИК информация със законово регламентираната и изпращането й в Сметната палата за публикуване в ЕРИК, съгласно чл. 171, ал. 3 и ал. 4 от ИК. 4. Спазване на законовите изисквания относно източниците на приходи за финансиране на предизборната кампания: 4.1. Съответствие на декларираните приходи с установените от извършените проверки, в т.ч. по информация от дарители на съответните политически субекти. Документална обоснованост на приходите; 4.2. Спазване на ограничението за общия размер на даренията, получени от едно физическо лице (чл. 167, ал. 1 от ИК)13 и на изискването за представяне на декларация от дарителя за произхода на средствата, когато общият размер на дарението от едно физическо лице нахвърля размера на една минимална работна заплата (чл. 169, ал. 1 от ИК)14; 4.3. Спазване на законовото изискване за представяне на декларация за произхода на средствата, предоставени за финансиране на предизборната кампания от издигнатите кандидати или членове на инициативни комитети, когато общият размер на предоставените средства нахвърля размера на една минимална работна заплата (чл. 169, ал. 2 от ИК); 4.4. Спазване на регламентираните забрани за финансиране и подпомагане на предизборната кампания (чл. 168, ал. 1 от ИК); 4.5. Спазване на изискването, приходи за предизборната кампания над 1 000 лв. да се извършват по банков път (чл. 170, ал. 1 от ИК). 5. Спазване на законовите изисквания относно извършването на разходи за предизборната кампания: 5.1. Съответствие на отчетените разходи с установените от извършените проверки, в т.ч. по информация от доставчици на стоки и услуги. Документална обоснованост на разходите; 5.2. Съответствие на отчетените поети задължения с установените от извършените проверки, в т.ч. по информация от доставчици на стоки и услуги. Документална обоснованост на поетите задължения за плащане; 5.3. Спазване на изискването, разходи за предизборната кампания над 1 000 лв. да се извършват по банков път (чл. 170, ал. 1 от ИК); 5.4. Спазване на определените с чл. 165, ал. 1, т. 3, б. „а“ от ИК ограничения на общия размер за финансиране на предизборната кампания. Част трета КОНСТАТАЦИИ Глава първа І. Представяне пред Сметната палата на отчет за приходите, разходите и поетите задължения за плащане във връзка с предизборната кампания за изборите за президент и вицепрезидент на Република България, проведени през 2016 г., от отделните политически субекти Участниците в изборите – политически партии, коалиции от партии и инициативни комитети, в срок от 30 работни дни след изборния ден, представят пред Сметната палата на хартиен и на електронен носител отчет за приходите, разходите и поетите задължения за плащане във връзка с предизборната кампания, придружен с извлечение от банковата им сметка (чл. 172, ал. 1 от ИК). Отчетът се изготвя и представя по образец, утвърден от Сметната палата (чл. 172, ал. 4 от ИК). Към отчета следва да се приложат: декларации на дарителите за произхода на дарените средства, декларации на кандидатите или членовете на инициативните комитети за произхода на средствата, предоставени от тях за финансиране на предизборната кампания на политическия субект, когато дарените или предоставените средства са в размер над една минимална работна заплата, а в случай на предоставяне за безвъзмездно ползване на движими или недвижими вещи - декларациите за собствеността на тези вещи (чл. 172, ал. 1 и ал. 3 от ИК). Одитираните политически субекти, участвали в изборите за президент и вицепрезидент на Република България, проведени през 2016 г., са представили отчети пред Сметната палата в законоустановения срок.15 Отчетите са публикувани на интернет страницата на Сметната палата16, съгласно изискванията на чл. 172, ал. 5 от ИК. Отчетите са изготвени и представени по образеца, утвърден от Сметната палата, и са придружени с извлечения от банковите им сметки за изборите. Към отчетите, декларации за произход на дарените средства, в размер над една минимална заплата, са представили 8 политически субекта, а декларации на кандидати и членове на инициативни комитети, предоставили средства над една минимална заплата, са представили 5 политически субекта. Към отчетите на 5 политически субекта са приложени декларации от физически лица за собственост на вещи, които са им предоставили за безвъзмездно ползване във връзка с предизборната кампания.17 От одитираните политически партии, коалиции от партии и инициативни комитети, участвали в изборите за президент и вицепрезидент на Република България, проведени през 2016 г., са спазени изискванията на чл. 172, ал. ал. 1, 3 и 4 от Изборния кодекс. II. Резултати от проверката за съответствие между размера на дарените или предоставени за предизборната кампания средства от физически лица и размера на доходите на лицата, когато средствата са в размер над 1 000 лв., в изпълнение на изискванията на чл. 170, ал. 2 от ИК Разпоредбите на чл. 170, ал. 2-5 от ИК регламентират проверката да се извършва от Сметната палата на база информация, съдържаща се в електронната база данни на компетентни органи и институции, като в чл. 170, ал. 3 от ИК изрично е посочена НАП като компетентен орган. Предвид законовите разпоредби, източниците на информация за проверката, които може да използва Сметната палата са ограничени. За проверка на доходите на лицата, дарили или предоставили средства над 1 000 лв., е изискана информация от НАП и от НОИ. При проверката е установено: За предизборната кампания за избори за президент и вицепрезидент на Република България, проведени през 2016 г., средства в размер над 1 000 лв., са дарили или предоставили на участниците в изборите - политически партии, коалиции от партии и инициативни комитети, 82 физически лица.18,19 За 76 лица са установени данни за доходи, съответстващи на размера на дарените/предоставени от тях средства за кампанията.20 За 6 лица не са установени данни за доходи от ползваните източници или наличната информация за размера на доходите не покрива напълно размера на дарените/предоставени средства. Установеното несъответствие е само въз основа на информацията от използваните бази данни на НАП и на НОИ, която не покрива всички възможни източници на доходи. Предвидените в ИК източници на информация не позволяват да бъдат проследени данни за доходи от чужбина, за спестявания в банки и други, които е напълно вероятно конкретните лица да притежават.21 Глава втора Раздел първи Политическа партия „ГЕРБ“ (ПП „ГЕРБ“) 1. Приходи за финансиране на предизборната кампания От ПП „ГЕРБ“ във връзка с предизборната кампания за изборите за президент и вицепрезидент на Република България, проведени на 06.11.2016 г., са отчетени приходи в размер на 1 714 787 лв. Отчетените приходи са собствени средства на партията, получени от държавна субсидия за 2016 г.22 Установените при проверките приходи съответстват на декларираните в отчета на партията, документално обосновани са и са осчетоводени по съответните сметки.23 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК.24 От ПП „ГЕРБ“ са спазени изискванията на Изборния кодекс относно източниците на финансиране на предизборната кампания. Спазени са законовите забрани за финансиране и подпомагане на предизборната кампания. Установените приходи са документално обосновани и съответстват на декларираните в отчета на ПП „ГЕРБ“. 2. Представяне на информация за публикуване в ЕРИК На ПП „ГЕРБ“ са предоставени от общо 37 физически лица за безвъзмездно ползване собствени движими вещи – МПС. В законоустановения 7-дневен срок, от ПП „ГЕРБ“ е изпратена изискуемата информация за публикуване в ЕРИК относно 37 случая на предоставяне за безвъзмездно ползване движими вещи – МПС от физически лица във връзка с предизборната кампания – имената на физическите лица, срока на ползване, вида и описанието на предоставените вещи, както и декларациите за собствеността им, с което са изпълнени изискванията на чл. 171, ал. 4 от ИК, във връзка с ал. 2, т. 7 и т. 8 от същата норма.25 Във връзка с предизборната кампания ПП „ГЕРБ“ е работила с шест рекламни агенции и една агенция за осъществяване на връзки с обществеността, като информацията за наименованията на агенциите е изпратена в законоустановените срокове, с което са изпълнени изискванията на чл. 171, ал. 3 и ал. 4 от ИК, във връзка с ал. 2, т. 9 от същата норма.26 От партията е изпратена информация за публикуване в ЕРИК за наименованията на доставчици на медийни услуги, с които е работила във връзка с предизборната кампания.27 Предоставената от ПП „ГЕРБ“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК. 3. Разходи и поети задължения за предизборната кампания Отчетеният от ПП „ГЕРБ“ общ размер на разходите, извършени във връзка с предизборната кампания за изборите за президент и вицепрезидент на Република България, проведени през 2016 г., е 1 714 787 лв. От общо отчетените разходи, 1 667 498 лв. (97%) са за външни услуги, 23 462 лв. са за командировки, 14 770 лв. - за материали и други. Отчетените разходи за външни услуги са предназначени за: медийни услуги, социологически проучвания, плакати, флаери, диплянки, брошури, масови прояви, пощенски и куриерски услуги, наеми за помещения, транспортни средства, рекламни съоръжения и други. От отчетените разходи за материали, 9 346 лв. са разходи за гориво. Във връзка с предизборната кампания на партията са предоставени от 37 физически лица за безвъзмездно ползване лични моторни превозни средства. Извършена е сравнителна проверка на отчетените разходи от партията с изисканата и получена информация от доставчици на стоки и услуги. Установените разходи съответстват на отчетените.28 Установено е съответствие при проверката между отчетените разходи и извършените на база първична документация. Извършените разходи от ПП „ГЕРБ“ са документално обосновани и осчетоводени по съответните сметки.29 При направената документална проверка, анализ на разходите и осъществените плащания е установено, че разходите със стойностно изражение над 1 000 лв., са извършени по банков път, с което е спазено изискването на чл. 170, ал. 1 от ИК.30 Отчетените разходи от ПП „ГЕРБ“ са документално обосновани и съответстват на установените. Разходите, в размер над 1 000 лв., са извършени по банков път, в съответствие с изискванията на ИК. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 1 714 787 лв. Общият размер на отчетените изразходвани средства за финансиране на кампанията е 1 714 787 лв. Размерът на изразходваните средства за финансирането на предизборната кампания на ПП „ГЕРБ“ не надхвърля определения с чл. 165, ал. 1, т. 3, б. „а” от ИК общ размер на финансиране на предизборна кампания за избори за президент и вицепрезидент на Република България. Спазени са от ПП „ГЕРБ“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел втори Политическа партия „ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ“ (ПП „Движение за радикална промяна „Българската пролет“) 1. Приходи за финансиране на предизборната кампания В представения отчет за приходите, разходите и поетите задължения за плащане във връзка с предизборната кампания за изборите за президент и вицепрезидент на Република България, проведени на 06.11.2016 г., ПП „Движение за радикална промяна „Българската пролет“ отчита приходи в общ размер на 51 726 лв. От тях 8 132 лв. представляват парични и непарични дарения от физически лица, 3 640 лв. - предоставени парични средства от кандидатите на партията и 39 954 лв. - средства за медиен пакет, предоставени по реда на чл. 178 от ИК. Предизборната кампания е финансирана с парични дарения от 16 физически лица, в общ размер на 7 790 лв., и с непарични дарения от 2 физически лица, в общ размер на 342 лв., които са отразени в отчета на партията.31 За потвърждаване на паричните дарения са направени запитвания до всички 16 физически лица, дарили средства за финансиране на предизборната кампания на ПП „Движение за радикална промяна „Българската пролет“. От 10 дарителя са потвърдени направените от тях дарения, а от останалите 6 - не е получена информация.32 Отчетените приходи са документално обосновани, осчетоводени са и съответстват на установените при извършените проверки.33 Установен е един приход в размер над 1 000 лв., който е извършен по банков път, в съответствие с изискванията на чл. 170, ал.1 от ИК.34 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От ПП „Движение за радикална промяна „Българската пролет“ са спазени изискванията на Изборния кодекс относно източниците за финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и съответстват на декларираните в отчета на партията. Приход, в размер над 1 000 лв., е извършен по банков път, съгласно Изборния кодекс. 2. Представяне на информация за публикуване в ЕРИК В хода на предизборната кампания, в законоустановения 7-дневен срок, е изпратена изискуемата информация за публикуване в ЕРИК за извършените 16 парични дарения, както и 5 декларации за произход на средствата, в случаите, когато надвишават минималната работна заплата, с което са изпълнени изискванията на чл. 171, ал. 4 от ИК, във връзка с ал. 2, т. 5 и т. 8 от същата норма.35 При извършената проверка е установено, че след края на предизборната кампания36, на партията е предоставена информация за направени непарични дарения от две физически лица, поради което не е възникнало задължение за оповестяване на информацията в ЕРИК, съгласно чл. 171, ал. 2, т. 5 от ИК.37 В хода на предизборната кампания от партията, в законоустановените 5-дневен и 7-дневен срокове, е изпратена и публикувана информация в ЕРИК за имената на двамата издигнати кандидати, размера на предоставените от тях средства, както и два броя декларации за произход на средствата в размер над минималната работна заплата, в съответствие с изискванията на чл. 171, ал. 3 и ал. 4 от ИК, във връзка с т. 6 и т. 8 от същата норма.38 От партията е изпратена информация за публикуване в ЕРИК за наименованията на доставчици на медийни услуги, с които е работила във връзка с предизборната кампания.39 Предоставената от ПП „Движение за радикална промяна „Българската пролет“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК. 3. Разходи и поети задължения за предизборната кампания Отчетеният общ размер на извършените от ПП „Движение за радикална промяна „Българската пролет“ разходи във връзка с предизборната кампания за президент и вицепрезидент на Република България, проведени на 06.11.2016 г., е 47 522 лв. На ред „поети задължения за получени стоки и/или услуги за предизборната кампания, неразплатени към датата на съставяне на отчета“ са отчетени 39 954 лв., представляващи средствата за ползвания медиен пакет, предоставени по реда на чл. 178 от ИК, и неразплатени към датата на съставяне на отчета.40 От общо отчетените разходи, 7 568 лв. (16% от общия размер на разходите) са за външни услуги и 39 954 лв. са разходи за медиен пакет. Разходите за външни услуги са предназначени за: пощенски и куриерски услуги; рекламни съоръжения и други разходи за външни услуги. Извършена е сравнителна проверка на отчетените разходи от партията с изисканата и получена информация от доставчици на стоки и услуги. Установените разходи съответстват на отчетените.41 Отчетените разходи за медиен пакет по реда на чл. 178 от ИК са в размер на 39 954 лв. и съответстват на предоставената информация от ЦИК.42 Отчетените разходи са документално обосновани, осчетоводени са и съответстват на установените при извършените проверки.43 При проверката на извършените плащания е установено, че има само един разход в размер над 1 000 лв., който е изплатен по банков път, в съответствие с изискването на чл. 170, ал. 1 от ИК.44 Отчетените разходи са документално обосновани и съответстват на установените от извършените проверки. Разход, в размер над 1 000 лв., е извършен по банков път, в съответствие с ИК. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 51 726 лв. Общият размер на отчетените изразходвани средства за финансиране на кампанията е 47 522 лв. Отчетените разходи – 47 522 лв. и отчетените непарични дарения – 342 лв. на ПП „Движение за радикална промяна „Българската пролет“, общо в размер на 47 864 лв., не надхвърлят определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. Спазени са от ПП „Движение за радикална промяна „Българската пролет“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел трети Коалиция от партии „КАЛФИН-ПРЕЗИДЕНТ“ (КП „КАЛФИН-ПРЕЗИДЕНТ“) 1. Приходи за финансиране на предизборната кампания Във връзка с предизборната кампания за избори за президент и вицепрезидент на Република България, проведени през 2016 г., от КП „КАЛФИН-ПРЕЗИДЕНТ“ са отчетени приходи в размер на 573 800 лв., от които: 452 809 лв. предоставени парични средства и 24 839 лв. предоставени непарични средства от една политическа партия, участваща в състава на коалицията, 68 000 лв. - направени парични дарения от 136 физически лица и 28 152 лв. - средства за медиен пакет по реда на чл. 178 от ИК. За потвърждаване на паричните дарения45 са направени запитвания до 27 физически лица (20 на сто от общия брой), дарили средства за финансиране на предизборната кампания на КП „КАЛФИН-ПРЕЗИДЕНТ“. От 15 дарителя са потвърдени направените от тях дарения, а от останалите 12 дарителя не е получена информация.46 Отчетените приходи от коалицията от партии са документално обосновани с първични счетоводни документи и съответстват на установените.47 Приходи, в размер над 1 000 лв., са извършени по банков път, в съответствие с чл. 170, ал. 1 от ИК.48 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От КП „КАЛФИН-ПРЕЗИДЕНТ“ са спазени изискванията на Изборния кодекс относно източниците на финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и съответстват на декларираните в отчета на коалицията. Приходите в размер над 1 000 лв. са извършени по банков път, съгласно ИК. 2. Представяне на информация за публикуване в ЕРИК В хода на предизборната кампания, в законоустановения 7-дневен срок, е изпратена за публикуване в ЕРИК информация относно имената на дарителите, вида, целта и размера на направените парични дарения от 136 физически лица, както и 29 декларация за произход на средствата, в случаите, когато средствата надвишават една минимална работна заплата, с което са изпълнени изискванията на чл. 171, ал. 4 от ИК, във връзка с ал. 2, т. 5 и т. 8 от същата норма.49 При проверката е установено, че 12 физически лица са предоставили за безвъзмездно ползване движими вещи (МПС) във връзка с предизборната кампания на КП „КАЛФИН-ПРЕЗИДЕНТ“, независимо че коалицията не отчита и не са установени извършени разходи за гориво. В законоустановения 7-дневен срок от КП „КАЛФИН-ПРЕЗИДЕНТ“ е изпратена за публикуване в ЕРИК информация за имената на физическите лица, предоставили за безвъзмездно ползване движими вещи, срока на ползването, вида и описанието на вещите. Спазени са изискванията на чл. 171, ал. 4 от ИК, във връзка с ал. 2, т. 7 и т. 8 от същата норма.50 Във връзка с предизборната кампания КП „КАЛФИН-ПРЕЗИДЕНТ“ е работила с една агенция за осъществяване на връзки с обществеността. Информация за наименованието на агенцията е изпратена за включване в ЕРИК в законоустановения 7-дневен срок. Спазено е изискването на чл. 171, ал. 4 от ИК, във връзка с ал. 2, т. 9 от същата норма.51 От коалицията от партии е изпратена информация за публикуване в ЕРИК за наименованията на доставчици на медийни услуги, с които е работила във връзка с предизборната кампания.52 Предоставената от КП „КАЛФИН-ПРЕЗИДЕНТ“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК. 3. Разходи и поети задължения за предизборната кампания Отчетеният общ размер на разходите във връзка с предизборната кампания на КП „КАЛФИН-ПРЕЗИДЕНТ“, участник в изборите за президент и вицепрезидент на Република България, проведени през 2016 г., е 548 961 лв. Коалицията от партии няма отчетени поети задължения за плащане във връзка с предизборната кампания. От общо отчетените разходи, 520 379 лв. (94,7% от общия размер на разходите) са разходи за външни услуги, 431 лв. са разходи за данъци и такси, а 28 152 лв. са разходи за медиен пакет по реда на чл. 178 от ИК. От отчетените разходи за външни услуги, 401 525 лв. са за медийни услуги - за печатни медии, за електронни медии, за електронни издания на вестници, списания, информационни агенции и други. КП „КАЛФИН-ПРЕЗИДЕНТ“ отчита разходи в размер на 44 142 лв. за плакати, флаери, диплянки и други; 23 868 лв. за масови прояви; 43 314 лв. за наеми на помещения, рекламни съоръжения и други разходи. Извършена е сравнителна проверка на отчетените разходи от коалицията с изисканата и получена информация от доставчици на стоки и услуги. Установените разходи съответстват на отчетените.53 Отчетените разходи за медиен пакет по реда на чл. 178 от Изборния кодекс в размер на 28 152 лв. съответстват на предоставената информация от ЦИК.54 Извършените разходи от КП „КАЛФИН-ПРЕЗИДЕНТ“ са документално обосновани с първични счетоводни документи и съответстват на отчетените.55 При направената документална проверка, анализ на разходите и осъществените плащания е установено, че разходите в размер над 1 000 лв. са извършени по банков път, в съответствие с изискването на чл. 170, ал. 1 от ИК.56 Отчетените разходи са документално обосновани и съответстват на установените от извършените проверки. Разходите в размер над 1 000 лв. са извършени по банков път, в съответствие с изискванията на ИК. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 573 800 лв. Общият размер на отчетените изразходвани средства за финансиране на кампанията е 548 961 лв. Отчетените разходи – 548 961 лв. и отчетените непарични средства – 24 839 лв. на КП „КАЛФИН-ПРЕЗИДЕНТ“, общо в размер на 573 800 лв., не надхвърлят определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. Спазени са от КП „КАЛФИН-ПРЕЗИДЕНТ“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел четвърти Коалиция от партии „ОБЕДИНЕНИ ПАТРИОТИ – НФСБ, АТАКА и ВМРО“ (КП „Обединени патриоти – НФСБ, АТАКА и ВМРО“) 1. Приходи за финансиране на предизборната кампания Общият размер на декларираните приходи за финансиране на предизборната кампания за избори за президент и вицепрезидент на Република България, проведени през 2016 г., на KП „Обединени патриоти - НФСБ, АТАКА и ВМРО“ е 470 233 лв., формирани от собствени парични средства на политическите партии, участващи в коалицията, в размер на 450 000 лв., и предоставени от тях непарични средства - стоки, услуги и рекламни материали, на обща стойност 20 233 лв. Съгласно чл. 25, ал. 1 от Закона за политическите партии, ПП „НФСБ“, ПП „АТАКА“ и ПП „ВМРО“ получават държавна субсидия през 2016 г. и към началото на предизборната кампания имат наличности от средства с такъв произход, които са осчетоводени по приходните сметки на всяка партия. За участие в изборите за президент и вицепрезидент е образувана предизборна коалиция и съгласно споразумение е определен редът за финансиране дейността на коалицията – „по 1/3 от необходимите средства ще се осигуряват от всяка партия, участваща в коалицията“. В резултат, от трите политически партии, по банковата сметка, обслужваща предизборната кампания, са преведени по 150 000 лв.57 В отчета на КП „Обединени патриоти - НФСБ, АТАКА и ВМРО“ са отразени 20 233 лв. като предоставени непарични средства, за платени стоки, услуги и рекламни материали, във връзка с предизборната кампания, съответно от ПП „НФСБ“ - 11 807 лв. и от ПП „ВМРО“ - 8 426 лв.58 Констатира се съответствие между отчетените и установените приходи от проверката на първичната документация. Отчетените приходи са документално обосновани и осчетоводени.59 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От КП „Обединени патриоти - НФСБ, АТАКА и ВМРО“ са спазени изискванията на Изборния кодекс относно източниците на финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и съответстват на декларираните в отчета. Приходите в размер над 1 000 лв. са извършени по банков път, съгласно ИК. 2. Представяне на информация за публикуване в ЕРИК В хода на предизборната кампания, в законоустановения 7-дневен срок, от КП „Обединени патриоти - НФСБ, АТАКА и ВМРО“ е изпратена за публикуване в ЕРИК изискуемата информация за 15 предоставени за безвъзмездно ползване движими вещи – МПС от 14 физически лица, както и техните декларации за собственост на вещите, с което са спазени изискванията на чл. 171, ал. 4, във връзка с ал. 2, т. 7 и т. 8 от ИК.60 В законоустановения 7-дневен срок, от КП „Обединени патриоти - НФСБ, АТАКА и ВМРО“ е изпратена за публикуване в ЕРИК информация относно наименованията на една рекламна агенция и една агенция за осъществяване на връзки с обществеността, с които коалицията е работила във връзка с предизборната кампания. Спазено е изискването на чл. 171, ал. 4 от ИК, във връзка с ал. 2, т. 9 от същата норма.61 От коалицията от партии е изпратена информация за публикуване в ЕРИК за наименованията на доставчици на медийни услуги, с които е работила във връзка с предизборната кампания.62 Предоставената от КП „Обединени патриоти - НФСБ, АТАКА и ВМРО“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК. 3. Разходи и поети задължения за предизборната кампания Отчетеният общ размер на разходите от КП „Обединени патриоти - НФСБ, АТАКА и ВМРО“ във връзка с предизборната кампания за избори за президент и вицепрезидент на Република България, проведени през 2016 г., е 449 960 лв. Отчетените разходи за външни услуги са 433 388 лв. (96% от общия размер на разходите), за материали - 15 123 лв., за такси - 333 лв. и за командировки - 1 116 лв. Като разходи за външни услуги са отчетени разходи за: медийни услуги, плакати, флаери, диплянки, брошури и други, масови прояви (публични събрания, концерти и други), пощенски и куриерски услуги, наеми за помещения, транспортни средства, рекламни съоръжения и други разходи за външни услуги. Отчетени са разходи за гориво, в размер на 13 556 лв., като на коалицията са предоставени за безвъзмездно ползване МПС по време на кампанията.63 Извършена е сравнителна проверка на отчетените разходи от коалицията с изисканата и получена информация от доставчици на стоки и услуги. Установените разходи съответстват на отчетените.64 Отчетените разходи са документално обосновани, осчетоводени са и съответстват на установените при извършените проверки.65 При направената документална проверка, анализ на разходите и осъществените плащания е установено, че всички разходи със стойностно изражение над 1 000 лв., са извършени по банков път, с което е спазено изискването на чл. 170, ал. 1 от ИК.66 Отчетените разходи на КП „Обединени патриоти - НФСБ, АТАКА и ВМРО“ са документално обосновани и съответстват на установените. Разходите в размер над 1 000 лв. са извършени по банков път, в съответствие с изискванията на ИК. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 470 233 лв. Отчетените изразходвани средства за финансиране на кампанията са 449 960 лв. Отчетените разходи – 449 960 лв. и отчетените непарични средства – 20 233 лв. на КП „Обединени патриоти - НФСБ, АТАКА и ВМРО“, общо в размер на 470 193 лв., не надхвърлят определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. Спазени са от КП „Обединени патриоти - НФСБ, АТАКА и ВМРО“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел пети Коалиция от партии „ПП ДВИЖЕНИЕ 21 – ПП НДСВ“ (КП „ПП Движение 21 - ПП НДСВ“) 1. Приходи за финансиране на предизборната кампания От КП „ПП Движение 21 - ПП НДСВ“ във връзка с финансирането на предизборната кампания за изборите за президент и вицепрезидент на Република България, проведени на 06.11.2016 г., са отчетени приходи в размер на 245 203 лв., от които: 61 970 лв. са дарения от физически лица, 30 000 лв. са предоставени парични средства на издигнати от коалицията кандидати, 134 561 лв. са предоставени собствени парични средства на партия „Движение 21“, с произход държавна субсидия67, и 18 672 лв. - средства за медиен пакет, предоставени по реда на чл. 178 от ИК. При извършените проверки е установено, че от получените от Министерството на финансите през 2016 г. средства от държавна субсидия, като източник за финансиране за участие в предизборната кампания, са използвани 134 561 лв.68 За потвърждаване на даренията от физически лица69 са направени запитвания до всички 30 лица, дарили средства за финансиране на предизборната кампания на КП „ПП Движение 21 - ПП НДСВ“. От 15 дарителя са потвърдени направените от тях 17 дарения70, а от останалите 15 дарителя не е получена информация.71 Установените при проверките приходи съответстват на декларираните в отчета на коалицията от партии, документално обосновани са и са осчетоводени.72 Приходите на стойност над 1 000 лв. са постъпили по банков път, в съответствие с чл. 170, ал. 1 от ИК.73 При извършените проверки не са установени нарушения на законовите забрани на чл. 168, ал. 1 от ИК по отношение на декларираните от партията приходи за финансиране на предизборната кампания.74 От КП „ПП Движение 21 - ПП НДСВ“ са спазени изискванията на Изборния кодекс относно източниците на финансиране на предизборната кампания. Спазени са законовите забрани за финансиране и подпомагане на предизборната кампания. Установените приходи са документално обосновани и съответстват на декларираните в отчета на коалицията. Приходите на стойност над 1 000 лв. са постъпили по банков път, в съответствие с ИК. 2. Представяне на информация за публикуване в ЕРИК За финансиране на предизборната кампания са предоставени 32 дарения от физически лица и са извършени 3 финансирания със средства на двамата кандидати на коалицията. От КП „ПП Движение 21 - ПП НДСВ“, в законоустановения 7-дневен срок, е изпратена новопостъпила информация за публикуване в ЕРИК относно 22 дарения - име на физическото лице, вид, цел и размер на дарението, както и 12 броя декларации за произход на дарените средства, в случаите, когато надвишават размера на минималната работна заплата. Спазени са изискванията на чл. 171, ал. 4 от ИК, във връзка с ал. 2, т. 5 и т. 8 от същата норма.75 Извън законоустановения 7-дневен срок е изпратена за публикуване в ЕРИК информация за 10 дарения - име на физическото лице, вид, цел и размер на дарението, както и 6 броя декларации за произход на дарените средства, в случаите, когато надвишават размера на минималната работна заплата. Не са спазени изискванията на чл. 171, ал. 4 от ИК, във връзка с ал. 2, т. 5 и т. 8 от същата норма.76 От КП „ПП Движение 21 - ПП НДСВ“, в законоустановения 7-дневен срок, е изпратена новопостъпила информация за публикуване в ЕРИК относно 3-те финансирания със средства на двамата кандидати77 – имената на кандидатите и размера на предоставените от тях средства, както и 3 броя декларации за произход на средствата, тъй като са в размер над минималната работна заплата, с което са спазени изискванията на чл. 171, ал. 4 от ИК, във връзка с ал. 2, т. 6 и т. 8 от същата норма.78 Във връзка с предизборната кампания КП „ПП Движение 21 - ПП НДСВ“ е работила с 2 рекламни агенции и 1 агенция за връзки с обществеността, като информацията за наименованията на агенциите е изпратена в законоустановения 7-дневен срок, с което са изпълнени изискванията на чл. 171, ал. 4 от ИК, във връзка с ал. 2, т. 9 от същата норма.79 Предоставената от КП „ПП Движение 21 - ПП НДСВ“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК, с изключение на информацията за 10 дарения и свързаните с тях 6 броя декларации, предоставена извън законоустановения срок. 3. Разходи и поети задължения за предизборната кампания Отчетеният от КП „ПП Движение 21 - ПП НДСВ“ общ размер на разходите, извършени във връзка с предизборната кампания за изборите за президент и вицепрезидент на Република България, проведени на 06.11.2016 г., е 243 983 лв. От общо отчетените разходи, 225 261 лв. (92% от общия размер на разходите) са за външни услуги, 18 672 лв. са средства за медиен пакет, предоставени по реда на чл. 178 от ИК, и 50 лв. за материали. Отчетените разходи за външни услуги са предназначени за: медийни услуги; плакати, флаери, диплянки, брошури и други; масови прояви; пощенски и куриерски услуги; наеми за помещения, транспортни средства, рекламни съоръжения и други разходи за външни услуги. Извършена е сравнителна проверка на отчетените разходи от коалицията с изисканата и получена информация от доставчици на стоки и услуги. Установените разходи съответстват на отчетените.80 Установено е, че от КП „ПП Движение 21 - ПП НДСВ“ е поето задължение в размер на 14 218 лв. към доставчик на услуга по договор, което е включено в общия размер на разходите, но изрично не е оповестено в отчета на коалицията на ред „поети задължения за получени стоки и/или услуги за предизборната кампания, неразплатени към датата на съставяне на отчета“, поради допуснат пропуск. Към датата на внасяне на отчета в Сметната палата задължението не е погасено. Задължението е изплатено със средства на ПП „Движение 21“, с произход държавна субсидия, след края на предизборната кампанията, като сумата е преведена на доставчика по банков път, от сметката, използвана за нуждите на предизборната кампания.81 Отчетените разходи за медиен пакет по реда на чл. 178 от ИК, в размер на 18 672 лв., съответстват на предоставените по информация от ЦИК.82 Констатира се съответствие при извършената проверка между отчетените разходи и установените на база първична документация. Извършените разходи от КП „ПП Движение 21 - ПП НДСВ“ са документално обосновани и осчетоводени.83 При направената документална проверка, анализ на разходите и осъществените плащания е установено, че разходите със стойностно изражение над 1 000 лв., са извършени по банков път, с което е спазено изискването на чл. 170, ал. 1 от ИК.84 Отчетените разходи от КП „ПП Движение 21 - ПП НДСВ“ са документално обосновани и съответстват на установените. Разходите, в размер над 1 000 лв., са извършени по банков път, в съответствие с изискванията на ИК. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 245 203 лв. Общият размер на отчетените изразходвани средства за финансиране на кампанията е 243 983 лв., в т.ч. поети задължения в размер на 14 218 лв. Отчетените разходи – 243 983 лв. и отчетените непарични дарения – 1 220 лв. на КП „ПП Движение 21 - ПП НДСВ“, общо в размер на 245 203 лв., не надхвърлят определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. Спазени са от КП „ПП Движение 21 - ПП НДСВ“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел шести Коалиция от партии „РЕФОРМАТОРСКИ БЛОК“ (КП „РЕФОРМАТОРСКИ БЛОК“) 1. Приходи за финансиране на предизборната кампания Общият размер на декларираните приходи в отчета на КП „РЕФОРМАТОРСКИ БЛОК“ за приходите, разходите и поетите задължения за плащане във връзка с предизборната кампания за избори за президент и вицепрезидент на Република България, проведени на 06.11.2016 г., възлиза на 817 353 лв. Формираните приходи са от собствени средства на политическите партии, участващи в коалицията, в размер на 739 441 лв., и от дарения от физически лица - 77 912 лв. Установените при проверката приходи от собствени средства на политическите партии, участващи в коалицията, са съответно от: ПП „Движение България на гражданите“ - 224 000 лв., ПП „Съюз на демократичните сили“ - 143 500 лв., ПП „Демократи за силна България“ - 235 941 лв., ПП „Български земеделски народен съюз“ - 56 000 лв., ПП „Народна партия „Свобода и достойнство“ - 40 000 лв. и ПП „Българска нова демокрация“ - 40 000 лв.85 Направени са 265 парични дарения от 254 физически лица на обща стойност 77 912 лв.86 За потвърждаване на паричните дарения са направени запитвания до 52 физически лица (20 на сто общия брой), дарили средства за финансиране на предизборната кампания на КП „РЕФОРМАТОРСКИ БЛОК“. От 15 дарителя са потвърдени направените от тях 16 дарения87, а от останалите 37 дарителя не е получена информация.88 Отчетените приходи са документално обосновани и съответстват на установените при проверката на първичните счетоводни документи.89 Всички приходи на стойност над 1 000 лв. са извършени по банков път, в съответствие с чл. 170, ал. 1 от ИК.90 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От КП „РЕФОРМАТОРСКИ БЛОК“ са спазени изискванията на Изборния кодекс относно източниците за финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и съответстват на декларираните в отчета на коалицията. Приходи над 1 000 лв. са извършени по банков път, съгласно Изборния кодекс. 2. Представяне на информация за публикуване в ЕРИК В хода на предизборната кампания от КП „РЕФОРМАТОРСКИ БЛОК“, в законоустановените 5-дневен и 7-дневен срокове, е изпратена и публикувана информация в ЕРИК за имената на 255 дарителя91, вида, целта и размера на направените от тях дарения, както и 33 броя декларации за произход на средствата в размер над минималната работна заплата, в съответствие с изискванията на чл. 171, ал. 3 и ал. 4 от ИК, във връзка с т. 5 и т. 8 от същата норма.92 От КП „РЕФОРМАТОРСКИ БЛОК“, в законоустановените 5-дневен и 7-дневен срокове, е изпратена и публикувана информация в ЕРИК за имената на една социологическа и две рекламни агенции, с които коалицията е работила във връзка с предизборната кампания, с което са спазени изискванията на чл. 171, ал. 3 и ал. 4 от ИК, във връзка с ал. 2, т. 9 от същата норма.93 От коалицията от партии е изпратена информация за публикуване в ЕРИК за наименованията на доставчици на медийни услуги, с които е работила във връзка с предизборната кампания.94 Предоставената от КП „РЕФОРМАТОРСКИ БЛОК“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК. 3. Разходи и поети задължения за предизборната кампания Отчетеният общ размер на извършените от КП „РЕФОРМАТОРСКИ БЛОК“ разходи по време на предизборната кампания е 822 644 лв., в т.ч. 19 403 лв. са поети задължения за получени стоки и/или услуги, неразплатени към датата на съставяне на отчета. От общо отчетените разходи, 17 110 лв. (2%) са разходи за материали, 798 111 лв. (97%) са разходи за външни услуги и останалата част от 7 423 лв. (1%) са разходи за такси и командировки. Отчетените разходи за външни услуги са предназначени за: медийни услуги, социологически проучвания, плакати, флаери, диплянки, брошури и други, масови прояви, наеми за помещения, транспортни средства, рекламни съоръжения и други разходи за външни услуги. Извършена е сравнителна проверка на отчетените разходи от коалицията с изисканата и получена информация от доставчици на стоки и услуги. Установените разходи съответстват на отчетените, с изключение на два от тях на обща стойност 288 лв., невключени в отчета на коалицията и осчетоводени към датата на извършване на одита.95 Въз основа на установеното, общият размер на разходите на КП „РЕФОРМАТОРСКИ БЛОК“ е 822 932 лв. Отчетените разходи от КП „РЕФОРМАТОРСКИ БЛОК“ са документално обосновани, осчетоводени са и съответстват на установените при извършените проверки, с изключение на невключените в отчета разходи на обща стойност 288 лв.96 При направената документална проверка, анализ на разходите и осъществените плащания е установено, че всеки разход със стойностно изражение над 1 000 лв. е извършен по банков път, с което е спазено изискването на чл. 170, ал. 1 от ИК.97 Отчетените поети задължения в размер на 19 403,40 лв. представляват неразплатени задължения към 5 доставчика на стоки и услуги. След датата на представяне на отчета пред Сметната палата, част от тях - 16 469,65 лв.98 са разплатени с наличните средства в банковата сметка на коалицията и предоставени парични средства от ПП „Демократи за силна България“ (2 414 лв.). Към датата на извършване на одита, поетото задължение към 1 доставчик в размер на 2 933,75 лв., не е разплатено. Информацията се потвърждава и от извършеното запитване до доставчиците, към които КП „РЕФОРМАТОРСКИ БЛОК“ има поети задължения, отразени в отчета на коалицията.99 Установените разходи за предизборната кампания са документално обосновани и не съответстват на отчетените с 288 лв., които са осчетоводени след представянето на отчета в Сметната палата. Към датата на извършване на одита, КП „РЕФОРМАТОРСКИ БЛОК“ има неразплатено задължение към един доставчик. Разходите на стойност над 1 000 лв. са извършени по банков път, в съответствие с Изборния кодекс. 4. Общ размер на финансиране на предизборната кампания Декларираните средства за финансиране на предизборната кампания са в размер на 817 353 лв. Установеният общ размер на изразходваните средства за финансиране на кампанията е 822 932 лв., в т.ч. поети задължения в размер на 19 403 лв. Размерът на изразходваните средства за финансирането на предизборната кампания на КП „РЕФОРМАТОРСКИ БЛОК“ не надхвърля определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. Спазени са от КП „РЕФОРМАТОРСКИ БЛОК“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел седми Инициативен комитет за издигане на независим кандидат за президент Веселин Найденов Марешки и независим кандидат за вицепрезидент Петър Живков Петров (ИнК „Веселин Марешки и Петър Петров“) 1. Приходи за финансиране на предизборната кампания От ИнК „Веселин Марешки и Петър Петров“ са отчетени във връзка с предизборната кампания за избори президент и вицепрезидент на Република България, проведени през 2016 г., приходи в размер на 257 844 лв. Отчетените приходи са от предоставени парични средства от членове на инициативния комитет в размер на 10 528 лв., две финансирания с парични средства на издигнатия кандидат в размер на 39 990 лв., получени дарения от физически лица в размера на 168 256 лв. и 39 070 лв. - средства за медиен пакет по реда на чл. 178 от ИК. За потвърждаване на паричните дарения100 са отправени запитвания до 100 физически лица (20 на сто общия брой), дарили средства за финансиране на предизборната кампания на ИнК „Веселин Марешки и Петър Петров“. От 59 дарителя са потвърдени направените от тях дарения, а от 1 – не е потвърдено направеното дарение, въпреки наличието на подписан от лицето договор за дарение. От останалите 40 дарителя не е получена информация.101 Отчетените приходи от инициативния комитет са документално обосновани с първични счетоводни документи и съответстват на установените.102 Приходи, в размер над 1 000 лв., са извършени по банков път, в съответствие с чл. 170, ал. 1 от ИК.103 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От ИнК „Веселин Марешки и Петър Петров“ са спазени изискванията на Изборния кодекс относно източниците на финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и съответстват на декларираните в отчета на инициативния комитет. Приходите в размер над 1 000 лв. са извършени по банков път, съгласно ИК. 2. Представяне на информация за публикуване в ЕРИК В хода на предизборната кампания, в законоустановения 7-дневен срок, е изпратена за публикуване в ЕРИК информация относно имената, вида, целта и размера на направените дарения от 502 физически лица, както и 1 декларация за произход на средствата, в случай, когато средствата надвишават една минимална работна заплата, с което са изпълнени изискванията на чл. 171, ал. 4 от ИК, във връзка с ал. 2, т. 5 и т. 8 от същата норма.104 В хода на предизборната кампания, в законоустановения 7-дневен срок, е изпратена за публикуване в ЕРИК информация относно имената на издигнатия кандидат и 27 от членовете на инициативния комитет, предоставили парични средства за предизборната кампания105, размера на средствата, както и 2 декларации за произход на средствата, тъй като надвишават размера на една минимална работна заплата. Изпълнени са изискванията на чл. 171, ал. 4 от ИК, във връзка с ал. 2, т. 6 и т. 8 от същата норма.106 При проверката е установено, че 1 физическо лице е предоставило за безвъзмездно ползване услуга във връзка с предизборната кампания на ИнК „Веселин Марешки и Петър Петров“. В законоустановения 5-дневен срок, от инициативния комитет, е изпратена за публикуване в ЕРИК информация за имената на физическото лице, предоставило за безвъзмездно ползване услуга, и вида на услугата. Спазени са изискванията на чл. 171, ал. 3 от ИК, във връзка с ал. 2, т. 7 и т. 8 от същата норма.107 Във връзка с предизборната кампания ИнК „Веселин Марешки и Петър Петров“ е работил с една социологическа агенция. Информация за наименованието на агенцията е изпратена за публикуване в ЕРИК в законоустановения 7-дневен срок, с което е спазено изискването на чл. 171, ал. 4 от ИК, във връзка с ал. 2, т. 9 от същата норма.108 От инициативния комитет е изпратена информация за публикуване в ЕРИК за наименованията на доставчици на медийни услуги, с които е работил във връзка с предизборната кампания.109 Предоставената от ИнК „Веселин Марешки и Петър Петров“ информация за публикуване в ЕРИК е в съответствие със законово регламентираната. Информацията е изпратена в Сметната палата в хода на предизборната кампания, съгласно изискванията на ИК. 3. Разходи и поети задължения за предизборната кампания Отчетеният общ размер на разходите, извършени във връзка с предизборната кампания за избори за президент и вицепрезидент на Република България, проведени през 2016 г., от ИнК „Веселин Марешки и Петър Петров“, е 256 776 лв. Отчетените на ред „поети задължения за получени стоки и/или услуги за предизборната кампания, неразплатени към датата на съставяне на отчета“ в размер на 39 070 лв. представляват средствата за ползвания медиен пакет, предоставени по реда на чл. 178 от ИК, и неразплатени към датата на съставяне на отчета.110 От общо отчетените разходи, 209 110 лв. (81,4% от общия размер на разходите) са разходи за външни услуги, 8 596 лв. (3,4%) са разходи за материали и данъци, а 39 070 лв. са разходи за медийни пакети по реда на чл. 178 от ИК. Отчетените разходи за външни услуги са предназначени за: медийни услуги; социологически проучвания; консултантски услуги; плакати, флаери, диплянки, брошури; и други разходи. Извършена е сравнителна проверка на отчетените разходи от ИнК „Веселин Марешки и Петър Петров“ с изисканата и получена информация от доставчици на стоки и услуги. Установените разходи съответстват на отчетените.111 Отчетените разходи за медиен пакет по реда на чл.178 от Изборния кодекс в размер на 39 070 лв. съответстват на предоставената информация от ЦИК.112 Извършените разходи от ИнК „Веселин Марешки и Петър Петров“ са документално обосновани и съответстват на отчетените.113 При направената документална проверка, анализ на разходите и осъществените плащания е установено, че разходите в размер над 1 000 лв. са извършени по банков път, в съответствие с изискването на чл. 170, ал. 1 от ИК.114 Отчетените разходи са документално обосновани и съответстват на установените от извършените проверки. Разходите, в размер над 1 000 лв., са извършени по банков път, в съответствие с изискванията на ИК. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 257 844 лв. Общият размер на отчетените изразходвани средства за финансиране на кампанията е 256 776 лв. Размерът на изразходваните средства за финансирането на предизборната кампания на ИнК „Веселин Марешки и Петър Петров“ не надхвърля определения с чл. 165, ал. 1, т. 3, б. „а“ от ИК максимален общ размер на финансиране на предизборната кампания за избори за президент и вицепрезидент на Република България. Спазени са от ИнК „Веселин Марешки и Петър Петров“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел осми Инициативен комитет за издигане на независим кандидат за президент Николай Йорданов Банев и независим кандидат за вицепрезидент Сали Шабан Ибрям (ИнК „Николай Банев и Сали Ибрям“) 1. Приходи за финансиране на предизборната кампания Общата стойност на набраните средства за финансиране на предизборната кампания на ИнК „Николай Банев и Сали Ибрям“ е 40 053 лв., които представляват парични средства, предоставени от трима членове на инициативния комитет в размер на 1 330 лв. и средствата за медиен пакет, предоставени по реда на чл. 178 от ИК, в размер на 38 723 лв. Не са установени и не са отчетени приходи в размер над 1 000 лв., което не налага постъпването им по банков път.115 Установените при проверката приходи са документално обосновани и съответстват на декларираните в отчета на инициативния комитет.116 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От ИнК „Николай Банев и Сали Ибрям“ са спазени изискванията на Изборния кодекс относно източниците за финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и съответстват на декларираните в отчета. 2. Представяне на информация за публикуване в ЕРИК В хода на предизборната кампания, в законоустановения 7-дневен срок, е изпратена изискуемата информация за публикуване в ЕРИК за предоставените средства от един от членовете на инициативния комитет, както и декларация за произход на средствата, тъй като надвишават минималната работна заплата, с което са изпълнени изискванията на чл. 171, ал. 4 от ИК, във връзка с ал. 2, т. 6 и т. 8 от същата норма.117 Информация относно имената и размера на предоставените парични средства, в размер под една минимална работна заплата от двама членове на инициативния комитет, преди началото на предизборната кампания, не е изпратена за публикуване в ЕРИК, в нарушение на чл. 171, ал. 2, т. 6 от ИК.118 Във връзка с предизборната кампания, на ИнК „Николай Банев и Сали Ибрям“ е предоставена за безвъзмездно ползване услуга от едно физическо лице. Информация за името на физическото лице, предоставило за безвъзмездно ползване услуга за предизборната кампания, и вида на услугата е подадена в законоустановения 7-дневен срок, с което е спазено изискването на чл. 171, ал. 4 от ИК, във връзка с ал. 2, т. 7 от същата норма.119 От инициативния комитет е изпратена информация за публикуване в ЕРИК за наименованията на доставчици на медийни услуги, с които е работил във връзка с предизборната кампания.120 От ИнК „Николай Банев и Сали Ибрям“ не е спазено законовото изискване за изпращане за публикуване в ЕРИК на информация относно предоставените средства от двама членове на инициативния комитет. Предоставената от инициативния комитет информация относно предоставените средства от един от членовете му и една предоставена за безвъзмездно ползване услуга е в съответствие със законово регламентираната и съдържа изискуемите данни, като същата е изпращана, в хода на предизборната кампания, в Сметната палата за публикуване в ЕРИК в законоустановения срок. 3. Разходи и поети задължения за предизборната кампания Отчетеният общ размер на финансирането на предизборната кампания на ИнК „Николай Банев и Сали Ибрям“ за избори за президент и вицепрезидент на Република България, проведени на 06.11.2016 г., е в размер на 40 053 лв. От общо отчетените разходи, 1 330 лв. (3% от общия размер на разходите) са разходи за външни услуги и 38 723 лв. (97%) са разходи за медиен пакет по реда на чл. 178 от ИК. Отчетените разходи за външни услуги са предназначени за: медийни услуги – 360 лв.; разходи за масови прояви - 830 лв. и други разходи. Извършена е сравнителна проверка на отчетените разходи от инициативния комитет с изисканата и получена информация от доставчици на стоки и услуги. Установените разходи съответстват на отчетените.121 Размерът на отчетените разходи за медиен пакет съответства на размера, съгласно предоставената информация от ЦИК.122 Отчетените разходи са документално обосновани и съответстват на установените при извършените проверки.123 При проверката на плащанията е установено, че няма разходи в размер над 1 000 лв., което не налага извършването им по банков път.124 Отчетените разходи са документално обосновани и съответстват на установените от извършените проверки. 4. Общ размер на финансиране на предизборната кампания Декларираните средства за финансиране на предизборната кампания са в размер на 40 053 лв. Отчетеният общ размер на изразходваните средства за финансиране на кампанията е 40 053 лв. Размерът на изразходваните средства за финансирането на предизборната кампания на ИнК „Николай Банев и Сали Ибрям“ не надхвърля определения с чл. 165, ал. 1, т. 3, б. „а” от ИК общ размер на финансиране на предизборна кампания за избори за президент и вицепрезидент на Република България. Спазени са от ИнК „Николай Банев и Сали Ибрям“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел девети Инициативен комитет за издигане на независим кандидат за президент Пламен Василев Орешарски и независим кандидат за вицепрезидент Данаил Стоянов Папазов (ИнК „Пламен Орешарски и Данаил Папазов“) 1. Приходи за финансиране на предизборната кампания Във връзка с предизборната кампания за избори за президент и вицепрезидент на Република България, проведени на 06.11.2016 г., от ИнК „Пламен Орешарски и Данаил Папазов“ са отчетени приходи в размер на 123 009 лв. Oт тях 85 202 лв. са парични дарения от 130 физически лица125 и 37 807 лв. - средства за медиен пакет, предоставени по реда на чл. 178 от Изборния кодекс. Получените приходи са документално обосновани с договори и първични счетоводни документи.126 За потвърждаване на паричните дарения127 са отправени запитвания до 26 физически лица (20 на сто общия брой), дарили средства за финансиране на предизборната кампания на ИнК „Пламен Орешарски и Данаил Папазов“. От 14 дарителя са потвърдени направените от тях дарения, а от останалите 12 - не е получена информация.128 Пет от даренията са на стойност над 1 000 лв. и са извършени по банков път, в съответствие с изискванията на чл. 170, ал.1 от ИК.129 При извършената сравнителна проверка на отчетените разходи от инициативния комитет с изисканата и получена информация от доставчици на медийни услуги, е установено наличието на предоставена услуга, на стойност 288 лв.130, за която е издадена фактура, получател на която е ИнК „Пламен Орешарски и Данаил Папазов“. Услугата е предоставена в рамките на предизборната кампания, платена е и има характер на предоставено непарично дарение на физическо лице. Към датата на съставяне на отчета, физическото лице – дарител не е предоставило информация в инициативния комитет за своевременното й включване в отчета.131 Въз основа на установените факти и обстоятелства, приходите на ИнК „Пламен Орешарски и Данаил Папазов“ следва да бъдат увеличени с 288 лв. Стойността на установените приходи е 123 297 лв. При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От ИнК „Пламен Орешарски и Данаил Папазов“ са спазени изискванията на Изборния кодекс относно източниците за финансиране на предизборната кампания. Спазени са законовите забрани за финансиране и подпомагане на предизборната кампания. Установените при проверката приходи са документално обосновани и не съответстват на декларираните в отчета на инициативния комитет с 288 лева. Приходи над 1 000 лв. са извършени по банков път, съгласно Изборния кодекс. 2. Представяне на информация за публикуване в ЕРИК В хода на предизборната кампания, в законоустановения 7-дневен срок, е изпратена изискуемата информация за публикуване в ЕРИК за извършените 127 парични дарения, както и 5 декларации за произход на средствата, в случаите, когато надвишават минималната работна заплата, с което са изпълнени изискванията на чл. 171, ал. 4 от ИК, във връзка с ал. 2, т. 5 и т. 8 от същата норма. 132 В законоустановения 7-дневен срок, е изпратена за публикуване в ЕРИК изискуемата информация за 3 лица като дарители, вместо като членове на инициативния комитет, предоставили средства, поради допусната техническа грешка.133 Изпратена е в законоустановения 7-дневен срок информация за името на едно физическо лице и вида на безвъзмездно предоставената от него услуга, с което са изпълнени изискванията на чл. 171, ал. 4 от ИК, във връзка с ал. 2, т. 7 от същата норма.134 Предоставената от ИнК „Пламен Орешарски и Данаил Папазов“ информация за публикуване в ЕРИК е в съответствие със законово регламентираната. Информацията е изпратена в Сметната палата по време на предизборната кампания, съгласно изискванията на ИК. 3. Разходи и поети задължения за предизборната кампания Отчетеният общ размер на извършените от ИнК „Пламен Орешарски и Данаил Папазов“ разходи във връзка с предизборната кампания за президент и вицепрезидент на Република България, проведени на 06.11.2016 г., е 122 989 лв. Oтчетени са разходи за външни услуги - 81 246 лв. (66% от общия размер на разходите), за материали - 489 лв., за възнаграждения за временно нает персонал във връзка с предизборната кампания - 3 287 лв. и свързаните с тях осигурителни вноски - 88 лв., банкови такси - 72 лв. и 37 807 лв. разходи за ползван медиен пакет, предоставен по реда на чл. 178 от ИК. Като разходи за външни услуги са отчетени разходи за: медийни услуги, консултантски услуги, плакати, флаери, диплянки, брошури и други, масови прояви (публични събрания и концерти), наеми за помещения, транспортни средства, рекламни съоръжения. Извършена е сравнителна проверка на отчетените разходи от инициативния комитет с изисканата и получена информация от доставчици на стоки и услуги. Установените разходи съответстват на отчетените.135 Отчетените разходи за медиен пакет по реда на чл. 178 от ИК са в размер на 37 807 лв. и съответстват на предоставената информация от ЦИК.136 Отчетените разходи са документално обосновани, осчетоводени са и съответстват на установените.137 При направената документална проверка, анализ на разходите и осъществените плащания е установено, че всички разходи, със стойностно изражение над 1 000 лв., са извършени по банков път, с което е спазено изискването на чл. 170, ал. 1 от ИК.138 Отчетените разходи са документално обосновани и съответстват на установените от извършените проверки. Разходите, в размер над 1 000 лв., са извършени по банков път, в съответствие с Изборния кодекс. 4. Общ размер на финансиране на предизборната кампания Установените осигурени средства за финансиране на предизборната кампания са в размер на 123 297 лв. Общият размер на отчетените изразходвани средства за финансиране на кампанията е 122 989 лв. Отчетените разходи – 122 989 лв. и неотчетеното непарично дарение – 288 лв. на ИнК „Пламен Орешарски и Данаил Папазов“, общо в размер на 123 277 лв., не надхвърлят определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. От ИнК „Пламен Орешарски и Данаил Папазов“ са спазени законовите изисквания за общия размер на финансиране на предизборната кампания за избори за президент и вицепрезидент на Република България. Раздел десети Инициативен комитет за издигане на независим кандидат за президент Пламен Панайотов Пасков и независим кандидат за вицепрезидент Светозар Стоянов Съев (ИнК „Пламен Пасков и Светозар Съев“) 1. Приходи за финансиране на предизборната кампания Отчетените приходи във връзка с предизборната кампания за избори за президент и вицепрезидент на Република България, проведени през 2016 г., на ИнК „Пламен Пасков и Светозар Съев“ са в размер на 38 168 лв., представляващи дарения от физически лица - 2 826 лв. и средства за медиен пакет, предоставени по реда на чл. 178 от Изборния кодекс, в размер на 35 342 лв.139 Установено е, че едно финансиране с парични средства от кандидат на инициативния комитет в размер на 10 лв., вследствие на техническа грешка е отчетено като дарение от физическо лице, а следва да бъде отчетено като предоставени парични средства от издигнатия от ИнК кандидат.140 За предизборната кампания на инициативния комитет са получени 9 парични дарения от физически лица на обща стойност 2 816 лв. За потвърждаване на даренията141 са направени запитвания до всички физически лица, дарили средства за финансиране на предизборната кампания на ИнК „Пламен Пасков и Светозар Съев“. От 4 дарителя са потвърдени направените от тях дарения, а от останалите 5 дарителя не е получена информация.142 Установен е само един приход - дарение в размер над 1 000 лв., което е постъпило по банков път, в съответствие с изискването на чл. 170, ал. 1 от ИК.143 Декларираните приходи на ИнК „Пламен Пасков и Светозар Съев“ са документално обосновани и съответстват на установените.144 При извършените проверки не са установени нарушения на законовите забрани, свързани с финансирането и подпомагането на предизборната кампания. Спазени са изискванията на чл. 168, ал. 1 от ИК. От ИнК „Пламен Пасков и Светозар Съев“ са спазени изискванията на Изборния кодекс относно източниците на финансиране на предизборната кампания. Спазени са законовите забрани за финансиране и подпомагане на предизборната кампания. Декларираните приходи са документално обосновани и съответстват на отчетените. Приход над 1 000 лв. е постъпил по банков път, в съответствие с ИК. 2. Представяне на информация за публикуване в ЕРИК В резултат на техническа грешка, за публикуване в ЕРИК са подадени неправилно следните данни: кандидат, издигнат от ИнК е посочен погрешно като дарител; едно парично дарение от физическо лице, е обявено с по-голяма стойност от действителната с 66,34 лв.; две парични дарения от физически лица, са обявени с по-малки стойности от действителните - съответно с 30 лв. и 0,40 лв.145 Предоставената от ИнК „Пламен Пасков и Светозар Съев“ информация по реда на чл. 171, ал. 2, т. 5 (имената на 9 дарители, видът, целта и размерът на направените дарения), т. 6. (имената на 1 кандидат, предоставил средства и размера на средствата), т. 7 (имената на 3 физически лица, предоставили за безвъзмездно ползване вещи за предизборната кампания, срокът на ползването, видът и описанието на предоставените за ползване вещи) и т. 8 (2 декларации за произхода на дарените средства и 3 декларации на физическите лица за собственост на предоставените за безвъзмездно ползване вещи), е в съответствие със законово регламентираната и съдържа изискуемите данни, като същата е изпратена в Сметната палата за публикуване в ЕРИК със закъснение спрямо законоустановения 7-дневен срок по чл. 171, ал. 4 от ИК.146 Предоставената от ИнК „Пламен Пасков и Светозар Съев“ информация за публикуване в ЕРИК е в съответствие със законово регламентираната. Информацията е изпратена за публикуване в Сметната палата, като не е спазен срока по ИК. 3. Разходи и поети задължения за предизборната кампания Отчетеният общ размер на финансирането на предизборната кампания на ИнК „Пламен Пасков и Светозар Съев“ за избори за президент и вицепрезидент на Република България, проведени през 2016 г., е 38 168 лв. От общо отчетените разходи, 948 лв. (2,5% от общия размер на разходите) са за материали, 536 лв. (1,4%) са за външни услуги, 1 342 лв. (3,5%) са за командировки и 35 342 лв. са разходи, представляващи средства за медиен пакет, предоставени по реда на чл. 178 от ИК. Отчетените разходи за външни услуги са предназначени за: наеми за помещения - 270 лв., електронни издания - 94 лв. и други разходи за външни услуги - 172 лв. Извършена е сравнителна проверка на отчетените разходи от ИнК „Пламен Пасков и Светозар Съев“ с изисканата и получената информация от доставчици на стоки и услуги. Установено е, че не са предоставени данни от доставчици за извършени разходи от инициативния комитет, освен за средствата за медиен пакет, предоставени по реда на чл. 178 от ИК.147 Размерът на отчетените разходи за медиен пакет съответства на размера, съгласно предоставената информация от ЦИК.148 Установено е съответствие при извършената проверка между отчетените разходи и извършените на база първична документация. Отчетените разходи са документално обосновани.149 При извършената документална проверка, анализ на разходите и осъществените плащания е установено, че няма разходи, които да надвишават 1 000 лв., което да изисква спазването на чл. 170, ал. 1 от ИК.150 Отчетените разходи от ИнК „Пламен Пасков и Светозар Съев“ са документално обосновани и съответстват на установените. 4. Общ размер на финансиране на предизборната кампания Декларираните осигурени средства за финансиране на предизборната кампания са в размер на 38 168 лв. Общият размер на отчетените изразходвани средства за финансиране на кампанията е 38 168 лв. Размерът на изразходваните средства за финансирането на предизборната кампания на ИнК „Пламен Пасков и Светозар Съев“ не надхвърля определения с чл. 165, ал. 1, т. 3, б. „а” от ИК общ размер на финансиране на предизборна кампания за избори за президент и вицепрезидент на Република България. Спазени са от ИнК „Пламен Пасков и Светозар Съев“ законовите изисквания за общия размер на финансиране на предизборната кампания за избори за президент и вицепрезидент на Република България. Раздел единадесети Инициативен комитет за издигане на независим кандидат за президент Румен Георгиев Радев и независим кандидат за вицепрезидент Илияна Малинова Йотова (ИнК „Румен Радев и Илияна Йотова“) 1. Приходи за финансиране на предизборната кампания Приходите във връзка с предизборната кампания на ИнК „Румен Радев и Илияна Йотова“ са в размер на 878 743 лв., представляващи собствени средства на членовете на инициативния комитет - 50 245 лв., собствени средства на кандидатите - 65 900 лв., дарения от физически лица - 723 172 лв. и средства за медиен пакет, предоставени по реда на чл. 178 от Изборния кодекс в размер на 39 426 лв. Установени са извършени 41 финансирания от 27 членове на инициативния комитет в общ размер на 51 245 лв., съответно 49 071 лв. са парични средства и 2 174 лв. - непарични средства, предоставени под формата на заплатени услуги за предизборната кампания, но поради допусната техническа грешка са отчетени като 50 245 лв. В следствие на техническата грешка, предоставените средства от един член на инициативния комитет на стойност 1 000 лв. са отчетени като дарение от физическо лице.151 От общо посочените в отчета 65 900 лв. собствени средства на издигнатите от инициативния комитет кандидати, 61 000 лв. са парични средства и 4 900 лв. са непарични средства, предоставени под формата на заплатена услуга за предизборната кампания. За предизборната кампания на инициативния комитет са отчетени 1 101 парични дарения от 1 093 физически лица на обща стойност 723 172 лв., като реално установените са 1 100 парични дарения от 1 092 физически лица на обща стойност 722 172 лв. Разликата се дължи на допусната техническа грешка, обяснена по-горе.152 За потвърждаване на паричните дарения са отправени запитвания до 220 физически лица (20 на сто общия брой), дарили средства за финансиране на предизборната кампания на ИнК „Румен Радев и Илияна Йотова“. От 126 дарителя са потвърдени направените от тях дарения, а от останалите 94 - не е получена информация.153 Установено е набиране на средства в размер на 87 223 лв.154, за финансиране на предизборната кампания на инициативния комитет и след приключването й, което е недопустимо и в несъответствие с Изборния кодекс.155 При извършената сравнителна проверка на отчетените разходи от инициативния комитет с изисканата и получена информация от доставчици на стоки и услуги, е установено наличието на предоставени услуги, на обща стойност 1 155,15 лв., за които са издадени съответните разплащателни документи. Услугите са предоставени в рамките на предизборната кампания, платени са със средства на физически лица и не са отчетени като „получени непарични дарения“ в отчета. Въз основа на установените факти и обстоятелства, приходите на ИнК „Румен Радев и Илияна Йотова“ следва да бъдат увеличени с 1 155,15 лв.156 Стойността на установените приходи е 879 898 лв. При извършената сравнителна проверка е установено, че на доставчици на медийни услуги по 3 фактури са заплатени общо 540 лв. от Общински съвети на ПП „Българска социалистическа партия“, което представлява финансиране от юридическо лице на предизборната кампания на инициативния комитет и е в несъответствие с изискването на чл. 168, ал. 1 от ИК. Финансирането не е отразено в отчета на инициативния комитет.157 Декларираните приходи са документално обосновани и съответстват на установените, с изключение на невключените непарични дарения на обща стойност 1 155 лв.158 Всички приходи в размер над 1 000 лв., са постъпили по банков път, в съответствие с изискването на чл. 170, ал. 1 от ИК.159 От ИнК „Румен Радев и Илияна Йотова“ са спазени изискванията на Изборния кодекс относно източниците на финансиране на предизборната кампания и законовите забрани за финансирането и подпомагането й, с изключение на установено финансиране в размер на 540 лв. от юридическо лице, в нарушение на ИК. Допуснато е набиране на средства за финансиране на предизборната кампания и след приключването й, в несъответствие с Изборния кодекс. Декларираните приходи са документално обосновани и съответстват на установените, с изключение на невключените непарични дарения на обща стойност 1 155 лв. Приходи над 1 000 лв. са постъпили по банков път, в съответствие с ИК. 2. Представяне на информация за публикуване в ЕРИК При извършване на одита е установено, че при оповестяване на информацията в ЕРИК от ИнК „Румен Радев и Илияна Йотова“ са допуснати следните технически грешки: името на един член на инициативния комитет и неговата декларация за произход на средствата са посочени погрешно в раздел „Дарители“ на ЕРИК вместо в раздел „Кандидати/членове“; финансирането от един от кандидатите с непарични средства в размер на 4 900 лв. и свързаната с него декларация за произход на средствата е оповестено в като парично; информацията за предоставените 2 003,89 лв. непарични средства (11 финансирания) от един член на инициативния комитет са оповестени като едно финансиране с парични средства в размер на 2 000 лв.; информацията за предоставените 169,91 лв. непарични средства (3 финансирания) от един член на инициативния комитет са оповестени като едно финансиране с парични средства в размер на 100 лв.; една безвъзмездно предоставена недвижима вещ е оповестена като безвъзмездно предоставена услуга.160 В хода на предизборната кампания, в законоустановените 5-дневен и 7-дневен срокове, от ИнК „Румен Радев и Илияна Йотова“ е изпратена за публикуване в ЕРИК изискуемата информация за 940 дарения161 – имена на физическите лица, вида, целта и размера на направените от тях дарения, както и 165 броя декларации162 за произход на средствата в размер над минималната работна заплата, в съответствие с изискванията на чл. 171, ал. 3 и ал. 4 от ИК, във връзка с т. 5 и т. 8 от същата норма.163 В хода на предизборната кампания, в законоустановените 5-дневен и 7-дневен срокове, от ИнК „Румен Радев и Илияна Йотова“ е изпратена за публикуване в ЕРИК изискуемата информация за 28 финансирания164 със средства на членове на инициативния комитет – имена и размер на предоставените средства, както и 16 декларации165 за произход на средствата в размер над минималната работна заплата, в съответствие с изискванията на чл. 171, ал. 3 и ал. 4 от ИК, във връзка с т. 6 и т. 8 от същата норма. За 8 финансирания с непарични средства от двама членове на инициативния комитет изискуемата информация, в т. ч. една декларация за произход на средствата, е изпратена за публикуване след законовия 5-дневен срок, в несъответствие с чл. 171, ал. 3 от ИК, във връзка с т. 6 и т. 8 от същата норма.166 В законоустановения 7-дневен срок, от ИнК „Румен Радев и Илияна Йотова“ е изпратена за публикуване в ЕРИК изискуемата информация за 4 финансирания167 със средства на кандидатите на инициативния комитет – имена и размер на предоставените средства, както и 4 декларации за произход на средствата в размер над минималната работна заплата, в съответствие с изискванията на чл. 171, ал. 4 от ИК, във връзка с т. 6 и т. 8 от същата норма.168 За подпомагане на предизборната кампания на ИнК „Румен Радев и Илияна Йотова“, от 89 физически лица са предоставени за безвъзмездно ползване 2 движими вещи - МПС, 1 недвижима вещ и 86 услуги. В законоустановените 5-дневен и 7-дневен срокове, от инициативния комитет е изпратена за публикуване в ЕРИК информация за имената на 88 физически лица, предоставили за безвъзмездно ползване вещи и услуги, срока на ползването, вида и описанието на предоставените вещи и вида на услугите, както и декларации за собственост на вещите, с което са спазени изискванията на чл. 171, ал. 3 и ал. 4 от ИК, във връзка с т. 7 и т. 8 от същата норма. Информация във връзка с една предоставена за безвъзмездно ползване услуга е предоставена за публикуване в ЕРИК със закъснение спрямо законоустановения 5-дневен срок, в несъответствие с чл. 171, ал. 3 от ИК, във връзка с т. 7 от същата норма.169 Във връзка с предизборната кампания ИнК „Румен Радев и Илияна Йотова“ е работил с две рекламни агенции и една агенция за осъществяване на връзки с обществеността. Информация за наименованието на една рекламна агенция е изпратена за публикуване в ЕРИК в законоустановения 5-дневен срок, в съответствие с чл. 171, ал. 3 от ИК във връзка с ал. 2, т. 9 от същата норма. Информация за наименованието на другата рекламна агенция е изпратена за публикуване в ЕРИК със закъснение спрямо законоустановения 7-дневен срок, а изискуемата информация за агенцията за осъществяване на връзки с обществеността не е изпратена за публикуване, в несъответствие с чл. 171, ал. 4 от ИК, във връзка с ал. 2, т. 9 от същата норма.170 От инициативния комитет е изпратена информация за публикуване в ЕРИК за наименованията на доставчици на медийни услуги, с които е работил във връзка с предизборната кампания.171 От ИнК „Румен Радев и Илияна Йотова“ е изпратена изискуемата информация за публикуване в ЕРИК, в сроковете по Изборния кодекс, с изключение на информацията за 8 финансирания със средства на членове на инициативния комитет, в т. ч. една декларация за произход на средствата, за една предоставена за безвъзмездно ползване услуга, както и за наименованията на една рекламна и една агенция за осъществяване на връзки с обществеността, с които инициативния комитет e работил във връзка с предизборната кампания. 3. Разходи и поети задължения за предизборната кампания Отчетеният общ размер на разходите във връзка с предизборната кампания на ИнК „Румен Радев и Илияна Йотова“ за избори за президент и вицепрезидент на Република България, проведени през 2016 г., е 924 512 лв., в т.ч. 53 193 лв. са поети задължения за получени стоки и/или услуги, неразплатени към датата на съставяне на отчета. От общо отчетените разходи, 870 027 лв. (94% от общия размер на разходите) са за външни услуги, 10 610 лв. - за материали, 2 687 лв. - за командировки, 1 762 лв. - за данъци и такси, и 39 426 лв. са разходи, представляващи средства за медиен пакет, предоставени по реда на чл. 178 от ИК. Отчетените разходи за външни услуги са предназначени за: медийни услуги - 773 843 лв. (89% от разходите за външни услуги), плакати, флаери, диплянки, брошури и други - 45 382 лв., наеми за помещения, транспортни средства, рекламни съоръжения и други - 44 471 лв., масови прояви - 6 100 лв. и за пощенски и куриерски услуги и телефони - 231 лв. Извършена е сравнителна проверка на отчетените разходи от инициативния комитет с изисканата и получена информация от доставчици на стоки и услуги. Установените разходи съответстват на отчетените.172 Отчетените разходи за медиен пакет по реда на чл. 178 от Изборния кодекс в размер на 39 426 лв. съответстват на предоставената информация от ЦИК.173 Извършените разходи от ИнК „Румен Радев и Илияна Йотова“ са документално обосновани с първични счетоводни документи и съответстват на установените при извършените проверки.174 При направената документална проверка, анализ на разходите и осъществените плащания е установено, че разходите в размер над 1 000 лв. са извършени по банков път, в съответствие с изискването на чл. 170, ал. 1 от ИК.175 Общо отчетените 53 193 лв., представляващи поети задължения към 2 доставчика на услуги, съответстват на установените, и към датата на извършване на одита не са разплатени. Последното се потвърждава и от извършеното запитване до доставчиците, към които ИнК „Румен Радев и Илияна Йотова“ има поети задължения, отразени в отчета на инициативния комитет.176 Отчетените разходи от ИнК „Румен Радев и Илияна Йотова“ са документално обосновани и съответстват на установените. Към датата на извършване на одита, инициативният комитет има неразплатени задължения към двама доставчика. Разходите в размер над 1 000 лв. са извършени по банков път, в съответствие с изискванията на ИК. 4. Общ размер на финансиране на предизборната кампания Установените осигурени средства за финансиране на предизборната кампания са в размер на 879 898 лв. Общият размер на отчетените изразходвани средства за финансиране на кампанията е 924 512 лв., в т.ч. поети задължения в размер на 53 193 лв. Отчетените разходи – 924 512 лв., отчетените непарични средства/дарения – 7 074 лв. и неотчетените непарични дарения – 1 155 лв. на ИнК „Румен Радев и Илияна Йотова“, общо в размер на 932 741 лв., не надхвърлят определения с чл. 165, ал. 1, т. 3, б. „а“ от ИК общ размер на финансиране на предизборна кампания за избори за президент и вицепрезидент на Република България. От ИнК „Румен Радев и Илияна Йотова“ са спазени законовите изисквания за общия размер на финансиране на предизборната кампания за избори за президент и вицепрезидент на Република България. Част четвърта ЗАКЛЮЧЕНИЕ При извършения одит за съответствие на декларираните приходи и извършените разходи във връзка с предизборната кампания на участниците в изборите за президент и вицепрезидент на Република България, проведени на 06.11.2016 г., са извършени тестове по същество на 11 политически субекта, резултатите, от които са: 1. Относно спазване на законовите изисквания за представяне на информация и документи пред Сметната палата: От всички участници в изборите е спазено изискването на ИК в срок от 30 работни дни след изборния ден да представят отчет за приходите, разходите и поетите задължения за плащане във връзка с предизборната кампания пред Сметната палата по утвърден от нея образец. Констатирани са нарушения на изброените изисквания относно представянето на информация за публикуване в ЕРИК, както следва: Не е предоставена изискуемата информация за публикуване в ЕРИК от един инициативен комитет относно две финансирания със средства на членове на инициативния комитет, а от друг инициативен комитет относно една агенция за връзки с обществеността, с която е работил във връзка с предизборната кампания. Изискуемата информация за публикуване в ЕРИК е предоставена със закъснение: от една коалиция от партии и от един инициативен комитет относно направени дарения и свързаните с тях декларации за произход на дарените средства, в размер над минималната работна заплата; от два инициативни комитета относно финансирания със средства на кандидат на единия и членове на другия инициативен комитет, в т.ч. и декларация за произход на предоставените средства от един от членовете, в размер над минималната работна заплата; от два инициативни комитета във връзка с безвъзмездно предоставени вещи, в т.ч. декларации за собственост на вещите, и една предоставена безвъзмездна услуга. 2. Относно спазване на законовите изисквания за набиране на средства за финансиране на предизборната кампания: От един инициативен комитет са набирани средства за финансиране на предизборната кампания и след нейния край, в несъответствие с Изборни кодекс. Установени са неотчетени приходи от два инициативни комитета. Спазени са забраните относно източниците за финансиране и подпомагане на кампанията от всички одитирани политически субекти, с изключение на един инициативен комитет, за който е установено финансиране от юридическо лице, което не е отчетено. Изискването, приходите над 1 000 лв. да се получават по банков път, е спазено от всички одитирани политически субекти. 3. Относно спазване на законовите изисквания за извършване на разходи: При проверките са установени неотчетени разходи от една коалиция от партии. Два одитирани политически субекта имат неразплатени задължения към доставчици на стоки и услуги към датата на извършване на одита. Изискването, разходите над 1 000 лв. да се извършват по банков път, е спазено от всички одитирани политически субекти. 4. Относно спазване на определения общ размер за финансиране на предизборната кампания: Установените при одита размери на финансиране на предизборната кампания на отделните политически субекти са под определения в ИК общ размер за финансиране за избори за президент и вицепрезидент на Република България. Част пета ОТГОВОРИ НА ОДИТИРАНАТА ОРГАНИЗАЦИЯ Фактите и обстоятелствата, установени при одита и отразени в съответните раздели от Глава втора на Част трета „Констатации“ от проекта на одитен доклад са съгласувани с представителите на одитираните политически субекти. Представителите на всички одитирани политически субекти изразяват пълно съгласие и приемат напълно (изцяло) установените факти и обстоятелства. В подкрепа на констатациите от одитния доклад са събрани 86 броя одитни доказателства, които заедно с работните документи, отразяващи отделните етапи на одитния процес, се намират в Сметната палата на адрес: гр. София, ул. „Екзарх Йосиф” № 37. Настоящият одитен доклад е приет на основание, чл. 48, ал. 1 от Закона за Сметната палата с Решение № 171 от 22.06.2017 г. на Сметната палата. ОПИС НА ПРИЛОЖЕНИЯТА КЪМ ОДИТЕН ДОКЛАД № 0600101716 № Приложение Брой страници 1 Справка за участващите в коалиции политически партии 1 2 Списък на политическите субекти, на които при одита не се извършват тестове по същество 1 3 Списък на одитираните политически субекти, на които при одита се извършват тестове по същество, и представляващите ги лица 1 4 Резултати от проверката за спазване на законовите изисквания по чл. 172, ал. ал. 1, 3 и 4 от ИК 2 Приложение № 1 № по ред Справка за участващите в коалиции политически партии 1 КП „КАЛФИН-ПРЕЗИДЕНТ“ 1 ПП „АБВ (АЛТЕРНАТИВА ЗА БЪЛГАРСКО ВЪЗРАЖДАНЕ)“ 2 ПП „БЪЛГАРСКА ПАРТИЯ ЛИБЕРАЛИ“ 3 ПП „ОБЕДИНЕН БЛОК НА ТРУДА БЪЛГАРСКИ ЛЕЙБЪРИСТИ“ 4 ПП „ФЕДЕРАЦИЯ АКТИВНО ГРАЖДАНСКО ОБЩЕСТВО“ 5 ПП „ДВИЖЕНИЕ ГЕРГЬОВДЕН“ 6 ПП „ПАРТИЯ НА ЗЕЛЕНИТЕ“ 7 ПП „ГРАЖДАНСКО ОБЕДИНЕНИЕ ЗА РЕАЛНА ДЕМОКРАЦИЯ (ГОРД)“ 2 КП „ОБЕДИНЕНИ ПАТРИОТИ – НФСБ, АТАКА И ВМРО“ 1 ПП „НАЦИОНАЛЕН ФРОНТ ЗА СПАСЕНИЕ НА БЪЛГАРИЯ“ 2 ПП „АТАКА“ 3 ПП „ВМРО - БЪЛГАРСКО НАЦИОНАЛНО ДВИЖЕНИЕ“ 3 КП „ПП ДВИЖЕНИЕ 21 – ПП НДСВ“ 1 ПП „ДВИЖЕНИЕ 21“ 2 ПП „НАЦИОНАЛНО ДВИЖЕНИЕ ЗА СТАБИЛНОСТ И ВЪЗХОД (НДСВ)“ 4 КП „РЕФОРМАТОРСКИ БЛОК“ 1 ПП „ДЕМОКРАТИ ЗА СИЛНА БЪЛГАРИЯ“ 2 ПП „СЪЮЗ НА ДЕМОКРАТИЧНИТЕ СИЛИ“ 3 ПП „ДВИЖЕНИЕ БЪЛГАРИЯ НА ГРАЖДАНИТЕ“ 4 ПП „БЪЛГАРСКИ ЗЕМЕДЕЛСКИ НАРОДЕН СЪЮЗ“ 5 ПП „НАРОДНА ПАРТИЯ СВОБОДА И ДОСТОЙНСТВО“ 6 ПП „БЪЛГАРСКА НОВА ДЕМОКРАЦИЯ“ Приложение № 2 Списък на политическите субекти, на които при одита не се извършват тестове по същество № Наименование на участника 1 ПП „БАЛКАНСКА ДЕМОКРАТИЧНА ЛИГА“ 2 ПП „БЪЛГАРСКА ДЕМОКРАТИЧНА ОБЩНОСТ“ 3 ПП „БЪЛГАРСКА СОЦИАЛДЕМОКРАЦИЯ – ЕВРОЛЕВИЦА“ 4 ПП „БЪЛГАРСКО НАЦИОНАЛНО ОБЕДИНЕНИЕ“ 5 ПП „ХРИСТИЯН-СОЦИАЛЕН СЪЮЗ“ 6 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ БИСЕР ГЕОРГИЕВ МИЛАНОВ И НЕЗАВИСИМ КАНДИДАТ ЗА ВИЦЕПРЕЗИДЕНТ КРАСИМИР ПЕТРОВ НАСТЕВ 7 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ДИАНА ГЕРВАСОВА ДИМИТРОВА И НЕЗАВИСИМ КАНДИДАТ ЗА ВИЦЕПРЕЗИДЕНТ ГАБРИЕЛ ГЕОРГИЕВ ГЕРАСИМОВ 8 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ЙОРДАНКА РАДИЕВА КОЛЕВА И НЕЗАВИСИМ КАНДИДАТ ЗА ВИЦЕПРЕЗИДЕНТ ВЕСЕЛИН ДИМИТРОВ ХРИСТОВ 9 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ КАМЕН СЛАВЯНОВ ПОПОВ И НЕЗАВИСИМ КАНДИДАТ ЗА ВИЦЕПРЕЗИДЕНТ ГЕОРГИ СТЕФАНОВ НЕДЕЛЧЕВ 10 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ РУМЕН ГЪЛЪБИНОВ ГЪЛЪБИНОВ И НЕЗАВИСИМ КАНДИДАТ ЗА ВИЦЕПРЕЗИДЕНТ ВЕСКА АТАНАСОВА ВОЛЕВА Приложение № 3 Списък на одитираните политическите субекти, на които при одита се извършват тестове по същество, и представляващите ги лица № Наименование на одитирания обект Представляващи лица 1 ПП „ГЕРБ“ Бойко Методиев Борисов 2 ПП „ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ“ Велизар Пенков Енчев 3 КП „КАЛФИН – ПРЕЗИДЕНТ“ Георги Седефчов Първанов 4 КП „ОБЕДИНЕНИ ПАТРИОТИ - НФСБ, АТАКА И ВМРО“ Валери Симеонов Симеонов Волен Николов Сидеров Красимир Дончев Каракачанов 5 КП „ПП ДВИЖЕНИЕ 21 - ПП НДСВ“ Данаил Валериев Георгиев 6 КП „РЕФОРМАТОРСКИ БЛОК“ Николай Нанков Ненчев Божидар Цецов Лукарски Меглена Щилиянова Кунева Тодор Александров Танев Корман Якубов Исмаилов Радан Миленов Кънев 7 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ВЕСЕЛИН НАЙДЕНОВ МАРЕШКИ И НЕЗАВИСИМ КАНДИДАТ ЗА ВИЦЕПРЕЗИДЕНТ ПЕТЪР ЖИВКОВ ПЕТРОВ Пламен Трифонов Христов 8 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ НИКОЛАЙ ЙОРДАНОВ БАНЕВ И НЕЗАВИСИМ КАНДИДАТ ЗА ВИЦЕПРЕЗИДЕНТ САЛИ ШАБАН ИБРЯМ Исай Величков Пешев 9 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ПЛАМЕН ВАСИЛЕВ ОРЕШАРСКИ И НЕЗАВИСИМ КАНДИДАТ ЗА ВИЦЕПРЕЗИДЕНТ ДАНАИЛ СТОЯНОВ ПАПАЗОВ Николай Тошков Енчев 10 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ПЛАМЕН ПАНАЙОТОВ ПАСКОВ И НЕЗАВИСИМ КАНДИДАТ ЗА ВИЦЕПРЕЗИДЕНТ СВЕТОЗАР СТОЯНОВ СЪЕВ Огнян Славчев Цветков 11 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ РУМЕН ГЕОРГИЕВ РАДЕВ И НЕЗАВИСИМ КАНДИДАТ ЗА ВИЦЕПРЕЗИДЕНТ ИЛИЯНА МАЛИНОВА ЙОТОВА Стефан Ламбов Данаилов Приложение № 4 Резултати от проверката за спазване на законовите изисквания по чл. 172, ал. ал. 1, 3 и 4 от ИК № по ред Наименование на одитирания политическия субект Представяне на отчет за приходите, разходите и поетите задължения за плащане във връзка с предизборната кампания, придружен с извлечение от банковата сметка Представени декларации по чл. 169, ал. 1 от ИК към отчета- Представени декларации по чл. 169, ал. 2 от ИК към отчета- Представени декларации по чл. 169, ал. 3 от ИК към отчета- Отчетите са изготвени по образец - чл. 172, ал. 1 от ИК чл. 172, ал. 1 от ИК чл. 172, ал. 3 от ИК чл. 172, ал. 1 от ИК чл. 172, ал. 4 (вх. номер и дата) 1 ПП „ГЕРБ“ 48-00-1406/ 12.12.2016 г. не се отнася не се отнася да да 2 ПП „ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ“ 48-00-1399/ 06.12.2016 г. да да не се отнася да 3 КП „КАЛФИН – ПРЕЗИДЕНТ“ 48-00-1396/ 06.12.2016 г. да не се отнася да да 4 КП“ ОБЕДИНЕНИ ПАТРИОТИ - НФСБ, АТАКА И ВМРО“ 48-00-1306/ 13.12.2016 г. не се отнася не се отнася да да 5 КП „ПП ДВИЖЕНИЕ 21 - ПП НДСВ“ 48-00-1392/ 05.12.2016 г. да да не се отнася да 6 КП „РЕФОРМАТОРСКИ БЛОК“ 48-00-1379/ 16.12.2016 г. да не се отнася не се отнася да 7 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ВЕСЕЛИН НАЙДЕНОВ МАРЕШКИ И НЕЗАВИСИМ КАНДИДАТ ЗА ВИЦЕПРЕЗИДЕНТ ПЕТЪР ЖИВКОВ ПЕТРОВ 48-00-1401/ 09.12.2016 г. да да не се отнася да 8 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ НИКОЛАЙ ЙОРДАНОВ БАНЕВ И НЕЗАВИСИМ КАНДИДАТ ЗА ВИЦЕПРЕЗИДЕНТ САЛИ ШАБАН ИБРЯМ 48-00-1397/ 08.12.2016 г. не се отнася да не се отнася да 9 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ПЛАМЕН ВАСИЛЕВ ОРЕШАРСКИ И НЕЗАВИСИМ КАНДИДАТ ЗА ВИЦЕПРЕЗИДЕНТ ДАНАИЛ СТОЯНОВ ПАПАЗОВ 48-00-1310/ 16.12.2016 г. да не се отнася не се отнася да 10 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ ПЛАМЕН ПАНАЙОТОВ ПАСКОВ И НЕЗАВИСИМ КАНДИДАТ ЗА ВИЦЕПРЕЗИДЕНТ СВЕТОЗАР СТОЯНОВ СЪЕВ 48-00-1407/ 12.12.2016 г. да не се отнася да да 11 ИНИЦИАТИВЕН КОМИТЕТ ЗА ИЗДИГАНЕ НА НЕЗАВИСИМ КАНДИДАТ ЗА ПРЕЗИДЕНТ РУМЕН ГЕОРГИЕВ РАДЕВ И НЕЗАВИСИМ КАНДИДАТ ЗА ВИЦЕПРЕЗИДЕНТ ИЛИЯНА МАЛИНОВА ЙОТОВА 48-00-1311/ 21.12.2016 г. да да да да Препис извлечение ПРОТОКОЛ № 24 От заседание на Сметната палата, проведено на 22.06.2017 г. На заседанието присъстваха: Цветан Цветков, председател на Сметната палата, Горица Грънчарова-Кожарева и Тошко Тодоров, заместник-председатели на Сметната палата и Емил Евлогиев, член на Сметната палата. Отсъства: проф. Георги Иванов, служебен ангажимент. Приети одитни доклади Мотиви при гласуване „против“ По т. 2: Одитен доклад № 0600101716 за извършен одит за съответствие на декларираните приходи и извършените разходи във връзка с предизборната кампания на участниците в изборите за президент и вицепрезидент на Република България, проведени на 06.11.2016 г. Начин на гласуване: Цветан Цветков, председател на СП – за Горица Грънчарова-Кожарева, зам.-председател на СП – за Тошко Тодоров, зам.-председател на СП – за Емил Евлогиев, член на СП – за Против 0", "date": "06.07.2017 17:58", "title": "Кампанията на Цачева за президент най-скъпа - 1,7 млн. лв., следва тази на Радев (Одитен доклад)"}
{"url": "https://www.24chasa.bg/novini/article/6321745", "text": "21-годишният Тодор Николов от Несебър страда от хипоталамична дисфункция, което се отразява зле на цялостното му състояние и провокира кардиологични и ендокринни проблеми, както и проблеми с очите и вегетативната нервна система. Той е с нисък праг на дразнимост, лесно избухлив и изпада в свръх емоционални състояния. Това е заключението на съдебно-медицинската експертиза, изготвена от двама специалисти от Сливен. Нито едно вещо лице от Бургас не се е съгласило да изготви въпросната експертиза, която наложи районният съд в Несебър, стана ясно на днешното заседание. Според д-р Тома Чаушев от Сливен, изготвил експертизата заедно с колегата си д-р Петър Георгиев, ако Тодор Николов бъде оставен в ареста има опасност хипертоничните му кризи да зачестят, а заболяването му да се задълбочи. \"Зависи какви са условията в Бургаския арест, но тези места не са СПА център и условията са неподходящи за болни\", коментира докторът. Запитан от наблюдаващия прокурор Радост Бошнакова дали заболяванията на Тодор пречат той да шофира, д-р Чаушев отговори, че те са такива, че не забраняват управлението на МПС. \"Всеки болен е малко здрав и всеки здрав е малко болен. Ние всички изпадаме в такива състояния, но при обвиняемия прагът на дразнимост е много нисък, а изблиците на гняв по-чести\", обясни вещото лице. Прокурор Бошнакова поиска постоянна мярка \"задържане под стража\" за 21-годишния несебърлия, за по-лека мярка настоява адвокат Веселина Василева, която представлява Николов. \"Държавната власт защитава обществото и една от тези мерки е задържането под стража\", аргументира се прокурор Бошнакова. Държавното обвинение окачестви постъпката на Тодор като дръзко и брутално деяние, с последвала бурна обществена реакция. \"Той е здрав за нагли престъпления, а е болен, когато трябва да изтърпи наказанието си\", заяви още Радост Бошнакова. На 23 юни т.г. младежът бутна с мерцедеса на дядо си незрящ турист от словашка група, която пресичала  централната улица в Стария Несебър. Когато водачката на групата му направила забележка, чукайки по предния ляв прозорец на автомобила, Тодор изскочил и забил юмрук в лицето й. \"Съжалявам, извинявам се на незрящите туристи\", каза 21-годишният Тодор минути преди да започне делото.", "date": "06.07.2017 18:00", "title": "Биячът Тодор от Несебър раздразнителен заради проблеми с хипоталамуса"}
{"url": "https://www.24chasa.bg/novini/article/6321786", "text": "Доналд Тръмп пристигна днес в Германия за разговори с канцлера Ангела Меркел, тяхна трета среща, откак той стана президент на САЩ, предаде ДПА, цитирана от БТА. Срещата им ще се състои, докато световните лидери се събират в Хамбург за форума на Г-20 в северния германския град Хамбург в петък и събота. Тръмп и Меркел имат разногласия по промените в климата, отбраната и политиката на Тръмп под логото \"Америка на първо място\". В публикувано вчера интервю германският канцлер критикува Вашингтон заради съсредоточаването му върху протекционизма вместо сътрудничеството. Освен това Меркел критикува решението на Тръмп да изтегли подписа на САЩ под Парижкото споразумение за климата, докато американският лидер я атакува заради либералното й отношение към мигрантите.", "date": "06.07.2017 18:06", "title": "Тръмп пристигна в Германия за среща с Меркел преди форума на Г-20"}
{"url": "https://www.24chasa.bg/novini/article/6321801", "text": "Новопостроеният плавателен съд е на стойност 34,5 милиона лева БМФ пуска на вода нов кораб. На 6 юли в китайската корабостроителница Jiangsu Hongqiang Marine Heavy Industry е вдигнат флагът на новопостроения 42 300-тонен кораб за насипни товари \"Рила\". Първи капитан на новия съд е Ганчо Христов, а първи главен механик - Камен Василев. Корабът ще посети няколко пристанища за натоварване в Китай, а пристанищата за разтоварване са в Средиземно море. \"Рила\" е поредният високоефективен кораб от най-ново поколение на БМФ, заявиха от дружеството, което през тази година отбелязва своята 125-а годишнина. Корабът \"Рила\" е четвъртият с това име в историята на БМФ. Така дружеството запазвало традицията при именоване на корабите, като новопостъпилите получават имена на български планини и планински върхове. Вече се знае и името на следващия 42 300-тонен съд, който се изгражда в Китай - \"Рожен\". Той ще бъде получен от БМФ до края на годината.", "date": "06.07.2017 18:11", "title": "Нов 42 300-тонен кораб за БМФ"}
{"url": "https://www.24chasa.bg/novini/article/6321336", "text": "Връзката между Европа и Съединените американски щати никога не е била толкова силна, колкото в настоящия момент. Това увери американският държавен глава в рамките на реч, която изнесе в полската столица Варшава, предава Франс прес, цитирана от Фокус. \"Трансатлантическата връзка между САЩ и Европа е толкова силна, колкото никога досега, а може би в много отношения е дори още по-силна\", подчерта Тръмп преди хиляди хора, събрали се на емблематичния площад „Красински“ във Варшава – място с дълбок символизъм за поляците, които го свързват със съпротивата срещу тоталитарната власт.", "date": "06.07.2017 15:17", "title": "Тръмп: Отношенията между САЩ и Европа са по-силни от всякога"}
{"url": "https://www.24chasa.bg/novini/article/6321348", "text": "Столичният общински съвет разреши строителството на небостъргач в квартал \"Борово\", съобщава  . Решението е прието след консултации със специалисти в областта на архитектурата и геодезията, и от професионалните организации, обясни главния архитект на София Здравко Здравков.                                                                                                                                                                                                                                                                                                                        ", "date": "06.07.2017 15:21", "title": "Небостъргачът в квартал \"Борово\" ще\nбъде построен, реши СОС"}
{"url": "https://www.24chasa.bg/novini/article/6321361", "text": "Служители на руската полиция провеждат следствени действия в офиса на опозиционера Алексей Навални в Москва, съобщи днес шефът на юридическия отдел на Фонда за борба с корупцията Иван Жданов, цитиран от ТАСС и БТА. \"Преди час и половина сградата бе блокирана от хора, които ние не познаваме. Нашият човек, който по това време бе в офиса, не отговаря на позвъняванията ни. Позвънихме в полицията, а оттам ни отговориха, че това са техни служители, и тряснаха телефона\", каза Жданов. Той отбеляза, че сградата остава блокирана и никой не може нито да влезе, нито да излезе от нея. Юристът уточни, че не знае в рамките на кое дело полицията извършва там следствени действия. По-рано адвокатът Шота Горгадзе съобщи за ТАСС, че разполага с информация за провеждане на обиски при редица опозиционни активисти в рамките на делото за използване на насилие спрямо представители на властта по време на неразрешената опозиционна акция в Москва на 26 март. \"Имам информация, че у редица опозиционни активисти са били извършени обиски, в хода на които са иззети няколко десетки хиляди екземпляра агитационни материали за изборите наесен и продукция с признаци на екстремизъм\", добави Горгадзе. Иззетата литература е изпратена за експертиза.", "date": "06.07.2017 15:24", "title": "Обискираха офиса на Алексей Навални в Москва"}
{"url": "https://www.24chasa.bg/novini/article/6321503", "text": "Турският премиер Бинали Йълдъръм не изключва възможността за депортиране на сирийски бежанци, ако съдът ги признае за виновни за определени престъпления, предаде ДПА, цитирана от БТА. \"Който пресече линията и извърши престъпление, ще се изправи пред съдия, ако е необходимо, отвъд границата\", посочи Йълдъръм, цитиран от в. \"Хабертюрк\". Коментарите идват на фона на информации в социалните медии и най-вече сред националистическите кръгове за нарастващо безпокойство, че сирийците са отговорни за голям процент от престъпленията в Турция. Расте недоволството и заради парите, които се харчат за бежанците, както и опасенията за работните места. Вчера турското министерство на вътрешните работи съобщи, че сирийските бежанци в Турция са отговорни само за 1,32 процента от всички престъпления, извършени в страната през последните 3 години, опровергавайки твърденията, че мигрантите имат голям дял в престъпността. Министерството отбеляза, че разпространяваните информации са \"изопачени и преувеличени\" с цел да предизвикат обществени вълнения. Министерството подчерта нуждата от запазване на държавната политика на гостоприемство. Турция е приела около 3 милиона бежанци, повече от които сирийци, бягащи от гражданската война.", "date": "06.07.2017 16:00", "title": "Йълдъръм: Ако е нужно, ще екстрадираме бежанците, извършили престъпления"}
{"url": "https://www.24chasa.bg/novini/article/6321512", "text": "На 05.07.2017 г. на стилна церемония в „София хотел Балкан” - Fibank (Първа инвестиционна банка) получи наградата за „Банка на клиента” в престижния конкурс, организиран за 19-а поредна година от „Асоциация Банка на годината”, съобщиха от банката. Първа инвестиционна банка е победител в категорията „Банка на клиента”, която се определя от гласуване на клиентите в интернет сайта на Асоциацията. Банката също така е носител на наградата „Банка на клиента” за 2002 г., 2003 г., 2006 г., 2008 г., 2009 г. и 2012 г. Призът „Банка на клиента” е поредното доказателство за високото качество на обслужване в клоновете на Fibank (Първа инвестиционна банка) в цялата страна. Победителите в различните категории са определени чрез методика, която е съгласувана с Банковия надзор на БНБ от комитет, който е съставен от изтъкнати финансови експерти.", "date": "06.07.2017 16:01", "title": "Fibank спечели приза „Банка на клиента” \nв конкурса „Банка на годината”"}
{"url": "https://www.24chasa.bg/novini/article/6321523", "text": "Българският лекарски съюз /БЛС/ организира символичен мълчалив протест на цялото съсловие, предизвикан от  . Това съобщиха от съсловната организация. Протестът ще бъде утре, пред лечебните заведения, като до момента болниците, които са потвърдили участие са \"Шейново\", МБАЛ Пета градска, \"Пирогов\", \"Аджибадем Сити клиник болница Токуда\", \"Аджибадем Сити клиник\", \"Св. Иван Рилски\" и Александровска болница. От Столичната лекарска колегия към БЛС са предоставили сини лентички за протеста и на диагностично-консултативни центрове.", "date": "06.07.2017 16:06", "title": "Българският лекарски съюз организира \nмълчалив протест"}
{"url": "https://www.24chasa.bg/novini/article/6321542", "text": "Специализираната прокуратура внесе в специализирания наказателен съд обвинителен акт срещу шестима участници в организирана престъпна група за незаконна търговия с огнестрелни оръжия (и свързаните с нея придобиване, преработка и държане), в т. ч. на 50 картечни пистолета „Узи“. Това съобщиха от пресцентъра на Апелативна специализирана прокуратура. Седмият участник в групата се призна за виновен, поиска споразумение с прокуратурата и бе осъден на 2 години затвор условно с 4-годишен изпитателен срок.  Участниците бяха задържани на 19 ноември 2016 г. в София при специализирана операция на ГДБОП и Специализираната прокуратура. При извършените претърсвания в ползвани от тях жилища бяха намерени и иззети 50 картечни пистолета \"Узи\", 10 пистолета от различни марки и модели, оптика, 2700 евро, голямо количество боеприпаси, над 19 000 лева, картечен пистолет \"Скорпион\", старинни монети, скимиращи устройства. Според доказателствата по делото групата е била сформирана през март 2016 г. Дейността й е била добре организирана от лидера Йордан Й., като всеки от участниците е изпълнявал точно определени функции. Оръжия, боеприпаси и части за оръжия били доставяни от участника в групата Ивайло П. – лицензиран търговец на специални изделия. В работилница в дома на Тодор Й. В София те били преработвани или сглобявани (като се заличавали серийните им номера). Веселин Й. осигурявал купувачи, друг от групата съхранявали готвите за продажба оръжия и боеприпаси. При наличие на купувач, стоката била предавана на лидера на или на посочен от него човек, и доставяна на клиента. Оръжейният търговец Ивайло П. внесъл законно от чужбина 50-те „Узи“-та. Преди да ги продаде на групата е трябвало те да бъдат деактивирани (т. е. да бъдат превърнати в негодни за стрелба). Вместо това, те са предадени като бойни, номерата им са били заличени и са били подготвени за нелегална продажба. По делото са приложени огромен брой доказателства, в т. ч. събрани със СРС и разпити на свидетели.", "date": "06.07.2017 16:11", "title": "Внесоха обвинения срещу организирана престъпна група за търговия с автомати"}
{"url": "https://www.24chasa.bg/novini/article/6321573", "text": ", е със силно намалена вменяемост и това ще се вземе предвид при издаване на присъдата. Диагнозата постави съдебен психиатър, който е провел множество тестове със Стойков. При медицинските прегледи е открита черепно-мозъчна травма, останала от тежка катастрофа. Травмата влияе силно на психическото му състояние и намалява способността за контрол, посочи още лекарят. Прокуратурата се съобрази с диагнозата и тъй като законът също предвижда намаляване на присъда при невменяемост, поиска 3 години и 9 месеца затвор. Адвокатите на Стойков настояха поради медицинската травма присъдата да бъде условна. Съдът всеки момент ще излезе с решение.", "date": "06.07.2017 16:15", "title": "Ритащият Стойков е невменяем, прокуратурата иска 3 г. и 9 месеца (Видео)"}
{"url": "https://www.24chasa.bg/novini/article/6321591", "text": "Кения, която привлича туристите с представи за огрени от слънцето плажове, лениви лъвове и залези в саваната, тази седмица се сблъска в планинските си райони с рядък \"посетител\" - градушка. Силната буря с градушка покри с бели ледени парченца пътища и покриви на жилища, а местната преса погрешно обяви, че над екваториалната страна е преминала снежна буря, съобщава Ройтерс, цитирана от БТА.  Деца и възрастни бяха щастливи да играят навън с ледените късове. Фермерите обаче не бяха толкова въодушевени, защото голяма част от посевите бяха унищожени. Мнозина кенийци пуснаха в социалните мрежи снимки и видеоклиповe с коментар, че това е сняг. Но националната метеорологична служба бързо опроверга тези предположения и обясни, че става дума за градушка. В тази африканска страна сняг може да се види само на върха на планината Кения, висока 5199 м. През 2008 и 2010 г. също е имало градушки в централните райони на Кения, припомня Ройтерс. По-рано миналия месец в Кения се изляха рекордни количества дъжд.  ", "date": "06.07.2017 16:19", "title": "Градушка падна по високите места в Кения (Видео)"}
{"url": "https://www.24chasa.bg/novini/article/6321595", "text": "Бойкотът срещу Катар ще бъде дълготраен, ако Катар не подобри политиката си, заяви външният министър на Саудитска Арабия Адел ал Джубейр като добави, че вземането на обща позиция срещу Доха е в резултат от това, че държавите от региона страдат от тероризма. Думите на министър Джубейр бяха цитирани в специално комюнике на посолството на Рияд в София по повод декларацията от Кайро, с която излязоха Саудитска Арабия, Египет, Обединените арабски емирства и Бахрейн. Четирите арабски страни изразиха съжаление по повод отрицателния отговор на Катар да изпълни отправените към него искания във връзка с борбата с тероризма и екстремизма, както и с намесата във вътрешните работи на страните от региона. В декларацията се посочва, че Катар трябва да спре да оказва подкрепа на терористични групировки, без значение дали се намират на негова територия или не, както и трябва да възпрепятства разпространението на техните планове и идеология, призоваваща към насилие и омраза с помощта на катарските средства за масова информация. Според декларацията от Каро не бива да бъде толерирана подкопаващата роля на Катар и е важно тази страна да се придържа към международните договори, споразумения, резолюции и принципите, залегнали в уставите на ООН, Лигата на арабските държави, Организацията за ислямско сътрудничество и международните конвенции за борба с тероризма. Четирите държави потвърждават пълната си загриженост за значимостта на отношенията между арабските народи и изразяват дълбоките си почитания към братския катарски народ, като се надяват превес да вземат мъдростта и благоразумието и Катар да вземе правилното решение, пише още в комюникето на саудитското посолство в София.", "date": "06.07.2017 16:22", "title": "Рияд: Дълъг бойкот за Катар, ако не смени политиката"}
