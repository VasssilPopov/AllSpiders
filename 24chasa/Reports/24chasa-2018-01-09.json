{"url": "https://www.24chasa.bg/novini/article/6654973", "text": "Американският президент Доналд Тръмп призова днес конгресмени да намерят двупартийно решение, за да не бъдат депортирани нелегалните имигранти, влезли в страната като деца, но повтори искането си за финансиране на стена по границата с Мексико, предаде Ройтерс, цитирана от БТА.  На среща в Белия дом с конгресмени от Републиканската и Демократическата партия Тръмп каза, че ще подпише всяко споразумение, което гарантира защита на младите имигранти, дошли в САЩ незаконно и известни като \"мечтателите\", стига то да съдържа мерките за гранична охрана, които той иска. \"Ако нямате стена, нямате сигурност\", каза президентът. Вие, хора, ще измислите решение и ако го направите, аз ще подпиша това решение, допълни той. Тръмп и републиканците, които контролират Конгреса, не могат засега да постигнат споразумение с демократите, което да уреди статута на около 700 000 млади имигранти. Програмата, която ги защитава от депортация, изтича в началото на март.", "date": "2018.01.09", "title": "Тръмп: Ако нямаме стена на границата с Мексико, нямаме сигурност"}
{"url": "https://www.24chasa.bg/novini/article/6654949", "text": "Пет души са загинали в свлачища, помели къщите им в Южна Калифорния след силна буря, донесла проливни дъждове, съобщи Асошиейтед прес, позовавайки се на пожарникарите. Жертвите са били намерени днес по време на спасителни операции в град Монтесито, северозападно от Лос Анжелес, предаде БТА. Има разрушени къщи, чиито обитатели се водят в неизвестност. Същият район пострада неотдавна от пожари. ", "date": "2018.01.09", "title": "5 души загинаха заради свлачища в Калифорния"}
{"url": "https://www.24chasa.bg/novini/article/6654849", "text": "Шефът на сектор “Издирване” в Главна дирекция “Национална полиция” Ивайло Димитров ще бъде наказан заради шесторния убиец от Нови Искър. Причината е, че Росен Ангелов, който се самоуби, е бил обявен за издирване още през 2009 г. заради присъда за блудство, но въпреки няколко акции не е бил задържан и вкаран в затвора. Засега не е ясно как точно ще бъде наказан Ивайло Димитров. Интересно е да се отбележи, че той не е бил на поста през 2009 г., и е работил в СДВР до 2012 г. Там ръководил същия ресор, а през 2009 г. е бил оперативен полицай във 2-о РУ към СДВР. Блудството, заради което е осъден Росен Ангелов, пък е извършено на територията на областната полиция, а не на столичната. Последният известен адрес на Ангелов обаче бил в София. Когато е привлечен като обвиняем за блудството, по което е осъден, прокурор Даниела Вранчева от Софийската окръжна прокуратура При присъдата съдия Калинка Георгиева от Софийския окръжен съд му дава 9 г. затвор. Заради съдебната практика тогава обаче не променя мярката му за неотклонение. По това време се задържат хора, осъдени на поне 10 г. Присъдата е потвърдена и на втора инстанция, без да се променя мярката за неотклонение. Решението обаче не е качено в интернет и “24 часа” не можа да види кои са съдиите. Ангелов обаче не е бил длъжен да се явява на заседанията. Присъдата му е потвърдена на 22 декември от съдиите от Върховния касационен съд Савка Стоянова, Юрий Кръстев и Жанина Начева. При последвалото търсене за привеждането му в затвора мъжът не е открит и е обявен за издирване. “Имало е няколко акции за задържането му, но са били неуспешни”, обясни главният секретар на МВР Младен Маринов. Справка на “24 часа” показа, че Ангелов е бил осъден и преди присъдата си за блудство. Той заради потрошена трамвайна мотриса, която блъснал с кола. Присъдата е прочетена през 2008 г. от съдия в Софийския районен съд. На втора инстанция обаче магистрат от градския съд връща делото на ново разследване. Така процесът се забавя и приключва след като мъжът се укрива заради 9-те години затвор, дадени му за блудство с 12-годишна. По това време срещу Ангелов тече и друго разследване за блудство. То е за Прокуратурата обаче разбира за случая почти 2 години по-късно при разпит на едно от децата по другото дело. И до днес случаят се разследва, но след самоубийството на Ангелов делото ще бъде прекратено. Срещу шесторния убиец има и процес за кражба на ток, както и на бормашина. Горския човек имал и обвинение и за катастрофа. След като самоубилият се мъж бе открит в неделя от Военна полиция, на таблета му бяха открити много файлове детско порно. Ангелов гледал някои от клиповете след шесторното убийство, както “24 часа” единствен писа. Заради кадрите е започнато ново производство, което ще бъде прекратено, след като ДНК тестът, който се очаква да излезе в сряда, потвърди, че тялото е на Росен Ангелов. Във вилата, която Ангелов обитавал, полицаите се натъкнали на няколко ръчни гранати, както и импровизирано стрелбище с бутилки. Имало и Оръжието още се ползва в Българската армия и специалните части. Тепърва ще се изяснява как издирваният осем години от МВР Ангелов се е сдобил с него. Пистолетът, с който избил семейството в новогодишната нощ, а после се самоубил - “Берета М9 22LR”, пък бил обявен за краден. Заради лошото съхранение собственикът му ще бъде обвинен. “Има около 95 експертизи, не всички са готови, но са основните, на които се обосновава нашето заключение, че това е убиецът.” Това заяви пред журналисти министърът на вътрешните работи Валентин Радев във вторник. “По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо”, коментира Радев. От министерството днес ще дадат брифинг съвместно с прокуратурата, на който ще дадат повече информация с доказателства по случая, за да се “сложи край на спекулациите”, обясни Радев.", "date": "2018.01.09", "title": "Наказват шефа на “Издирване” заради убиеца от Нови Искър"}
{"url": "https://www.24chasa.bg/novini/article/6654706", "text": "Жалби срещу таксита имитатори е пуснала фирмата “О'кей Супертранс” в Комисията за защита на конкуренцията. Исковете са срещу “О.К. Супертайм” и “О.К. Суперстарс”. Имитацията се извършва чрез имената и стикери. През миналата година КЗК глоби с 50 хил. лв. “СК Стил Транс” заради използването на подобни имитиращи стикери.", "date": "2018.01.09", "title": "Жалби срещу таксита имитатори"}
{"url": "https://www.24chasa.bg/novini/article/6654713", "text": "На 11 януари вечерта в София ще има два протеста във връзка с Банско - единия “за”, другия “против” промените в плана за управление на националния парк, които разрешават втори лифт. Единият е шествие концерт в подкрепа на решението и е организиран от сдружение “Бъдеще за Банско”. Проявата започва в 18 часа от пресечката между “Патриарх Евтимий” и “Витоша” и свършва час по-късно с концерт на площад “Св. Александър Невски” под надслов “Аз искам да карам ски в България”. Природозащитни организации се заканиха миналата седмица да направят протестно шествие по същия маршрут в същия ден и час. От вчера по форумите в интернет обаче се твърди, че ще протестират при паметника “Патриарх Евтимий”. ", "date": "2018.01.09", "title": "Два протеста за Банско в четвъртък"}
{"url": "https://www.24chasa.bg/novini/article/6654691", "text": "Лекари, назначени на работа по документи, но без един работен ден, получават заплата в много болници у нас. Проверки, включително и в държавни болници, са установили, че персоналът, който трябва да е наличен, не е на работното си място, обяви здравният министър Кирил Ананиев. Сред тях е и болницата в Белоградчик, призна кметът Борис Николов. За да изпълни здравното заведение условията за покриване на клинични пътеки, са назначени лекари, които фигурират по документи, но изобщо не са стъпвали там. Заради нарушението болницата в Белоградчик няма да бъде финансирана от държавата. Здравното министерство планира да преразгледа медицинските стандарти. “В някои от тях има изисквания, които вече не отговарят на времето и състоянието на системата. Ще махнем неща, които са отживелица”, обясни Ананиев. 6 млн. лв. за преструктуриране на общинските болници пред фалит ще бъдат отпуснати от МЗ, обяви министърът. Освен Белоградчик в най-тежко състояние са и тези в Димитровград, Велинград, Севлиево, Петрич, Тутракан, Омуртаг. Някои могат да се преобразуват в ДКЦ-та с до 20 легла. Без ръководство остана болницата в Ловеч, след като целият Съвет на директорите подаде оставка. Сред тях е директорката на болницата  д-р Анка Георгиева. Председателят Даниела Коларова е депозирала оставката си още през декември 2017 г.  Поводът - липсата на приемственост в политиката и стратегията на стария екип от Министерството на здравеопазването и новия по оздравяването на болница, посочи Коларова.", "date": "2018.01.09", "title": "Лекари “мъртви души” в болници, режат им парите (Обзор)"}
{"url": "https://www.24chasa.bg/novini/article/6654792", "text": "Идеята беше да се обсъдят идеи за Северозапада, защото такива няма. А цялата тази история беше изопачена. Започнаха да ме наричат как ли не – от прост строител до сепаратист, върху мен се изсипаха какви ли не обвинения. Не съм роден в Чипровци, както написаха някои, а в с. Смоляновци, което е дало на България петима народни представители и покойния ген. Ваньо Танов. Мой съселянин е бил депутат даже в парламента на Австралия! Обвиниха ме, че искам да режа територии от България и да ги присъединявам към Румъния. Мен най-малко могат да ме обвиняват в липсата на патриотизъм, защото съм живял и работил из цяла Европа, но винаги съм се гордял, че съм българин. Но тъй като от години никой нищо не прави за Северозапада, реших да предложа нещо, над което да умуват управниците, кметовете, депутатите. Този лист, с който обявих, че на 21 януари организирам митинг на пл. „Жеравица“ в Монтана, го съчиних пред лаптопа у дома. Седнах и от интернет извадих ключови думи и изрази за Северозапада, които и сега се въртят в публичното пространство. Учил съм кибернетика и не беше толкова трудно. Всички изречения, които събрах на един лист формат А4, ги открих в интернет. Не съм ги измислил аз! Това е мнението на хората. Обвиниха ме в липсата на патриотизъм или защото не ме познават, или защото информацията за мен беше поднесена изкривена и манипулативна. Изработих исканията у нас и ги отпечатах на един лист хартия. Там не сложих думата автономия в кавички, за да не подменям смисъла. Все пак темата беше да се поиска своеобразен вот на недоверие към управляващите заради тяхното отношение към Северозападна България. Може би и затова хората не разбраха, че става дума за подобна „автономия“. В социалните мрежи доста хора ме подкрепиха, защото говоря за оцеляването на Северозапада, а не за отцепването му от България. Точно това е мотивът ми да подема тази инициатива. Но нещата бяха манипулирани и изместени в друга плоскост. Може би по-спокойно, а не толкова истерично колкото се получи, трябваше да се поговори за проблемите на Северозапада. Критикуващите ме обаче са много повече. Проглушиха ни ушите за тези прословути магистрали, които строи правителството. Добре, ама и най-простият шофьор знае определението за магистрала – „път, който преминава през определена територия, без да я обслужва“. Кажете ми кой жител на Северозапада може да види магистрала? Трябва да иде чак до Ботевград, иначе къде са магистралите край Видин, Монтана и Враца?! Излиза, че Северозападна България е българска територия, която не принадлежи на страната си, защото няма нормален път. Сега е много актуално да се говори за Банско. Ами защо никой не казва, че Берковица има много повече природни дадености от Банско, но няма инвестиции, за да ги развие. Какво се случи при нас? Хората в Берковица се вдигнаха на протест заради тунела под Петрохан, но пак ги приспаха с обещания. А такъв проект е направен от преди години, но държавата не иска да го направи. За това исках да се говори на митинга в Монтана, а не за глупостите, в които ме вкараха.", "date": "2018.01.09", "title": "Нароченият за сепаратист Борислав Каменов:  Исках просто Северозападът да бъде чут"}
{"url": "https://www.24chasa.bg/novini/article/6654799", "text": "Севернокорейският лидер Ким Чен-ун прекара 2017 г. плашейки света с ядрените си оръжия и балистични ракети. Но сега изглежда, че новата година му е донесла повод за проявяването на неочаквано обаяние – Зимните олимпийски игри, отбелязва американското издание The New York Times. Във вторник стана ясно, че Северна Корея ще участва в Олимпиадата, която ще се проведе следващия месец в южнокорейския град Пьончан. Освен това изглежда, че двете Кореи ще проведат редица разговори помежду си, целящи да намалят напрежението на полуострова. Но доста малко хора смятат, че Ким Чен-ун е мотивиран в решенията си само от олимпийския дух, пише още вестникът, цитиран от \"Фокус\". Един от водещите южнокорейски анализатори Паик Ха-сун заяви, че целта на севернокорейския лидер е „да обезвреди заплахите на американския президент Доналд Тръмп, който заплашва с военна интервенция и накара международната общност да намали икономическия натиск“. Според Паик Ха-сун, Пьончан представлява невероятна възможност за тази цел. По време на новогодишното си обръщение, Ким Чен-ун заяви, че САЩ вече не могат да започнат война на Корейския полуострова заради атомните оръжия на Пхенян. Лидерът обаче предупреди хората си да не забравят икономическите санкции, които все още действат. Ким Чен-ун подаде маслиновото клонче към Южна Корея с призив „братската държава“ да скъса връзките си с Вашингтон. Неговите думи за полагане на общи усилия за намаляване на напрежението със сигурност ще трогнат сърцата на много южнокорейци, отбелязва американското издание. Малко след това бе възстановена горещата линия между Северна и Южна Корея, а ако обещанието за по-чести преговори се изпълни, то това наистина ще подкопае намеците и основанията на Доналд Тръмп за започване на война. Според други анализатори, сред които и професорът занимаващ се със Северна Корея Ко Ю-хан, Северна Корея е избрала пътя на диалога защото икономическите санкции наистина дават желания резултат. А ако иска да раздели Южна и Северна Корея, то няма по-добър начин от спорта, пише изданието. Много хора си спомнят как на Олимпиадата през 2000 година атлетите на двете държави пратиха единна делегация на церемонията по откриването, а през юни 2017 г. сегашният президент на Южна Корея Мун Дже-ин заяви, че „иска да види същата слава отново“.", "date": "2018.01.09", "title": "\"Ню Йорк Таймс\": Неочакван обаятелен ход от Ким Чен-ун"}
{"url": "https://www.24chasa.bg/novini/article/6654804", "text": "Затворник в Испания, обявен от лекарите за мъртъв, неочаквано „оживя“ преди аутопсията, която трябваше да му бъде направена, съобщи вестник „Вос де Галисия“. Инцидентът стана в затвор в Астурия. Затворникът Гонсало Монтоя Хименес, излежаващ присъда за кражба, не се явил на обичайната сутрешна проверка. Надзирателите го открили в килията му, седящ на стола неподвижно, без пулс. Извиканите на място лекари го обявили за мъртъв. Роднините му били уведомени. Тялото му било отнесено в Института по съдебна медицина за аутопсия. Точно преди аутопсията, чувалът, в който се намирало тялото, се раздвижил. Мъжът се оказал жив. Оказало се, че мъжът страда от епилепсия. Според роднините му, спирането на дишането и пулса, се дължали на неправилен прием на лекарства,  Според тях не е възможно и тримата лекари, извикани на място, да сгрешат и да обявят жив човек за мъртъв. Роднините смятат, че е извършено нарушение и само един лекар е прегледал Хименес, а останалите са се подписали, без да видят тялото. Те възнамеряват да заведат съдебен иск. Самият Хименес, след „оживяването си“, се възстановява в една от местните болници. /РИА-Новости", "date": "2018.01.09", "title": "Затворник в Испания, обявен от лекарите за мъртъв, \"оживя\" преди аутопсията"}
{"url": "https://www.24chasa.bg/novini/article/6654778", "text": "Обществена поръчка с прогнозна стойност 70 хил. лева за гардеробиерки е пуснал НДК във връзка с председателството. Това става ясно от обява на сайта на Агенцията за обществени поръчки. Търсят се служители, които да организират и осигуряват помощ при настаняването на посетителите и да обслужват гардеробните пространства за събития, провеждани в сградата на НДК. В профила на търсените служители има изискване те да са минали обучителни курсове по долекарска помощ и реакция в кризисни ситуации. Броят на търсените хора се разпределя в зависимост от мащабността на провежданите събития. За малки - от 350 до 650 посетители, ще са нужни между 10 и 15. При събиране до 2000 души ще са нужни между 20 и 30 гардеробиери. За най-големите събития с до 4000 посетители ще трябва да се осигуряват минимум 50 служители. Ако е необходимо, освен на гардероба тези служители ще раздават и рекламни или други нужни за заседанието материали. Изискването е те да са с изряден и представителен външен вид и облекло, с добро ниво на английски език и с много добри социални и комуникативни умения. Още 70 хил. лв. са заделили от НДК и за наемането на конгресно-конферентна техника за допълнително техническо обезпечаване на събитията. Нужни са дискусионна и преводаческа система. Ще се наемат допълнителен преводачески пулт и кабина за двама преводачи. Търсят се още централно устройство, микрофони, дискусионни пултове със светлинни индикатори, слушалки и цялата необходима техника за звуково обезпечаване. ", "date": "2018.01.09", "title": "Търсят се гардеробиерки за председателството за 70 хил. лв."}
{"url": "https://www.24chasa.bg/novini/article/6654919", "text": "Германия е предупредила Иран да не следи и шпионира лица и фирми, за които се знае че са свързани с Израел и намиращи се на територията на федералната република, съобщава Ройтерс. Предупреждението е дадено в разговор с иранския посланик, проведен на 22 декември, но за който е разкрито едва на девети януари, информира \"Фокус\". „Шпионирането на физически и юридически лица имащи тясна връзка с Израел на германска земя е недопустимо нарушение на германските закони“, заявиха от външното министерство в Берлин във вторник. Според съобщението, на иранския посланик в страната е заявено, че „такива действия няма да бъдат толерирани и са напълно неприемливи“. Припомняме ви, че през март в Германия бе арестуван пакистански гражданин, който бе обвинен в шпионаж на свързани с Израел лица на германска територия. Разговорът между представители на външното министерство и иранския посланик е станал малко след като Конституционният съд е отхвърлил жалбата срещу присъдата на задържания Мустафа Хайдар Саид Накфи.", "date": "2018.01.09", "title": "Германия предупреди Иран да не шпионира фирми и лица свързани с Израел"}
{"url": "https://www.24chasa.bg/novini/article/6654582", "text": "Легендарната тв водеща Опра Уинфри сериозно обмисля да се кандидатира за президент на САЩ през 2020 г. Това твърдят двама нейни близки приятели пред Си Ен Ен. Един от източниците разкрива, че някои от най-доверените хора на Опра са я карали през последните месеци да се пусне в надпреварата. 63-годишната медийна звезда още не е взела крайно решение. Спекулациите за нейната кандидатура се появиха след пламенната ѝ реч на церемонията по връчването на наградите “Златен глобус” в неделя. “И когато новият ден най-накрая настъпи, това ще е благодарение на много прекрасни жени, много от които са в залата тази вечер, а и на някои забележителни мъже, които се борят упорито да станат лидери и да ни отведат във времето, когато на никого повече няма да се налага да казва “аз също”, каза Уинфри на наградите, имайки предвид движението срещу сексуалния тормоз в Холивуд. Опра Уинфри благодари на пресата за отразяването на скандалите с насилието над жени и корупцията. “Знам, че напоследък пресата е под обсада. А само благодарение на тяхната нестихваща отдаденост към истината ни помага да не си затваряме очите пред корупцията и неправдата, пред тираните и жертвите, пред тайните и лъжите. Искам да ви кажа, че никога преди не съм ценила пресата толкова високо, колкото сега, в тези смутни времена. Което ме води към най-важното: Гордея се с тези жени, които са се почувствали достатъчно силни, за да споделят личните си истории”, заяви Опра. Политически стратези смятат, че нейната слава и богатство може да я превърнат в страховит кандидат на Демократическата партия на вота през 2020 г. Уинфри - първата чернокожа жена милиардерка в САЩ, е популярна благодарение на дългогодишното си шоу, носещо нейното име. Освен това тя е актриса, кино - и телевизионна продуцентка, изпълнителна директорка на собствена кабелна телевизия. Междувременно и президентът на САЩ Доналд Тръмп смята да се кандидатира за втори мандат в Белия дом на изборите през 2020 г. “Постиженията му говорят сами за себе си”, каза пред журналисти неговият заместник-говорител Хоган Гидли, цитиран от Ройтерс. “Бихме приветствали всеки съперник на президента в борбата му за преизбиране, независимо дали това е Опра Уинфри или друг”, каза Гидли.", "date": "2018.01.09", "title": "Опра Уинфри мисли да се кандидатира  за президент"}
{"url": "https://www.24chasa.bg/novini/article/6654931", "text": "Американският президент Доналд Тръмп заяви днес, че харесва Опра Уинфри и е убеден, че тя няма да се кандидатира за президент през 2020 г., но дори да го направи, той смята, че ще я победи на изборите, предадоха световните агенции. \"Познавам я добре. . харесвам я\", но \"мисля, че няма да се кандидатира\", заяви Тръмп в отговор на въпрос за евентуалните политически амбиции на известната телевизионна водеща, актриса и бизнес дама, информира БТА. Тръмп говори пред журналисти в Белия дом, където се срещна с конгресмени, за да обсъди въпроси на имиграцията. Речта на Уинфри на церемонията за връчването на филмовите и телевизионни награди \"Златен глобус\" събуди отдавнашните слухове, че първата чернокожа водеща, пробила в телевизията и превърнала името си в истинска марка, може да реши да се кандидатира за Белия дом.", "date": "2018.01.09", "title": "Тръмп не вярва, че Опра Уинфри ще се \nкандидатира за Белия дом"}
{"url": "https://www.24chasa.bg/novini/article/6654670", "text": "Заловените във Владая преди дни близо половин милион контрабандни кутии цигари, са част от стари турски и гръцки канали, които сега са обединени в един, използващ общи трасета, разпределители и транспорт. По този канал през България преминавали транзит или оставали за вътрешни продажби основните количества. Дистрибуцията по мегаканала като правило се извършвала във вътрешността на страната чрез мобилни екипи от контрабандисти, за да се избегне граничният контрол. Това научи “24 часа” от митничари, участвали в задържането на последната голяма пратка в края на годината. Операцията стартирала след получен сигнал от Турция до ГДБОП. Стоката е пристигнала във влекач с ремарке, шофиран от турски гражданин. Камионът влязъл у нас през ГКПП Капитан Андреево. Там водачът декларирал, че превозва цимент за българско търговско дружество. Последваща проверка установила, че такава компания няма. Влекачът бил открит на софийски паркинг, но при огледа се оказал празен. Стоката била транспортирана до склад във Владая, където са открити 598 200 кутии цигари - основно от гръцките марки “Карелия” и “Брокс”. Митничари твърдят още, че цигари “Карелия” има почти при всяка контрабандна пратка. Причините са две - тя се продавала бързо у нас, а отделно слим цигарите се предпочитали от контрабандастите, защото граничната “такса” била на камион. В него пък 5 кутии “Карелия слим” заемали място, колкото 4 нормални. Представителят на “Карелия” у нас не вдигна мобилния си телефон, потърсен от “24 часа” за коментар. Митничарите наричат на жаргон канала за леките цигари малкия кръг на контрабандата. По него вървят и пробни количества по-малко популярни и по-евтини марки, с които най-често се тества ново трасе или нов дистрибутор Малкият кръг за региона стартира от Гърция или Турция и се слива в България, твърдят митнически разузнавачи. Гръцкият върви най-често по море, а турският - по суша. При обратния път често пъти се сменяло трасето. Кораби с гръцка стока се претоварвали на лодки или корабчета и цигарите се транспортирали до сушата, където пък се връщали обратно в изходния пункт или поемали към други дестинации. Турските контрабандни цигари пък пътували обикновено от безмитни магазини по границите, по суша до нашите пристанища, където се товарели на кораби и се връщали обратно или тръгвали към трети държави. До 850 000 лв. била средната печалба на камион нелегални цигари. От същия товар държавата губела средно 1,4 млн. лв. от продажната цена плюс несъбрани акциз и ДДС. За безпрепятствената работа на канала си имало тарифи за отчисления. Част от нелегалните количества са хонорар за транзита, ако са предназначени за други пазари. Колко са те, зависело от методиката на вноса. Повечето тарифи тръгвали от 1 евро на стек и стигали до 100 000 евро при по-големите пратки. Според информирани преди една година е имало чистка на дистрибутори на нелегални цигари. Целта била да се заблудят службите с това, че от години познати им лица вече не можели да бъдат уличени в съпричастност. Те били заменени с нови лица, с относително чисти досиета. “Стари муцуни” от митническите среди също вече били извън голямата игра. Източници на “24 часа” твърдят още, че митническото разузнаване много добре взаимодействало със специализирана работна група в ГДБОП, в която имало хора от всички отдели - от наркотрафик, акцизни стоки, данъчни измами, пране на пари. Тя била създадена преди 4 години като затворена група от предимно млади хора, необвързани с групировки и политици. Занимавала се главно с големите корпоративни играчи в трансевропейския трафик на цигари и наркотици. Над 1000 мастърбокса контрабандни цигари бяха заловени във Владая при последната акция на митниците, съвместно с ГДБОП. Това е камионът, с който се били превозвани нелегалните тютюневи изделия.", "date": "2018.01.09", "title": "Цигарите, хванати на Владая - част от турско-гръцки канал"}
{"url": "https://www.24chasa.bg/novini/article/6654650", "text": "Известен китайски учен и писател е отново на посещение в България. Проф. Гордън Уан днес се срещна с декана на Стопанския факултет на Софийския университет и бивш министър на икономиката - доц. Теодор Седларски, и с проф. Георги Чобанов. В срещата участва и  . Проф. Гордън Уан владее Културата на хармонията и е обиколил 131 държави, за да изгради учението си, попивайки опита на различни народи. Той е зам.-председател на Алианса на цивилизациите към ООН. Според него всичко – и хората, и Вселената като цяло, имаме един и същ код, който се копира. Затова клетката от един човек може да расте в друг. „И според американските учени ДНК-то на всички хора е 99% еднакво, без значение от расата, цвета на кожата и т.н. Така че цялата система е всъщност холография - вселената се повтаря на 99% във всичко съществуващо”, разкрива проф. Гордън Уан. Всяка клетка съдържа цялата важна информация за създаването на човек. По начина, по който е създадена Вселената, се създават клетките. Националността, расата нямат значение. Всички хора са еднакви, обяснява професорът. За да открие хармонията, човек трябва да зачита другите, трябва да се научи да живее с другите. Трябва да уважава правата, идеалите. Това е основното правило за постигане на хармония, казва Гордън Уан. По специалност той е хирург, специализирал е вътрешни болести. Според него е важно лекарят да може да лекува цялостното състояние на човека, а не конкретно заболяване. За доброто управление на държавата той припомня мисълта на китайския мъдрец Лао Дзъ - то е като да се изпържи малка рибка – изисква се изключително внимание и грижи. Според проф. Гордон Уан хармонията във вътрешния свят на човек е изключително важна. Тя обаче може да бъде постигната само, ако се промени цялото общество. Ако едно бебе бъде оставено на вълци, то ще бъде отгледано като вълк. Ако бъде оставено при хора, ще израсне като човек. А ако бъде оставено в едно хармонично общество, то ще постигне хармония. Според изследване на ЮНЕСКО хората по света се разделят на 2500 националности. Те са се развили като различни групи според условията, в които са се формирали. Тези различни 2500 народи търсят общото помежду си, уважавайки различията си – така се стремят към хармония. Казано метафорично, тези 2500 народи са като краката на една маса – те крепят общата хармония. Това е залегнало във философията на Гордън Уан – да намираме общото помежду си, запазвайки различията си. Той припомня древна китайска история за владетел, който имал приближен изключително умел лекар. Владетелят похвалил лекаря за уменията ми, но той му отговорил, че всъщност в семейството му са трима братя, и тримата лекари. Най-големият брат работел така, че да не позволява на хората да се разболяват, тоест с превантивни методи. Средният брат откривал болестите още в зародиш и с методите си ги преборвал преди да се развият. При него - третият брат – хората идвали след като вече са тръгнали към смъртта. Така че аз не съм най-добрият от тримата, казал лекарят на владетеля. Така че, обобщава проф. Гордън Уан, най-добър лекар е този, който така се грижи за пациентите си, че не им позволява да се разболеят.", "date": "2018.01.09", "title": "Проф. Гордън Уан разкрива пътя към хармоничното общество (видео)"}
{"url": "https://www.24chasa.bg/novini/article/6654638", "text": "Проливни дъждове предизвикаха наводнения в части на американския щат Калифорния, предаде Асошиейтед прес. Най-засегнати са окръзите Санта Барбара и Вентура, където хиляди жители бяха евакуирани заради риск от свличане на кални маси в районите, в които миналия месец бушува най-големият пожар в щата. Метеоролозите прогнозират, че студеният фронт, идващ от Аляска и придружен от силни ветрове, може да донесе още обилни валежи. В Лос Анджелис дъждът може да е колкото е валяло през последните 10 месеца. Там бе наредено да се евакуират обитателите на около 700 жилища, информира БТА. За окръзите Мендосино и Сонома северно от Сан Франциско са издадени предупреждения за риск от рязко покачване на нивото на водата във водоемите, от наводнения и свлачища. Този район също бе засегнат през октомври миналата година от пожари, отнели живота на 44 души и унищожили 8900 жилища и други постройки. Във високите планински райони на щата е издадено предупреждение за зимни условия за пътуване и шофьорите трябва да се подготвят за бурни пориви на вятъра, ниска видимост и заснежени пътища.", "date": "2018.01.09", "title": "Наводнения в Калифорния заради проливни дъждове"}
{"url": "https://www.24chasa.bg/novini/article/6654562", "text": "Турските митничари са конфискували 341 редки африкански сиви папагали, внесени контрабандно от Конго и държани в склад в Истанбул, предаде Анадолската агенция, цитирана от ДПА и БТА. Десет от папагалите, които били поставени в кашони, са били намерени мъртви, а останалите 331 са предадени на природозащитен център в Бурса. Редките птици са били внесени контрабандно през Ирак с цел да бъдат продадени в Турция.", "date": "2018.01.09", "title": "Иззеха над триста редки папагали в Истанбул"}
{"url": "https://www.24chasa.bg/novini/article/6654580", "text": "12 са отворените оферти за избор на изпълнител при изготвянето на техническия проект и строителството на „Модернизация на път І-8 Калотина – Софийски околовръстен път от км 1+000 до км 15+500 и етапна връзка“. Това е участъкът след ГКПП „Калотина“ до пътния възел при Драгоман. Това съобщиха от пресцентъра на Агенция \"Пътна инфраструктура\". Общата му дължина е 14.5 км. Индикативната стойност на проекта е 141 667 715 лв. без ДДС. Част от средствата са осигурени от Механизма „Свързана Европа“. Отворените оферти, по реда на постъпването им в деловодството на Агенция „Пътна инфраструктура“, са на: - ДЗЗД „Виа Милитарис Баланстра“, с участници: „Автомагистрали Черно Море“ АД и „Автомагистрали Хемус“ АД; - „Инжстройинженеринг“ ЕООД; - „ГБС-Инфраструктурно строителство“ АД; - „Хидро-вод строй“ ДЗЗД, в което са: „Хидрострой“ АД и „Водстрой 98“ АД; - Обединение „Калотина 2017“, с участници: Гранди Лавори Финкосит СПА и Х.С.С. ЕООД; - „СТРАБАГ БПА“ ДЗЗД, в което са: „Щрабаг“ ЕАД, „Страбаг Сп. з.о.о., Полша“ и „Битумина ГмбХ-България“ ЕООД; - Обединение Калотина - София, с участници: „Джи Пи Груп“ АД, „Контратас Иглесиас“ АД, и „Трансконсулт-22“ ООД; - Обединение „Геопът Изток“, в което участват: „ПЪТСТРОЙ 92“ АД и „ГЕОСТРОЙ“ АД; - „ИСА 2000“ ЕООД; - Сдружение „Калотина I“ ДЗЗД, с участници: „ПСТ Груп“ ЕАД и „Аква модул“ АД); - ДЗЗД „АПВ Калотина СОП 1“, в което са: „Пътища Пловдив“ АД, „Агромах“ ЕООД, „Водно строителство – Благоевград“ АД); - „Трейс Груп Холд“ АД. Проектът предвижда уширение на съществуващия път, а в отделни участъци ще бъдат подобрени геометричните му елементи. Отсечката ще бъде с по две ленти за движение в посока и лента за аварийно спиране. При км 12+520 ще бъде изграден вход-изход от първокласния път към интермодален терминал Драгоман. Ще бъдат построени 10 големи съоръжения, две от които са при пътните възли „Калотина“ и „Драгоман“. Срокът за изпълнение на поръчката е 852 календарни дни. На 10 януари в 14.00 часа в АПИ, ще бъдат отворени офертите в обществената поръчка за изпълнител на следващия участък от Драгоман до Сливница, с дължина 16.98 км. Обектът „Изготвяне на технически проект и строителство на проект: Модернизация на път І-8 Калотина – п. в. „Храбърско“ от км 15+500 до км 32+447,20 и етапни връзки“ е с индикативна стойност 117 млн. лв. без ДДС. Финансирането е от републиканския бюджет. Проектът предвижда уширение на съществуващия път до габарит 27 м, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни. Двете обществени поръчки за избор на изпълнители за модернизацията на 31.5 км от път I-8 между ГКПП „Калотина“ и Сливница Агенция „Пътна инфраструктура“ стартира през септември м. г. Индикативната им стойност е 258,6 млн. лв. Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП „Калотина” – София осигурява връзка към трансевропейски коридор „Ориент/Източно Средиземноморски”. Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия. С изграждането на отсечката ще се намали времето за пътуване и ще се осигурят удобни и безопасни условия за движение.", "date": "2018.01.09", "title": "12 са офертите за изграждането на пътя ГКПП „Калотина“ - Драгоман"}
{"url": "https://www.24chasa.bg/novini/article/6654585", "text": "Държавният глава Румен Радев разговаря днес на „Дондуков“ 2 с извънредния и пълномощен посланик на САЩ в България Ерик Рубин. Срещата беше проведена по покана на българската страна. Това съобщиха от прессекретариата на държавния глава. Президентът Радев и посланик Рубин обсъдиха средата на сигурност в региона на Югоизточния фланг на НАТО, оценявайки че бъдещото развитие на отношенията на стратегическо партньорство между България и САЩ ще има позитивна роля за нейната стабилност. За тази цел ключово значение има взаимодействието във военно-политическата област и започващата година е много важна за неговото развитие. Бяха обсъдени и контактите в различни други сфери на сътрудничество.", "date": "2018.01.09", "title": "Президентът Радев се срещна с посланика на САЩ"}
{"url": "https://www.24chasa.bg/novini/article/6654611", "text": "САЩ не смятат да изпращат обратно отзованите си дипломати от посолството в Хавана, съобщава Ройтерс, като се позовава на информация от официални лица, пише \"Фокус\". Причината са притеснения от нов инцидент, определен от Белия дом като „звукова атака“, заради който над 20 души от персонала на посолството в Куба получиха различни медицински проблеми - загуба на слуха, постоянна умора и когнитивни проблеми през септември 2017 г. Хавана пък отрече обвиненията. Съобщението е направено анонимно малко преди началото на официалната сесия на комитета за външна политика към Сената, която е насрочена за вторник.", "date": "2018.01.09", "title": "САЩ няма да изпрати дипломатите си в Хавана обратно след звуковата атака"}
{"url": "https://www.24chasa.bg/novini/article/6654634", "text": "Основателят на интернет страницата Amazon Джеф Безос вече е най-богатият човек в историята, след като състоянието му бе изчислено на 105,1 млрд. долара, предава ТАСС, като се позовава на класация, съставена от Bloomberg, съобщи \"Фокус\". Увеличението на акциите на най-големия сайт за покупко-продажби на дребно е главната причина за успеха на Безос. Предишният най-богат човек в света е бил Бил Гейтс, чието състояние е достигало малко над 100 млрд. долара през 1999 г., когато е пикът му. Според класация на списание Forbes, богатството на Безос се равнява на 104,4, млрд. долара, но това също е достатъчно, за да счупи поставения от собственика на „Майкрософт“ рекорд.", "date": "2018.01.09", "title": "Основателят на Амазон Джеф Безос стана най-богатият човек в историята"}
{"url": "https://www.24chasa.bg/novini/article/6654673", "text": "Новогодишният анализ на почетния председател на ДПС Ахмед Доган е многопластов и поставя на мястото си всеки един от играчите на политическата сцена и в обществото, каза кметът на Кърджали Хасан Азис в тв предаването \"Лице в лице\" по  „Този анализ има много послания. В зависимост от това кой на каква позиция се намира във властта или в обществото, всеки може да намери свой прочит. Властимащите откриха подкрепа за себе си, опозицията откри своята роля и кои са целите, които трябва да бъдат поставени”, разясни Хасан Азис. По думите му анализът поставя на мястото му всеки един от играчите и на политическата сцена, и в обществото. „Да, каза се, че в момента правителството няма алтернатива, което не означава, че то няма пропуски или слабости”, отбеляза той. „На второ място, ако е казано, че принципът „Стани, за да седна” не е принцип в политиката и не е полезен за нашата страна, това означава, че опозицията трябва да намери друг политически ресурс”, смята кметът на Кърджали. „ДПС не на всяка цена трябва да поиска вот на недоверие, но ако не искаме вот на недоверие, тогава кой ще приеме, че ДПС е в опозиция”, попита още той.", "date": "2018.01.09", "title": "Хасан Азис: Анализът на Доган е многопластов, поставя на мястото му всеки играч"}
{"url": "https://www.24chasa.bg/novini/article/6654165", "text": "“Вели Чаушев беше един обичан човек. С никого никога не влезе в конфликт”, каза Славчо Пеев, изпращайки в последния му път своя колега от Сатиричния театър. \"Рискувах да разкажа смешни случки с него, защото той беше слънчев и усмихнат дори с последните си дни, когато едва ходеше\", допълни той. Актьорът си отиде на 83 години. Освен ролите си в театъра, беше известен и като великолепен изпълнител на стиховете на Валери Петров. Директорът на Сатиричния театър Калин Сърменов също пожела да каже няколко думи, но толкова се разстрои, че прекрати словото си. Да се простят с Вели Чаушев в ритуалната зала на Централните софийски гробища бяха дошли Татяна Лолова със съпруга си Славето, Йорданка Кузманова, Жоржета Чакърова, Йорданка Стефанова, Ивайло Калоянчев, Надя Топалова, Стефан Илиев, композиторът Хайгашот Агасян, писателите Чавдар Шинов и Михаил Вешим, и мн. др. Славчо Пеев сподели огорчението си, че Министерството на културата се е “отчело” само с венец, а не е изпратило човек от ведомството на министър Боил Банов.", "date": "2018.01.09", "title": "Актьори изпратиха Вели Чаушев в последния му път със смешни случки с него (Снимки)"}
{"url": "https://www.24chasa.bg/novini/article/6654715", "text": "Демонстранти нахлуха в гръцкото министерство на труда, протестирайки срещу новите трудови реформи, изисквани от международните кредитори на страната, предаде Ройтерс. Протестиращи, свързани с близкия до комунистическата партия синдикат ПАМЕ, се качиха до осмия етаж в сградата, като някои от тях нахлуха в кабинета на министъра на труда Ефи Ахциоглу, крещейки \"Засрами се!\" срещу нея. Около 500 демонстранти участваха в протест пред сградата на министерството, носейки плакати с надписи \"Министерство на ЕС и МВФ\" и скандирайки \"Няма да отстъпим пред плутокрацията\", информира БТА. ЕС и МВФ спасиха Гърция от банкрут заради тежкия й дълг, но поискаха строги мерки за икономии в замяна на това. Част от тях предвиждат промени в трудовото законодателство. Демонстрантите разбиха металните прегради на главния вход на министерството и счупиха няколко прозорци. Групата разпъна голям плакат с надпис \"Долу ръцете от стачките, те са трудово право!\", спуснат от покрива на министерството на оживена улица в центъра на Атина. Левоцентристкото правителство трябва да внесе в парламента проект с исканите от кредиторите реформи днес. Очаква се депутатите да го гласуват преди среща на финансовите министри на еврозоната на 22 януари, когато ще бъде оценен напредъкът на страната в прилагането на условията на спасителната програма.", "date": "2018.01.09", "title": "Протестиращи нахлуха в министерството на труда в Атина"}
{"url": "https://www.24chasa.bg/novini/article/6654733", "text": "Хубавото е, че в своето изказване и в своята позиция президентът подкрепи усилията на правителството за целите, които сме си поставили по време на Европредседателството по отношение на сигурността и Западните Балканите, където бяха основните доклади. Това каза в   Красимир Каракачанов, министър на отбраната след КСНС за сигурността и отбраната, който се проведе днес при президента. \"Мнението на президента за Западните Балкани е споделено с мнението на правителството и парламентарните групи. Държавите от Западните Балкани трябва да получат много ясна перспектива по отношение на своето европейско бъдеще. Ние го задаваме като приоритет в рамките на тези шест месеца, но след нас идва Австрия, която също има отношение към Балканите и то най-вече Западните\", добави той. По думите на Каракачанов ние като държава-членка на НАТО и ЕС и като България имаме хилядолетни интереси на Балканите. \"Конкретно нашите интереси са стабилност, мир и спокойствие, за да се развива икономиката\", бяха думите му. \"27 години средствата за отбраната са рязани. За да имаш нормални, мотивирани военни сили, трябва да отделяш адекватни средства. За първи път заплатите в армията се увеличиха с 10%\", категоричен бе Каракачанов.", "date": "2018.01.09", "title": "Каракачанов: Хубаво е, че президентът подкрепи усилията на правителството"}
{"url": "https://www.24chasa.bg/novini/article/6654722", "text": "До няколко години вирусът Зика може да се разпространи и в Турция, предупреждава доклад, цитиран от турската частна телевизия НТВ. Докладът е подготвен от службата за ранно предупреждение за здравните заплахи към Главната дирекция за обществено здраве. В него се твърди, че до седем години вирусът може естествено да се разпространи и в Анадола, информира БТА. Досега в Турция вирусът е бил установен у четирима души, които обаче са се върнали от почивка в Куба, където са се заразили. Вирусът Зика е разпространяван предимно от комари, но може да се предава и по полов път. По-голямата част от заразените хора не се разболяват, а при повечето от останалите болестта протича в лека форма с треска, обриви и общо неразположение. Вирусът обаче е много опасен за плода на бременни жени.", "date": "2018.01.09", "title": "Доклад: До 7 години вирусът Зика ще се разпространи и в Турция"}
{"url": "https://www.24chasa.bg/novini/article/6654747", "text": "Швейцарските власти заявиха, че са арестували вчера 80-годишен мъж за банков обир в района на град Люцерн, предаде Асошиейтед прес. Прокуратурата на кантон Люцерн съобщи, че мъжът е признал, че през декември влязъл маскиран в банков клон в селището Меген и го обрал, предаде БТА. След обира полицията разпространи снимка на заподозрения от момента на грабежа, на която той е с черна маска и носи синя чанта с пари. Бил е заснет, преди да избяга пеша от банката. Прокуратурата заяви, че засега не е ясно дали при обира той е бил въоръжен, и не уточни колко пари е откраднал.", "date": "2018.01.09", "title": "Арестуваха 80-годишен мъж за банков обир в Швейцария"}
{"url": "https://www.24chasa.bg/novini/article/6654762", "text": "Турските сили за сигурност задържаха днес 31 действащи военни, заподозрени във връзки с ФЕТО - Фетхуллахистката терористична организация, обвинявана от Анкара за организирането на опита за преврат от юли 2016 г., съобщи вестник \"Хюриет\", цитиран от ТАСС и БТА. По данни на вестника става въпрос за действащи офицери. Операцията е извършена в окръг Сиирт, в югоизточна Турция. Миналия месец турските власти уволниха над 2,7 хиляди сътрудници на различни министерства и ведомства по подозрения във връзки с ФЕТО. Сред тях имаше 637 военни и над 400 сътрудници на жандармерията.", "date": "2018.01.09", "title": "Арестуваха 31 действащи военни, \nзаподозрени във връзки с Гюлен"}
{"url": "https://www.24chasa.bg/novini/article/6654126", "text": "Шествието в подкрепа на ски спорта в България, организирано от сдружение \"Бъдеще за Банско\" в четвъртък в София, ще прерасне в концерт на площад \"Александър невски\", съобщиха от сдружението. В шествието хепънинг и концерт в подкрепа на развитието на зимния туризъм в България ще участват Skiller & Atash, TITA, Елица Тодорова, братя Пищолски и брейкденсърите от Pachoville Crew и Sofia City Breakers Събитието е под надслов „Аз искам да карам ски в България“. На 11 януари 2018г. шествието ще започне в 18 ч. от ъгъла на бул. \"Патриарх Евтимий\" и бул. \"Витоша\" и ще продължи в посока Министерски съвет до площад \"Александър Невски\", където ще прерасне в концерт. През цялото време DJ Sprite ще се грижи за доброто настроение на участниците в компанията на световния шампион по бийтбокс Skiller & Atesh и брейкденсърите от Pachoville Crew и Sofia City Breakers. Озвучаването ще се осъществи с уникален парти джип Хамър. Около 19 ч. се очаква шествието да достигне крайната си цел - площад Александър Невски, където ще започне концертът. За добрия дух на феновете на ските и сноуборда ще се погрижат Елица Тодорова, братя Пищолски и Тита, заедно с Skiller & Atesh, DJ Sprite и брейкденсърите от Pachoville Crew и Sofia City Breakers Организаторите канят всички софиянци, които обичат да карат ски на Витоша и не искат лифтовете на ски зона „Алеко“ да са спомен от детството им, да се присъденият към шествието и концерта. Събитието се подкрепя от скиори и сноубордисти от всички зимни центрове в страната. Цялото мероприятие е в подкрепа на правителственото решение за развитие на зимния туризъм и се финансира изцяло, включително и концерта от Сдружение \"Бъдеще за община Банско\".", "date": "2018.01.09", "title": "Шествието в подкрепа на ски спорта в четвъртък ще прерасне в концерт пред \"Александър Невски\""}
{"url": "https://www.24chasa.bg/novini/article/6654086", "text": "Около 13 хиляди туристи са блокирани вече втори ден в швейцарския курорт Цермат заради обилните снеговалежи, съобщава британският вестник Guardian. В официалната интернет страница на курорта се казва, че „в момента не е възможно да се влезе или излезе от Цермат“, като всички скиорски писти и лифтове остават затворени. Посетителите са помолени да останат в къщите си, съществува и риск от лавини. Електричеството към момента е възстановено след по-ранните аварии, предизвикани от снега, предава \"Фокус\". В туристическото село, разположено недалеч от връх Матерхорн обикновено живеят около 5,500 души, като 13 хиляди е капацитетът, който курортът може да поеме. Към момента всичко е спокойно и няма паника сред посетителите, съобщиха местните власти. Очаква се нова информация по-късно във вторник", "date": "2018.01.09", "title": "13 000 туристи блокирани в швейцарски зимен курорт вече втори ден"}
{"url": "https://www.24chasa.bg/novini/article/6654166", "text": " Законопроект предвижда отпадане на изискването за предоставяне на някои официални удостоверителни документи на хартиен носител при искане за издаване на удостоверение за регистрация за осъществяване на пътна помощ. Това съобщиха от пресцентъра на министерство на регионалното развитие и благоустройството. Изменението на Закона за движението по пътищата е част от предприетите от правителството мерки за облекчаване административните процедури и намаляване административната тежест, за да могат гражданите и бизнеса да спестят време и средства. С предложените промени ще отпадне необходимостта от предоставяне на удостоверение за актуално състояние, копие от съдебното решение за регистрация по реда на Търговския закон или документ за регистрация по Закона за юридическите лица с нестопанска цел. Вече няма да се изисква и декларация за липса на открита процедура за обявяване в несъстоятелност. Предложенията за промяна в Закона за движение по пътищата и мотивите към тях са публикувани на интернет страницата на Министерството на регионалното развитие и благоустройството в секция „Проекти на нормативни актове“, както и на Портала за обществени консултации.", "date": "2018.01.09", "title": "Облекчават регистрацията за осъществяване на пътна помощ"}
{"url": "https://www.24chasa.bg/novini/article/6654152", "text": "Спецсъдът оправда Емил Милев–Крокодила, сочен за страховит магистрален бандит. Той е подсъдим  като лидер на група, извършила  4 грабежа, отвличания, както и за опит за убийство на полицай. Освен него \"невинни\" чуха още Лазарин Лазаров, Едуард Павлов и Мартин Димитров, подсъдими за участие в бандата, ръководена от Крокодила. Той трябва да напусне незабавно килията, освен ако не бъде задържан на друго основание, постанови съдът. Така до няколко часа, след прекарани повече от 4 г. зад решетките, известният ъндърграунд герой,  ще се окаже на свобода. Прокуратурата ще протестира оневиняването на Крокодила и хората му. ", "date": "2018.01.09", "title": "Съдът оправда Крокодила, сочен за страховит магистрален бандит"}
{"url": "https://www.24chasa.bg/novini/article/6653666", "text": "Гръцките депутати се очаква да ограничат правомощията на ислямските съдилища, които действат в граничен регион, където живее 100-хилядна мюсюлманска общност, в отговор на жалба до Европейския съд за правата на човека, предаде Асошиейтед прес. Очаква се проектозаконът, който е подкрепен от най-големите политически партии, да бъде гласуван по-късно днес. Той има за цел да премахне правила, наложени преди повече от 90 години, които се отнасят до различни граждански дела с участието на членове на мюсюлманската общност, разглеждани от съдилища съгласно шериатското законодателство. Новото законодателство ще дава приоритет на гръцките съдилища във всички дела, информира БТА. Промените, смятани от много гръцки юридически експерти за силно закъснели, идват след жалба във връзка със спор за наследство, подадена в Европейския съд за правата на човека от мюсюлманска жена, живееща в североизточния град Комотини.", "date": "2018.01.09", "title": "Гърция ограничава правомощията на ислямските съдилища"}
{"url": "https://www.24chasa.bg/novini/article/6653681", "text": "\"Петър Христов бе един достоен човек и е участвал в много благотворителни акции, но никога не търсеше публичност за това, което правеше. Бизнесът му не е бил свързан с някакви престъпления, за да можем да бъдем укорими\". Това каза председателят на ПГ на ГЕРБ Цветан Цветанов за убития бизнесмен Петър Христов пред журналисти след проведеното заседание на КСНС днес. \"Никога не е споделял за евентуални заплахи.  , заяви той. \"Никога не е имал политически амбиции. Петър Христов не е бил член на ГЕРБ. Бил е симпатизант по начин, който е изразявал своята воля. Имаше дарение, което беше направено през 2007 г. - в първата европейска кампания\", обясни зам.- председателят на партията. \"Изразил съм моето мнение относно тежките престъпления от последните дни пред премиера в разговори, които сме провели. Стигнахме до извода, че в сряда когато няма да има заседание, да направим извънредно заседание, за да може министър-председателят да запознае министрите с темите от обществения ред\", заключи той.", "date": "2018.01.09", "title": "Цветанов за убития бизнесмен Христов: Никога не е споделял за евентуални заплахи"}
{"url": "https://www.24chasa.bg/novini/article/6653679", "text": "Автомобил, в който пътуваха двама души, падна днес по обед в река Дунав, в Белград, а пътниците бяха извадени от водата, съобщи Танюг. Единият пътник - жена на 26 години вероятно се е нагълтала с вода и е откарана с кола на Бърза помощ в Спешния медицински център, съобщи МВР. Мъжът, на 50 години, е получил помощ на място и отказал да бъде откаран в болница.", "date": "2018.01.09", "title": "Кола в Белград падна в река Дунав"}
{"url": "https://www.24chasa.bg/novini/article/6653721", "text": "По данни в доклад на турския Център за икономически и външнополитически проучвания /ЕДАМ/ договореното през 2017 г. количество от 50,7 млрд. куб. м. газ от \"Турски поток\", през 2020 г. ще бъде 55,6 млрд. куб. м, а през 2035 г. ще достигне 71,8 млрд. куб. м. От 2025 г. Турция ще получава 16 млрд. куб. м., а в критични ситуации се предвижда това количество да достига до 37 млрд. куб. м., съобщи информационният сайт Хаберлер, цитиран от БТА. \"Данните показват, че Турция ще има голяма полза от \"Турски поток\", по който идната година ще получава 15,75 млрд. куб. м. газ\", се посочва в доклада. Предвижда се около 30 процента от производството на електроенергия да се осигурява чрез природния газ, като през 2035 г. ще достигне 474 TWh от 227.5 TWh през 2015 г. В доклада се акцентира, че \"Турски поток\" ще създаде значителен допълнителен национален приход за Турция . \"Строителството на съоръженията по суша с инвестиция един милиард долара ще създаде трудова заетост на над 13 500 души, 100 млн. долара допълнителни доходи за семействата и 546 млн. допълнителен национален приход\", според експертите. Според анализа в доклада \"Турски поток\" ще създаде възможност за Русия да изолира в трансфера на газ Украйна, Молдова и България, което ще доведе до промени в геополитическата карта на региона, отбелязва Хаберлер. \"Свалянето на руския бомбардировач СУ-24 през 2015 г. обтегна политическите отношения с Русия, но въпреки това Турция продължи да бъде надежден енергиен и търговски партньор на Русия. Възобновяването на турско-руските отношения е израз на укрепването на регионалната интеграция, а също и показател за мащабна геополитическа промяна, в която двустранните отношения между Турция и Русия ще играят още по-голяма роля\", се посочва в анализа.", "date": "2018.01.09", "title": "\"Турски поток\" ще създаде трудова заетост на 13 500 души в Турция"}
{"url": "https://www.24chasa.bg/novini/article/6653711", "text": "Зачестилите снеговалежи в пустинята Сахара са признак за глобално затопляне, както топлата зима в Русия, студовете в САЩ и наводненията в Европа, предаде ТАСС. Това заяви ръководителят на Хидрометеорологичния център на Русия Вадим Вилфанд. На 7 януари в Сахара, в района на град Айн Сефра в северната част на Алжир падна сняг. Снежната покривка достигна дебелина около 40 см. Привечер снегът се стопи. Една година по-рано, през декеври 2016 г. сняг за пръв път падна в същия район от 1979 г.. \"Тези екстремни събития - снеговалежи в Сахара, рязко и продължително застудяване в Северна Америка, много топло време в европейската част на Русия, дъждове, довели до наводнения в редица страни в Западна Европа, зачестяват - отбеляза Вилфанд. - Зачестяването им е следствие от глобалното затопляне. Не става въпрос само за мое виждане, а за мнението на редица учени от Междуправителствената експертна група по изменение на климата\", цитиран от БТА. Той допълни, че необичайни снеговалежи имало също в Египет и Близкия изток, макар да се регистрират веднъж на всеки 15-20 години. Вилфанд поясни, че вниманието на учените било привлечено от повторяемостта на подобни събития, а не от необичайността им.", "date": "2018.01.09", "title": "Зачестилите снеговалежи в Сахара свидетелстват за глобално затопляне"}
{"url": "https://www.24chasa.bg/novini/article/6653676", "text": "\"Има около 95 експертизи, не всички са готови, но основните, на които се обосновава нашето заключение е, че това е убиецът\". Това каза пред журналисти министърът на вътрешните работи Валентин Радев, във връзка намереното тяло на Росен Ангелов, издирван за шесторното убийство в Нови Искър, цитиран от „Фокус“. „Утре, с прокуратурата ще направим брифинг с информация, с главния секретар на МВР и други експерти, които да сложат край на спекулациите по случая с доказателствата, които са безспорни в момента“, заяви той. „По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо“, посочи Валентин Радев. \"Една от първите версии е свързана с неговия бизнес и личен живот. До този момент няма информация да е заплашван, разпитваме близките му\". Това каза МВР шефът за убийството на бизнесмена Петър Христов в София след заседанието на Консултативния съвет за национална сигурност. „Всичко по случая с Петър Христов ни тревожи, особено в началото на председателството. Случаят е емблематичен“, коментира той. „Петър Христов е бил известен бизнесмен, уважаван човек. Имаме и нова информация от граждани, които го познават“, посочи министърът. „Правим всичко възможно да бъде разкрито как е станало, всички събрани доказателства се обсъждат“, заяви той. „За нас е важно, че има убийство, без значение на кой човек е. Това е човек, убит показно в центъра на София и това ни притеснява“, коментира Валентин Радев. „Само преди 10 години знаете какво стана с \"Килърите\", с \"Наглите\". Хубавата новина е, че и съдът работи заедно с нас и има ефективни присъди. От четирима, трима са с доживотни присъди“, посочи вътрешният министър. „Работим активно и по този случаи, и по случаите с банкоматите. Скоро ще чуете резултата“, каза още той.", "date": "2018.01.09", "title": "Министър Радев: Готови са основните експертизи, Росен Ангелов е убиецът (Обновена)"}
{"url": "https://www.24chasa.bg/novini/article/6653720", "text": "Никой не очаква държавите от НАТО да постигнат незабавно разходи за отбрана, равни на два процента от техния брутен вътрешен продукт (БВП). Това заяви генералният секретар на НАТО Йенс Столтенберг на съвместна пресконференция с президента на Словения Борут Пахор, предаде БТА.  Не се очаква това равнище на отбранителните разходи да бъде постигнато тази година, добави Столтенберг. Той отбеляза, че решението за достигането на два процента от БВП бе взето през 2014 г. и се предвижда да бъде изпълнено в десетгодишен срок. Очакваме да спре намаляването на разходите за отбрана, а след това да започне увеличение. След Студената война държавите от НАТО започнаха да намаляват военните си разходи, защото напрежението спадна. От 2014 г., с незаконните действия на Русия в Крим, се наложи да поемем в обратната посока, добави Столтенберг. Пахор поясни, че не очаква скоро целта за разходи от два процента от БВП да бъде постигната. По думите му Словения ще увеличи отбранителните си разходи, както съумее, но не заради НАТО, а заради отговорността към сигурността на собствените си граждани.", "date": "2018.01.09", "title": "Столтенберг: Никой не очаква постигането \nна разходи за отбрана от 2% от БВП веднага"}
{"url": "https://www.24chasa.bg/novini/article/6653749", "text": "България и Турция ще изпълняват Програмата за трансгранично сътрудничество между двете държави с проекти, подавани по електронен път. Това обяви заместник-министърът на регионалното развитие и благоустройството Деница Николова, която съпредседателства проведеното в Одрин четвърто заседание на Съвместния комитет за наблюдение по Програмата за трансгранично сътрудничество INTERREG-IPA България-Турция 2014-2020 година, съобщи пресслужбата на министерство на регионалното развитие и благоустройството, цитирана от БТА. Николова отбеляза, че досега потенциалните бенефициенти по програмата не са могли да се възползват от подаването на нужните документи онлайн. \"Това ще даде възможност за подаване на по-широк спектър от проекти, ще улесни условията за сътрудничество и партньорство между двете страни, а и ще ускори процеса на оценка на проектите, отбеляза заместник-министърът. Програмата е с бюджет от близо 30 млн. евро. Към днешна дата са одобрени и се финансират 43 проекта, подадени по първата покана за набиране на проектни предложения, на стойност от почти 10 млн. евро. От тях 16 са инвестиционни, основно за борба с природните бедствия и опазване и управление на природните ресурси, а 27 са от типа \"меки мерки\" за промотиране и насърчаване на възможностите за туризъм. \"Чрез тези 43 проекта се очаква да бъдат изпълнени напълно 13 от общо 21 индикатора на програмата, които показват изпълнение на заложените цели за развитие на трансграничния регион\", каза зам.-министър Николова. Предстои обявяването и на втората покана за набиране на проектни предложения, като по нея ще бъде разпределен ресурс от над 15,6 млн. евро, стана ясно на заседанието. Деница Николова заяви, че приоритетни ще бъдат интегрираните проекти, с комплексен подход, чието изпълнение включва по-голям обем инвестиционни дейности, в които са включени \"меки мерки\". \"Това ще позволи по-комплексно позициониране на нашите цели и да постигнем ясни и видими резултати при изпълнение на проектите, които да покриват задължителните индикатори. Основният ни фокус ще бъде не само да имаме интегрирани проекти, но и да постигнем основните индикатори, които не бяха застъпени до момента\", обобщи тя. Според нея това ще доведе и до оптимизиране на процеса, с цел по-добра актуалност, обективност и прозрачност при процеса на подбор и оценка на проектите. \"Даваме възможност да бъдат подадени качествени проекти с много добри партньорства и с устойчивост в бъдеще, което ще допринесе за подобряване на живота на хората в областите, които подкрепяме по програмата\", заяви още заместник-министърът. Деница Николова отбеляза, че днешното заседание на Комитета за наблюдение на програмата се провежда в ключов момент в отношенията между двете държави. \"Само преди два дни българският премиер Бойко Борисов и турският президент Реджеп Тайип Ердоган откриха обновената църква \"Св. Стефан\" в Истанбул. Ние търсим новите и допълващи възможности за това да сближаваме нашите страни чрез общи проекти и цели за по-красиви и по-добре икономически развити региони, които съвместно да продължават своя път напред. Сътрудничеството между нашите държави винаги е било в дух на консенсус и приятелски отношения\", отбеляза Николова. Съпредседателят на заседанието от турска страна Бейза Туран - директор на Дирекция \"Финансово сътрудничество\" в министерството на европейските въпроси на Република Турция, отбеляза, че проектите между двете страни целят съхраняване на териториалната цялост, насърчаване и задълбочаване на сътрудничеството между двете страни. Тя насърчи разработването на проекти за подобряване на инфраструктурата в пограничните региони. В периода 2007-2013 г. по програмата за ТГС по ИПП България-Турция в пограничния регион са реализирани общо 143 проекта за близо 32 млн. евро, стана ясно от отчета на изпълнението. Всички проекти са успешно приключили своите дейности. Изплатените средства по проектите към момента са в размер на над 26 млн. евро. От българска страна участници в програмата са областите Хасково, Ямбол и Бургас и 29-те общини в тях, а от турска страна - Одрин и Къркларели с техните 17 провинции. Населението на региона е близо 1,5 млн. души. Управляващ орган по програмата е дирекция \"Управление на териториалното сътрудничество\" в министерството на регионалното развитие и благоустройството на Република България, а министерството по европейските въпроси на Република Турция изпълнява функциите на национален орган.", "date": "2018.01.09", "title": "15,6 млн. евро влизат в граничния регион на България и Турция за икономиката му"}
{"url": "https://www.24chasa.bg/novini/article/6653802", "text": "Белият дом на Доналд Тръмп, който вече поставя рекорди по текучество, се готви за нови напускания на служители и за все по-усилени опити да запълни овакантените щатни длъжности в обстановка на неспирното разследване на евентуална руска намеса в изборите, политически кавги и нисък рейтинг на Тръмп, предаде Асошиейтед прес. С навлизането си в изнурителна година, която сс сигурност ще му донесе нови предизвикателства у дома и в чужбина, Тръмп е изправен пред изтичане на мозъци сред широк спектър от държавни длъжности, който заплашва да затрудни усилията му да прокара нормативни актове или да извършва най-основни дейности, предаде БТА. Очаква се някои напускания да са сред висшия състав - от тези, които излизат по първите страници - но повечето вероятно ще са сред по-слабо известните служители, които помагат в дейността на Белия дом и министерствата. През първата година на Тръмп текучеството сред служителите от висок ранг в неговата администрация е 34 процента, много повече от всяка друга през последните 40 години според анализ на Катрин Дън-Тенпас от Института Брукингс. В изследването се установява, че 22 от 64-те висши служители, които тя е следила, са подали оставка, били са уволнени или са преминали на друга длъжност. Белият дом не публикува данни, но индивидуални свидетелства сред по-нископоставени служители сочат към подобни равнища на напускане и негови сътрудници признават, че е трудно да се запълнят щатните длъжности в администрацията. Следващият президент с най-високо текучество в първата година от управлението му е Роналд Рейгън със 17 процента напуснали висши сътрудници през 1981 г. А равнището на администрацията на Тръмп в първата година е трикратно по-високо от тези на Бил Клинтън (11 процента) и Барак Обама (9 процента). \"Това е много необичайно. Показателно е, защото предишната администрация с най-високо текучество е била тази на Рейгън, а Тръмп удвои този резултат\", каза Дън-Тенпас, която ще актуализира предварителните си данни на годишнината от встъпването в длъжност на Тръмп. \"Нещо повече, има напускания на по-високи нива, включително на началника на канцеларията, прессекретаря и съветника за националната сигурност\", отбеляза тя. Става дума за Райнс Прибъс, Шон Спайсър и Майкъл Флин, които отдавна не са на тези длъжности. Новите влиятелни играчи в Западното крило може все още да не са известни имена, но те вероятно ще имат отражение върху управлението на Тръмп през 2018 г. Джони ДеСтефано, сътрудник в Белия дом и с добри контакти във федералното правителство, който е работил за бившия председател на Камарата на представителите Джон Бейнър, сега поема надзора на политическата дейност на Белия дом в допълнение към другите си задължения, каза пожелал анонимност представител на администрацията. ДеСтефано спечели доверието на Тръмп в седмичните заседания за обсъждане на назначения в администрацията и се очаква да играе по-голяма роля в направляването на политическата дейност в тази година на междинни избори, каза официален представител. ДеСтефано работи заедно с политическия директор Бил Стивън, който бе подложен на критики след поредица гафове на Белия дом в неотдавнашната надпревара за Сената в щата Алабама, която даде на демократите първото им сенаторско място от този щат от едно поколение. В бурна среща в Белия дом миналия месец някои съюзници на Тръмп, включително бившият мениджър на предизборната му кампания Кори Люандауски, заявиха, че политическата върхушка пречи на президента, казаха двама пожелали анонимност запознати източници. Съюзниците предупредили, че ако демократите поемат контрола над Камарата на представителите през ноември, те могат да започнат процедура по импийчмънт, която ще застраши управлението на Тръмп. \"Доналд Тръмп държи преди всичко на резултатите и ако смята, че нещата са положителни и вървят добре, мисля, че това се отразява и на екипа. Ако обаче рейтингът му не се повиши, мисля, че ще направи промени, за да подобри положението. Той така действа\", каза приятелят на Тръмп Крис Ръди, шеф на консервативния новинарски сайт НюзМакс, който е бил с президента във Флорида през празниците. Напускането на служители през последните месеци до голяма степен се дължи на началника на кабинета на Тръмп Джон Кели, който от самото начало се разправи с вътрешните съперничества и уволни жадни за внимание сътрудници като Омароза Маниго-Нюман. Кели вече дискретно е препоръчал Джим Каръл за заместник-началник на кабинета на мястото на назначената за министър на вътрешната сигурност Кирстен Нилсен. Ръководителят на отдела по законодателни въпроси Марк Шорт също разшири правомощията си. Очаква се в близките месеци заместник-началникът на кабинета Рик Диърборн да напусне Западното крило. Други напускащи сътрудници, включително заместник-съветникът за националната сигурност Дина Пауъл, не са уволнени, а по-скоро си тръгват в периода около първата годишнина от мандата на президента, което е било сравнително обичайна практика и при предишни администрации. Пауъл ще бъде заменена от Надя Шадлоу, довереничка на съветника за националната сигурност Ейч Ар Макмастър, която отговаряше за изготвянето на първата Стратегия за националната сигурност на президента Тръмп. Може би обаче се задават още промени по високите етажи. Отдавна се носят слухове, че ще си отиде държавният секретар Рекс Тилърсън, чиито отношения с Тръмп се оказаха обтегнати. За негов вероятен приемник е споменаван директорът на ЦРУ Майк Помпейо. И Тръмп, и Тилърсън публично отрекоха да се готви смяна на държавния секретар. Възможно е директорът на Националния икономически съвет Гари Кон да напусне, след като помогна за приемането на данъчния закон. Говорителката на Белия дом Сара Хъкаби Сандърс омаловажава обсъжданията на текучеството. \"Нямам причина да знам за каквито и да било промени в персонала. Продължаваме с пълен устрем в 2018 година, за да постигнем много неща\", каза тя в четвъртък. От самото начало администрацията на Тръмп се затрудняваше да намира висококвалифицирани кандидати на различни постове, което до голяма степен се дължи на непопулярността на президента сред политическата класа на Вашингтон. Редица номинирани на длъжности в изпълнителната и съдебната власт бяха принудени да се откажат по етични съображения или защото бяха толкова неподходящи, че дори конгресмени републиканци се възпротивиха срещу назначаването им. Други бяха подплашени от продължаващото разследване за евентуална руска намеса в изборите или от широкоразпространените истории за вътрешни дрязги и дисфункционалност, а пък редица квалифицирани кандидати бяха отхвърлени, защото са били против Тръмп по време на предизборната кампания. Бившият прессекретар на Джордж Буш Ари Флайшър все пак похвали Кели, че е създал по-сплотен екип, и каза, че забавянето в запълването на някои щатни длъжности е можело да се очаква. \"Като външен човек президентът Тръмп си спечели правото да (попълни) Белия дом (с хора извън традиционната политическа класа). Не го упреквам, че обърна гръб на вашингтонския елит. Време е за нови хора\", каза Флайшър.", "date": "2018.01.09", "title": "Белият дом на Тръмп поставя рекорди по ранни напускания"}
{"url": "https://www.24chasa.bg/novini/article/6653813", "text": "Северна и Южна Корея се договориха да водят военни преговори, се казва в съвместно изявление, след като днес двете страни започнаха официален диалог за пръв път от над две години, предаде Ройтерс. Военните преговори бяха предложени от Сеул през юли миналата година, отбелязва ДПА. В разговорите Южна Корея е поискала от Севера да спре враждебните действия, които изострят напрежението на Корейския полуостров. КНДР е отвърнала, че е необходимо да се гарантира мирна обстановка на полуострова, и се е съгласила да води военни преговори с южната си съседка за понижаване на напрежението, съобщи Сеул. Северна Корея също така се е съгласила да изпрати високопоставена делегация на Зимните олимпийски игри в южнокорейския град Пьончан следващия месец, но ръководителят на делегацията й е реагирал отрицателно на споменаването на възможността за безядрен Корейски полуостров в днешните разговори в пограничното селище Панминчжон, заяви южнокорейското правителство. Северна и Южна Корея са се договорили да продължат консултациите на високо равнище за нормализиране на двустранните отношения, се казва в съвместното изявление след днешните разговори, цитирано от ТАСС. Двете Кореи са се споразумели още да активизират обмена в различни области, предаде БТА.  Страните са обсъдили въпроси по възстановяването на пряката телефонна линия в Панминчжон, \"горещата\" линия на военна връзка, както и възможността за нова среща на роднини от разделени семейства, въпреки че последната точка не бе включена в съвместната декларация след днешните преговори. Постигнат е напредък и по възможността за съвместно излизане на делегациите на двете Кореи на церемониите по откриване и закриване на Олимпийските игри в Пьончан. Въпросът ще продължи да се обсъжда в следващите кръгове от двустранните преговори.", "date": "2018.01.09", "title": "Северна и Южна Корея се договориха да водят военни преговори (Снимки)"}
{"url": "https://www.24chasa.bg/novini/article/6653835", "text": "Папа Франциск ще се радва да посрещне турския президент Реджеп Тайип Ердоган, е заявил католическият лидер, цитиран от англоезичния турски вестник \"Дейли сабах\". Папата е казал това пред турския посланик във Ватикана. Вчера Светият отец държа ежегодната си реч пред дипломати, акредитирани към Светия престол, съобщи БТА. Посланик Мехмет Пачаджъ заяви пред агенция Доган, че е разговарял с папата, който му е казал, че очаква президентът Ердоган да го посети и ще се зарадва на визитата. \"Все още работим по датата, но засега тя не е определена\", каза Пачаджъ. В речта си папата, наред с останалото, е призовал за международодна подкрепа за Турция, Йордания и Ливан заради усилията им, свързани с приемането на милиони бежанци. Ердоган обсъди с папата въпроса за Ерусалим в телефонен разговор през декември, напомня вестникът. И двете страни приветстваха резолюцията на ООН за статута на града и се договориха да проведат среща в близко бъдеще, на която да обсъдят въпроса за Ерусалим, двустранните отношения и международните развития.", "date": "2018.01.09", "title": "Папа Франциск: Ще се радвам на среща с Ердоган"}
{"url": "https://www.24chasa.bg/novini/article/6653864", "text": "На 10 януари 2018 г. от 16.00 часа в Централния военен клуб президентът Румен Радев ще удостои със сребърни и бронзови значки младежи, участвали в програмата на Международната награда на херцога на Единбург през 2017 г., която се провежда под негов патронаж. Наградата на херцога на Единбург е водеща международна младежка програма за личностно развитие и постижения. Участниците в нея се състезават със самите себе си като приемат предизвикателства, доказващи им на какво са способни и до къде най-далеч могат да стигнат. В момента над 1 000 000 младежи по целия свят участват в програмата и постигат своите цели. В България, за трите години от учредяването на Наградата, над 550 млади хора са се отличили в различни нейни направления и активности.", "date": "2018.01.09", "title": "Радев връчва отличията на Международната награда на херцога на Единбург за 2017 г."}
{"url": "https://www.24chasa.bg/novini/article/6653860", "text": "Кипър ще се сдобие с един от най-големите казино-комплекси в Европа, от който се очаква годишно в икономиката да се вливат 838 милиона долара, считано от 2022 г., т.е. от втората година на експлоатацията на обекта, предаде Асошиейтед прес, позовавайки се на кипърския президент. По думите на Никос Анастасиадис тази сума представлява около 4 на сто от икономиката на страната.  \"Целта на нашето правителство е създаването на цялостен казино-комплекс, който ще бъде връх в Европа и един от най-добрите в цял свят\", каза Анастасиадис на представянето на комплекса на стойност 658 милиона долара. Очаква се казиното да създаде около 4000 работни места в строителството и да назначи постоянен персонал от 2500 служители. Прогнозата е, че то ще привлича допълнително около 300 хиляди туристи годишно от Европа и други места, предава БТА.  Комплексът ще включва 136 игрални маси и 1200 игрални машини, петзвезден хотел с 500 стаи, 11 ресторанта и кафенета и експо център. Ще може да бъде посещаван само от лица над 21 години.", "date": "2018.01.09", "title": "В Кипър ще бъде открито най-голямото казино в Европа"}
{"url": "https://www.24chasa.bg/novini/article/6653891", "text": "\"В началото на съвета, предложих извън дневния ред, да заемем позиция по случаите с тежки престъпления в последните седмици. Информирах колегите, че от наша гледна точка не е нормално днес да се съберем представители на всички институции и на всички партии и да не вземем отношение по този твърде тежък въпрос. Съгласиха се колегите и затова изразяваме тази обща позиция, че това, което се случи в последните седмици е тежък удар по образа на България, особено в началото на председателството. Трябва всички институции да се обединят и да положат максимални усилия - бърза разкриваемост и процес, за да да се изчисти лицето на България на прага на председателството\", заяви лидерът на БСП Корнелия Нинова пред журналисти, след приключването на Консултативния съвет при президента днес. \"Изразих някои резерви по материалите и се радвам, че тези резерви бяха отразени в крайния вариант на декларацията. А те са следните - в част от материалите, пишеше в някои от докладите, че България по време на председателството, обсъждайки общата отбранителна политика ще бъде безпристрастен посредник на разговорите. Смятам, че председателството не е само посредничество, а че трябва да сме активен участник при воденето на тези разговори. Предложих текста да бъде заменен с активна позиция\", обясни Нинова. \"Втората ми резерва е, че от докладите се видя, че в рамките на общата политика за отбрана на Европа ние нямаме готовност българската икономика и индустрия да се включи активно. Европейският фонд за отбрана предвижда сериозни средства за развитие, ние имаме индустриален потенциал, но нямаме готови проекти, имаме научен потенциал, но и от БАН няма изготвени проекти, предвижда се нов орган, обаче той още не е създаден. Правителството фатално закъснява и изпуска възможности за развитие на българската икономика, производство и развитие на българските фирми в контекста на общата политика за отбрана на Европа. Затова поисках да се предложат срокове- нека да бъдем активни участници – работа, производство, България да спечели нещо от това. Науката да се развие\", каза още соцлидерката.", "date": "2018.01.09", "title": "Нинова: Тежките престъпления напоследък са тежък удар по образа на България (Обновена)"}
{"url": "https://www.24chasa.bg/novini/article/6653868", "text": "С 5 куршума, изстреляни от чешки картечен пистолет \"Скорпио\" е бил разстрелян бизнесменът Петър Христов. Това съобщиха за \"24 часа\" разследващи. Любопитното е, че на мястото на местопрестъплението са намерени 7 гилзи. 3 от куршумите-  7,62х39 мм, популярни и като 0,30 Късия Руснак в САЩ, са поразили бизнесмена в гърдите. Един го е улучил в главата, а последният - в шията. Именно този куршум е и излязъл от тялото на Христов, всички останали са заседнали в тялото му. Срещу Христов е стреляно от близък строеж, а част от камерите в района не са работели. 7,62х39 мм е най-разпространеният куршум в света. В България разрешени за продаване са т.нар. облечени патрони с оловна сърцевина, но човек може да намери и със стоманена. ", "date": "2018.01.09", "title": "Петър Христов убит с 5 куршума, единият излязъл през шията"}
{"url": "https://www.24chasa.bg/novini/article/6653918", "text": "Бившият министър-председател на Италия Силвио Берлускони заяви, че страната му няма как да напусне Еврозоната и че неговият основен съюзник – партия „Северна лига“ е съгласна, че изоставянето на общата европейска валута ще навреди на националната икономика, предава Reuters. Председателят на „Северна лига“ Матео Салвини дава смесени сигнали относно еврото, обвинявано от мнозина в страната, че е довело икономиката ѝ до лошо състояние. По-рано той се присмя на идеята за референдум за еврото на популистката партия „Движение пет звезди“, но по-късно заяви, че „грешката с единната валута трябва да се поправи“, предава \"Фокус\".  Берлускони, който се надява да се върне на власт след парламентарните избори през март заяви, че еврото трябва да се управлява както и досега от ЕЦБ. „Салвини вече не подкрепя идеята, че трябва да напуснем Еврозоната. Той разбра, че това няма да е добре за икономиката“, допълни той. Десноцентристката партия на Берлускони „Италия, напред“, „Северната лига“ и дясната партия „Братя за Италия“ изглежда, че ще спечелят изборите в страната на 4 март, но няма да успеят да получат абсолютно мнозинство за формиране на правителство.", "date": "2018.01.09", "title": "Берлускони: Италия няма как да напусне Еврозоната"}
{"url": "https://www.24chasa.bg/novini/article/6653281", "text": "Руските сили, останали в Сирия, са достатъчни, за да отразяват терористичните нападения, но са необходими по-интензивни усилия, насочени към политическо уреждане в страната. Това заяви днес говорителят на Кремъл Дмитрий Песков, цитиран от ТАСС. Той каза това в отговор на въпрос дали атаката с дронове срещу базата Хмеймим в събота не показва, че изтеглянето на руския контингент от Сирия е било преждевременно. Останалите в Сирия руски сили \"и военната инфраструктура, която остава в пунктовете за базиране в Хмеймим и Тартус, притежават всички необходими възможности за борба с епизодичните прояви на терористични атаки, които за жалост, да, ще продължават. И това за пореден път подчертава, че е необходимо да се интензифицират усилията в руслото на политическо уреждане\", каза прессекретарят на руския президент, предава БТА. Решението на Русия да изтегли от Сирия своите военни бе взето главно с оглед на \"фактора, че вече няма основания за големи нападателни операции\". \"Същевременно всички, включително президентът на Руската федерация, си даваха сметка, че терористичните атаки няма да спрат моментално, а ще продължат\", добави Песков.", "date": "2018.01.09", "title": "Кремъл: Останалите руски сили в Сирия са достатъчни за терористичните нападения"}
{"url": "https://www.24chasa.bg/novini/article/6653285", "text": "Турският президент Реджеп Тайип Ердоган окачестви днес като \"опит за политически преврат\" процес, воден срещу турски банкер в САЩ, предаде Ройтерс. Жури в американски федерален съд осъди миналата седмица бившия заместник-директор на турската държавна банка Халкбанк Мехмет Хакан Атила по обвинения, че е помогнал на Иран да заобиколи американските санкции, предаде БТА. Ердоган, който говори в парламента пред членове на неговата управляваща Партия на справедливостта и развитието (ПСР), заяви, че ЦРУ, ФБР и мрежата на Фетхуллах Гюлен заедно използват процеса, за да подрият репутацията на Анкара. Според турските власти мрежата на Гюлен стои зад опита за преврат в Турция през юли 2016 г.", "date": "2018.01.09", "title": "Ердоган: Процесът в САЩ срещу турски банкер е опит за политически преврат"}
{"url": "https://www.24chasa.bg/novini/article/6653336", "text": "Бакалия с еврейски стоки югоизточно от Париж, която вече е била изписвана с антисемитски символи, бе опожарена през изминалата нощ - точно три години след джихадисткото нападение срещу супермаркет с еврейски стоки, предаде Франс прес, цитирана от БТА. За пожара е сигнализирано между 04.00 и 05.00 ч. сутринта местно време. \"Има сериозни щети\", съобщи прокурорката на предградието Кретей Лор Бекюо. На 3 януари магазинът е бил надраскан с пет свастики. \"Най-вероятната версия е криминално деяние\", уточни прокурорката за разследването на пожара. Инцидентът стана точно три години след джихадисткото нападение срещу парижки супермаркет с еврейски храни, при което бяха убити четирима евреи - трима клиенти и един служител.", "date": "2018.01.09", "title": "Опожариха магазин за еврейски храни в парижко предградие"}
{"url": "https://www.24chasa.bg/novini/article/6653302", "text": "Националният осигурителен институт обявява, че размерът на средния осигурителен доход за страната за ноември 2017 г. е 851,25 лв. Това съобщих от пресцентъра на НОИ. Средномесечният осигурителен доход за страната за периода от 1 12.2016 г. до 30.11.2017 г. е 815,96 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през декември 2017 г., съгласно чл. 70, ал. 2 от Кодекса за социално осигуряване.", "date": "2018.01.09", "title": "Средният осигурителен доход за ноември 2017 г. е 851,25 лв."}
{"url": "https://www.24chasa.bg/novini/article/6653367", "text": "Върховният духовен водач на Иран Аятолах Али Хаменей заяви днес, че властите в страната са осуетили опитите на САЩ и Великобритания да предизвикат размирици по време на вълната от протести, предаде Ройтерс. \"Сега врагът многократно предприема ходове, но те са отразявани всеки път\", каза Хаменей, цитиран от ирански медии.\"Това е заради съпротивата, заради силния народен и национален бент\", добави той. От края на декември в над 80 ирански града се състояха протестни демонстрации срещу икономическата и политическата ситуация. В тях загинаха най-малко 21 човека, припомня Ройтерс. Асошиейтед прес цитира ирански депутат реформатор, според когото през последните две седмици са били арестувани около 3700 души. Данните на Махмуд Садегхи са поместени на официалния уебсайт на иранския парламент www.icana.ir. По думите му различните служби за сигурност и разузнаване, извършвали арестите, пречат да се узнае точният брой на задържаните. Депутатът не съобщава откъде е взел данните, предава БТА.  Според изявление на вътрешния министър Абдолреза Рахмани Фазли в едноседмичните протести са взели участие най-много 42 хиляди души. Т. е., според данните на Садегхи, 10 процента от демонстрантите са били арестувани, отбелязва АП. Иранските власти твърдят, че протестната вълна срещу безработицата и корупцията, започнала на 28 декември в град Машхад, вече затихва. През последните няколко дни в Иран имаше масови проправителствени митинги. САЩ и Израел се изказаха в подкрепа за протестиращите иранци, но отхвърлиха твърденията на Техеран, че са подстрекавали демонстрациите.", "date": "2018.01.09", "title": "Аятолах Хаменей: САЩ и Великобритания не успяха да предизвикат размирици в Иран"}
{"url": "https://www.24chasa.bg/novini/article/6653370", "text": " Възрастен шофьор от Русе е блъснал две 15-годишни момичета на пешеходна пътека в центъра на Велико Търново. За щастие инцидентът на ул.\"Васил Левски\" се разминал само с натъртвания. Девойките са откарани в спешното отделение на великотърновската болница в 10.50 ч. във вторник. След преглед и изследвания се установило, че А.М. и А.С. нямат фрактури и сериозни контузии. Те са освободени за домашно лечение. А произшествието е обработено по административен ред.", "date": "2018.01.09", "title": "Възрастен шофьор блъсна две момичета\nна зебра в центъра на Велико Търново"}
{"url": "https://www.24chasa.bg/novini/article/6652428", "text": "Шесторният убиец Росен Ангелов следил от таблет новините за полицейското му издирване и гледал детско порно на него, научи “24 часа” от висш полицай в МВР. До трупа на самоубилия се мъж, намерен в неделя, Военна полиция открила дигиталното устройство. В къщата имало и храна. Ангелов сложил край на живота си, като долепил до лявото си слепоочие пистолет “Берета M9 22LR”. Пистолетът преди време бил обявен за краден. Заради изчезването му в понеделник от прокуратурата обмисляха дали да повдигнат обвинение на собственика на оръжието заради неправилно съхранение. Притежателят бил длъжен да съхранява оръжието си в метална каса в дома си. При сигнала в полицията той не е съобщил касата да е била разбита. Аутопсията на трупа на Ангелов показала, че в предишните дни той е издрал краката си на тръни. Заключението на съдебните медици е, че той е дръпнал спусъка на 3 януари. Оттогава били и последните данни за активност в интернет, намерени на таблета му. Смята се, че в последните си дни мъжът е скитал из гората, тъй като преди убийствата се е настанил в една вила, а тялото му е открито в друга, на 500 метра от първата му бърлога. Възможно е мъжът да е наранил крака си и при влаченето на тялото на жертвата си Кети Кюхова. Тя бе намерена захвърлена в кладенец, но от полицията смятат, че вероятно е убита на друго място и е хвърлена там. Последната информация, която Ангелов отворил, била, че ДДС афера е сред версиите за убийството в Нови Искър. Едва на следващия ден пръв сайтът на “24 часа” съобщи, че Росен е основният заподоздрян за разстрелите. Разследващите се натъкнали и на хиляди файлове с детско порно. Шокиращото било, че част от тях били с дати от 1 и 2 януари, т.е. след убийствата на 31 декември. Не е изключено обаче в първите дни на януари мъжът да е пипал и променял имената на файловете например. Според експерти обаче със сигурност той ги е гледал след разстрелите в Нови Искър. За да си набави порноклипове, осъжданият за изнасилвания и педофилия убиец се регистрирал в множество сайтове. Използвал различни програми, които да му осигурят повече анонимност. момиченца. Кадрите били брутални, имало дори сцени на насилие към децата, както и такива, в които няколко мъже обладават едно момиченце. Заради откритите клипове и снимки е образувано ново дело за детско порно. То ще бъде прекратено, след като ДНК експертизата потвърди със 100% сигурност, че намереният самоубиец е Росен Ангелов. Това вероятно ще стане най-рано в сряда, тъй като аутопсията бе направена в понеделник, а ДНК-анализът отнема 2 дни. Заради педофилия Ангелов, лежал преди това в затвора за изнасилване, е бил в нелегалност 8 г. Той е осъден задочно през 2009 г. за блудство с 12-годишно момиче. По време на целия съдебен процес Ангелов е на свобода срещу подписка, която не е променена и след осъдителни присъди на първа и втора инстанция. Той спрял вноските за него и бил осъден в изпълнително дело, на което не се явявал. През цялото време мъжът, известен с прозвището Горския човек, бил в Луково, настанил се във вила и нелегално си включил тока. Препитавал се като общ работник на строежи и заварчик, но без трудов договор. хартия и пластмаса. Помагал и в автосервиз. Хора от обкръжението му знаели, че той е издирван, за да влезе в затвора, но са мълчали.  . Не е ясно обаче дали Кети Кюхова е била наясно със съдебното минало на Ангелов. Той се запознал с нея заради друга работа. Почнал да ѝ помага в чистенето на къщи преди около 6 месеца. Двамата започнали и връзка, въпреки че Кюхова вече живеела на семейни начала с Неделчо Юнаков - друга от жертвите на Ангелов. Смята се, че мотивът за шесторното убийство е равност. Свидетели са крили връзката между двамата след убийството, каза шефът на националната полиция Христо Терзийски  Шеф на автосервиз е последният човек, видял Ангелов жив. Това е станало на 1 януари, ден след убийствата. Горския го потърсил сам, пили по бира. Мъжът казал, че брат му е починал и трябвало да замине за малко. Преди това Ангелов бил в старата си бърлога, за да смени дрехите си, напоени с кръвта на Кети. Стоплил си и храна, част от която полицаите намерат на 4 януари. Точното движение на Ангелов след това не е ясно. Ясно е само, че той се е пренесъл с част от дрехите си във вилата, в която се е самоубил. В понеделник тя остана запечатана от МВР. Постройката е с разбити прозорци. Тя има външна тоалетна, а в мазето ѝ вчера се виждаха разхвърляни инструменти. Имотът се води необитаем, засега няма данни кой е собственикът. СТОЯН НЕШЕВ Хора от обкръжението на шесторния убиец от Нови Искър Росен Ангелов-Горския са знаели, че МВР го издирва, за да влезе в затвора. Никой от тях обаче не съдействал на разследващите, каза шефът на Главна дирекция “Национална полиция” Христо Терзийски. 8-годишната присъда на Ангелов за блудство е влязла в сила на 16 ноември 2009 г. Оттогава той е обявен за издирване, но МВР не го намира. “Проверявани са няколко пъти адресите му в Добрич, на територията на 2-о РУП в София и адреси в Своге”, поясни Терзийски. Той не остана безразличен и към работодател на Ангелов, който мълчал пред МВР за връзките му с фамилия в Нови Искър. Терзийски уточни, че през годините никой от блока, в който дълго време Горския живял в столичния кв. “Дружба”, не се обадил в МВР. “Нямахме сигнали нито от автосервиза, в който е работил немалко време, нито от заведенията, които е посещавал - нито един човек не се обади да каже, че го е познавал този Росен”, добави полицейският шеф.", "date": "2018.01.09", "title": "Росен Ангелов гледал детско порно след  убийствата, застрелял се на 3 януари (Видео)"}
{"url": "https://www.24chasa.bg/novini/article/6653434", "text": "Вчера сутринта близки на 67–годишната Айшегюл Салиева подават сигнал в полицейския участък, че нещо се е случило в дома им. Отишли да я търсят, но съпругът й Джебраим ги върнал. Потърсили я пак и се усъмнили в поведението му. На място полицията установява смъртта на Айшегюл, а наличните доказателства били безспорни, че извършителят на убийството е именно съпругът. Задържан е първо за 24, а след това за 72 часа. Предстои прокуратурата да внесе искане за постоянна мярка за неотклонение задържане под стража. Все още няма данни от аутопсията за причината за смъртта на жената. По непотвърдена информация е била пребита от бой. Имало е и прободни рани. Съседи казват, че е била удряна с горещ котлон. Видели били, че лежи гола на земята. Джебраим е привлечен като обвиняем, като наказанието, което предвижда законът, е затвор от 15 до 20 години, доживотна присъда или доживотен затвор без право на замяна, съобщи говорителят на Окръжна прокуратура в Силистра Ивелин Чафаланов. Убийството е било извършено по особено жесток и мъчителен за жертвата начин. Дали съпругът е бил в нетрезво състояние, ще покажат експертизите. Хора от село казват, че семейството се е заселили в Окорш преди малко повече от 10 години. Настанили се в къщата на свой племенник. Имали син, на когото не били биологични родители. Говорят, че проиграл техния имот на комар. Племенникът им бил откупил дължимото, продал после къщата и ги взел при себе си. Живеел в съседство. Синът си обаче Салиеви не са чували и виждали от 10 години. Не поддържал връзка с тях. Майка му казвала, че бил заминал за Германия. Съседи казват, че Джебраим бил психично болен, но не бил освидетелстван. Непрекъснато тормозел жена си за пари, които харчел за пиене. Гонил я от вкъщи, спяла по комшии. Издържали се само от неговата пенсия. Тя не работела, нямала и пенсия, заради липса на трудов стаж. Единствените й доходи били от надници, по времето на сезонната селскостопанска работа. По думи на кмета на селото Емилия Кралева, Айшегюл често се е оплаквала от побоите у дома. Искала да затворят съпруга й в психиатрия. Кметството обаче няма такива правомощия, коментира Кралева. За насилието и алкохолните му прояви у дома, кметицата чувала от хората. Истината е обаче, че други не са се жалвали от него. Не е буйствал спрямо съселяните си. Говорело се, че всеки месец трябвало да си бие някакви инжекции. Тогава се държал добре и нямало ексцесии. В противен случай ставал нетърпим.", "date": "2018.01.09", "title": "Убитата от съпруга си жена в Окорш била удряна с горещ котлон"}
{"url": "https://www.24chasa.bg/novini/article/6653410", "text": "37-годишен варненец влиза в затвора за 10 месеца, след като беше спипан с фалшива шофьорска книжка. Присъдата му е ефективна, тъй като мъжът е бил наказван повече от четири пъти досега за това, че кара без свидетелство за правоспособност. Този път поне си бил купил фалшиво. Димитър Ангелов бил спрян за проверка на 25 ноември 2016-а година близо до бензиностанция във варненското село Синдел. Той бил зад волана на форд с немски регистрационни номера. Книжката, която показал на униформените, била пък полска. Ментето било доста нескопосано. Полицаите го прибрали и се оказало, че то е разпечатано на цветен принтер и няма никакви защитни знаци. Справка в информационните масиви показва, че подсъдимият никога не е притежавал правоспособност като водач на МПС, има предходна съдимост и многократно е бил санкциониран за нарушения на Закона за движение по пътищата. Пред състав на Варненския районен съд 37-годишният мъж призна, че съзнателно се е ползвал от неистинския официален документ, като от него за самото му съставяне не може да се търси наказателна отговорност. По силата на постигнато споразумение между страните, съдът му наложи наказание от 10 месеца лишаване от свобода, което да изтърпи при общ режим. Съдебният акт е окончателен.", "date": "2018.01.09", "title": "10 месеца затвор за варненец за фалшива книжка"}
{"url": "https://www.24chasa.bg/novini/article/6653452", "text": "Турският външен министър Мевлют Чавушоглу заяви днес, че силите на сирийския режим взимат под прицел умерената опозиция в провинция Идлиб, предадоха Анадолската агенция и Ройтерс. Той добави, че с тези действия се подкопават усилията за постигане на политическо решение на кризата в Сирия, предаде БТА.  Турция яростно се противопоставя на сирийския президент Башар ал Асад по време на шестгодишната гражданска война в Сирия, но същевременно в момента работи със съюзниците му Русия и Иран за намиране на политическо разрешаване на конфликта, отбелязва Ройтерс. Силите на режима обстрелват умерената опозиция с извинението, че се борят срещу Ан Нусра. Този подход подкопава процеса за намиране на политическо решение, заяви Чавушоглу пред журналисти. \"Групите, които ще се срещнат в Сочи, не трябва да правят това\", добави турският външен министър във връзка с предстоящия на 29 и на 30 януари Конгрес за национален диалог в Сочи.", "date": "2018.01.09", "title": "Чавушоглу: Силите на сирийския режим взимат под прицел умерената опозиция в Идлиб"}
{"url": "https://www.24chasa.bg/novini/article/6653453", "text": "Електрическите автомобили, които ще превозват делегатите на Българското председателство на Съвета на ЕС 2018, ще бъдат позиционирани на паркинга на Терминал 2 на Летище София утре в очакване да бъде даден старт на трансферите. С нулеви СО2 емисии в рамките на шест месеца, колите ще осигуряват ежедневни трансфери на пристигащите за събитията от календара на Българското председателство гости на София от летището до НДК и хотелите, в които са настанени. Това съобщиха от пресцентъра на Министерството на Българското председателство на Съвета на ЕС. Начало на партньорството ще дадат министърът за Българското председателство на Съвета на ЕС 2018 Лиляна Павлова и генералният мениджър на Рено Нисан България, г-н Рено Пирел. Двамата подписаха договор за партньорство през декември, според който Renault предоставя 15 електрически автомобила и шофьори за тях на Българското председателство. Те са осигурени в партньорство със Сосиете Женерал Експресбанк и Шнайдер Електрик. Специален информационен пул на летището ще насочва пристигащите делегати Категория В и С (експерти в работните групи и участници в сесиите от парламентарното измерение) към трансферните автомобили, които са специално брандирани. За целите на трансферите на Летище „София“ са инсталирани и три нови зарядни станции Schneider Electric. След председателството те ще могат да бъдат използвани от всички, които искат да заредят електромобилите си докато изчакват пристигащите пътници. 100% електрически автомобили Zoe, Renault показва иновациите в електрическата и устойчива мобилност с акцент върху най-продавания електрически автомобил в Европа.", "date": "2018.01.09", "title": "Електрически коли ще извозват делегатите на Българското председателство"}
{"url": "https://www.24chasa.bg/novini/article/6650437", "text": "Преди 400 години ли е построен Троянският манастир, или още по-назад във времето? Това е въпросът, който тези дни бе поставен пред историците. Провокира го откриването на артефакти, говорещи за живот по тези места далеч преди 1600 година. Досега се смяташе, че началото на обителта е поставено тогава, когато монаси от Света гора донесли чудотворната икона на Света Богородица Троеручица Това твърдение вероятно ще бъде оборено при проучването на намерените при разчистване на терена около Антимовото крило предмети край зидовете на манастира, започнало в края на август. Районът бил напълно запуснат повече от 30 години, всичко било обрасло в дървета, храсти и бурени. Имало и огромно количество боклуци, изхвърляни зад манастира, за да не се виждат. Наетите за разчистването работници съобщили на дядо Сионий, че сред пръстта започнали да се появяват различни предмети. Донесли му част от тях и няколко монети. “Сложихме кутия, в която да ги събират - така се започна. Разчитал съм на отговорността на тези хора - те знаят, че в манастир се носи, а не се взима. Смятам, че са съвестни и достойни и каквото тепърва намерят при работата си, също ще го донесат”, разказва Величкият епископ Сионий, игумен на светинята. Върхове на стрели и копия, сечени монети, части от ризници, предмети от бита, парчета от керамични съдове излизали на повърхността след всеки пороен дъжд. Особено интересни са метални кръстчета и пръстени с издълбани кръстове по тях. Всички предмети вече са изложени във витрина на обновения манастирски музей. “Но без сериозно проучване не може да знаем какво още крие земята”, категоричен е дядо Сионий. Изграждането на съвременния манастир на това място не е случайно, както не е случайно избрано мястото на всеки манастир, търси обяснение далеч във вековете той. Всички места на поклонение, богопочитание и съзерцателен духовен живот са посочени от Бога и неговия благ промисъл. “Използвам старата българска дума промисъл, която значи грижа към човеците - ръката, която протяга Господ към нас, се нарича промисъл”, казва увлекателно дядо Сионий. Сега погледнат, районът около манастира не давал представа защо е избрано това място, тъй като всичко е застроено и има светско присъствие. Но някога не е било така - хората са живеели високо в планината, а обителта е била уединена и изолирана, защитена от набези и душевни съблазни. Заселването започнало след Освобождението и особено след братоубийствените Балканска и Междусъюзническа война. Тогава манастирът определил една трета от имотите си и оземлил бежанците от Македония и Тракия. Според предания на монаси и духовни люде древен манастир е имало над сегашния в посока към хълма Чукарката. Самият хълм пък е скално образувание, в което има няколко ниши, а около тях ясно личал стар градеж. Вероятно това са били каменни килии или пък част от скалата е използвана като основи за надграждане. “Убеден съм, че при сериозно проучване ще излязат много интересни факти, доказващи древността на светата обител”, смята игуменът. Желанието му за усамотение сред природата го накарало да изкачи няколко пъти Чукарката. Така открил килиите и издълбаните в тях кръстове. Мисли, че в бъдеще те трябва да бъдат видени от повече хора. Това би било възможно с направата на поклоническа пътека дотам, споделя намеренията си. “Надявам се находката на тези артефакти, които представяме, да дадат нов интерес на хората към древността на България и да отворим по-широко очите си. Моят голям приятел Георги Тодоров казва: “В София няма булевард “Константин Велики”, обаче има булевард “Константин Величков”. Не може да стигаме до Константин Величков, подминавайки Константин Велики”, продължава урока по родолюбие и национална гордост на епископ Сионий. За намерените предмети вече са информирани историческият музей в Ловеч и полицията, както е според изискванията на закона. В археологическия музей в София също е съобщено, защото това е институцията, която направи най-големите разкрития в последно време, обяснява игуменът. “Представянето на историята от тях се прави по един особено достоен начин, имаме им огромно доверие и се надяваме да ги спечелим като партньори за бъдещи разкопки и проучвания в манастира”, казва той. Като истински патриот, какъвто е, Величкият епископ си пожелава народът ни да бъде обърнат към древността: “Нашите предци са били православни християни, били са творци, строители, достойни люде. Ние сме задължени да бъдем такива и да възпитаме децата си да продължат тази традиция.”", "date": "2018.01.09", "title": "Възможно ли е Троянският манастир да е древен?"}
{"url": "https://www.24chasa.bg/novini/article/6653521", "text": "За Европейската комисия 2018 г. ще бъде година на постиженията, заяви днес говорител на институцията. Той отбеляза, че утре еврокомисарите се събират на първото си за годината заседание, за да обсъдят работната си програма, предаде БТА. Сред темите, по които ЕК очаква тази година развитие, говорителят отбеляза финансовия съюз, сигурността по границите, законодателството за предоставяне на убежище, \"връщането към Шенген\", цифровия пазар, напредъка на държавите от Западните Балкани по пътя им към ЕС. Комисията очаква до средата на идната година да отчете напредък по 98 водещи теми, 29 от които вече са завършени. По повод предстоящата тази вечер среща на председателя на ЕК Жан-Клод Юнкер с полския премиер Матеуш Моравецки говорителят заяви, че това е добър знак и че Полша може да допринесе много за напредъка по европейския дневен ред. Той допълни, че предложението на комисията Полша да бъде лишена от право на глас в ЕС ще бъде само един от \"широк кръг въпроси от общ интерес\", обсъдени на вечерята.", "date": "2018.01.09", "title": "ЕК: 2018-та ще бъде година на постиженията за нас"}
{"url": "https://www.24chasa.bg/novini/article/6653523", "text": "Турция ще блокира \"сирийския терористичен коридор на ПКК\" (Кюрдската работническа партия), заяви днес турският президент Реджеп Тайип Ердоган, цитиран от Анадолската агенция. Време е да сложим край на възможностите на сепаратистката терористична групировка да формира терористичен коридор в Сирия край границата с Турция, каза Ердоган пред депутати от неговата управляваща Партия на справедливостта и развитието (ПСР). Ще сложим край на всичко това, като осигурим безопасността по всичките ни граници, добави той, цитиран от БТА. Ердоган спомена днес за пореден път и за възможност за възобновяване на операцията \"Ефратски щит\" в Сирия, предаде ТАСС. Ако Аллах каже, ще продължим операцията \"Ефратски щит\" в Африн и Манбидж, каза Ердоган. В края на август турският проправителствен в. \"Сабах\" съобщи, че Анкара води подготовка за втори етап на операцията \"Ефратски щит\". Първият етап от операцията \"Ефратски щит\", извършен със Свободната сирийска армия, продължи от август 2016 г. до март 2017 г. Целта на офанзивата бе от района на границата да бъдат прогонени както бойците от \"Ислямска държава\", така и сирийските кюрдски Сили за защита на народа, които Анкара разглежда като терористична организация, свързана с Кюрдската работническа партия (ПКК).", "date": "2018.01.09", "title": "Ердоган: Турция ще блокира \"сирийския терористичен коридор на ПКК\""}
{"url": "https://www.24chasa.bg/novini/article/6653541", "text": "По предложение на премиера Матеуш Моравецки днес бяха направени промени на ключови министерски постове в полското правителство. Те бяха обявени от президента Анджей Дуда на церемония, излъчвана пряко по телевизията, предаде Франс прес. Сменени бяха министрите на външните работи Витолд Вашчиковски и на отбраната Антони Мачеревич. На тяхно място бяха назначени съответно Яцек Чапутович, досегашен заместник-външен министър, и Мариуш Блашчак, който до днес бе министър на вътрешните работи и администрацията. Тереса Червинска бе назначена за министър на финансите - пост, който досега бе заеман от самия Моравецки, съобщи Ройтерс. Сменени бяха още министри на околната среда Ян Шишко, на здравеопазването Константи Радживил и на цифровизацията Анна Стрежинска.", "date": "2018.01.09", "title": "Смениха министрите на външните работи и на отбраната на Полша"}
{"url": "https://www.24chasa.bg/novini/article/6653531", "text": "Разработваният понастоящем в Китай свръхмощен суперкомпютър \"Тянхе-3\" с производителност 1 екзафлопса, може да бъде готов до 2020 година, предава в. \"Чайна дейли\", цитиран от БТА. По този начин Китай може да изпревари аналогични проекти, които се осъществяват в САЩ и Япония. По данни на класацията Топ 500, най-мощният действащ суперкомпютър в света е разположеният в Китай \"Сънуей Тайхулайт\" е с производителност 93 петафлопса. На втора позиция също е поставена китайска изчислителна машина - \"Тянхе-2\" с производителност 33,9 петафлопса. На трето място е класиран разположеният в Швейцария европейски проект Piz Daint с мощност 19,6 петафлопса. Най-мощният японски суперкомпютър Gyoukou, с производителност 19,1 петафлопса заема четвърта позиция. В петорката влиза и най-мощният американски суперкомпютър с производителност 17,6 петафлопса.", "date": "2018.01.09", "title": "Китай може да изпреварят САЩ и Япония в създаването на суперкомпютър"}
{"url": "https://www.24chasa.bg/novini/article/6652987", "text": "Близо 200 членове на една от водещите италиански мафиотски организации бяха арестувани при операция в Италия и Германия, заяви днес полицията, цитирана от Ройтерс. При операцията е разбит голям клан на калабрийската мафия Ндрангета, каза италианската полиция, предаде БТА. Операцията е извършена съвместно с германските органи на реда. Според полицията мафиотските фамилии Фарао и Маринкола са се внедрили в бизнес дейности в Италия и Германия, в частност в сферата на виното, храните, събирането на отпадъци и погребалните услуги. Органите на реда заявиха, че редица обществени служители са заподозрени в корупция. Конфискувани са били активи на стойност около 50 милиона евро.", "date": "2018.01.09", "title": "Около 200 арестувани при антимафиотска операция в Италия и Германия"}
{"url": "https://www.24chasa.bg/novini/article/6652993", "text": "В този час в президентството започва заседанието на Консултативния съвет по национална сигурност за европредседателството на България. Той е свикан от държавния глава Румен Радев с тема за ролята на България за развитието на общата политика за сигурност и отбрана на ЕС в рамките на председателството на нашата страна. На \"Дондуков\" 2 се събраха премиерът Бойко Борисов и вицепремиерите Красимир Каракачанов и Екатерина Захариева, министрите Валентин Радев, Владислав Горанов, шефовете на служби, председателите на парламентарните групи на ГЕРБ Цветан Цветанов, на БСП Корнелия Нинова, на ДПС Мустафа Карадайъ, на ОП Волен Сидеров.", "date": "2018.01.09", "title": "Започна заседанието на КСНС за председателството (Видео, снимки)"}
{"url": "https://www.24chasa.bg/novini/article/6653033", "text": "Китайското правителство съобщи, че приветства преговорите между Северна и Южна Корея – техният първи официален диалог за последните повече от две години, предава Reuters, цитиран от \"Фокус\". Прессекретарят на китайското МВнР Лу Канг също така съобщи, че правителството на страната му приветства всички положителни стъпки в отношенията между двете корейски държави. Северна Корея съобщи по време на преминалите междукорейски преговори в Пханмунджом, че ще изпрати делегация от високопоставени длъжностни лица, атлети и зрители на Зимните олимпийски игри в южнокорейския град Пьончан, които ще се проведат следващия месец.", "date": "2018.01.09", "title": "Китай приветства преговорите между Северна и Южна Корея"}
{"url": "https://www.24chasa.bg/novini/article/6653043", "text": "Столичното Трето РУ издирва Елена Димитрова Димитрова /43г./ от София. Жената напуснала дома си на 19 декември миналата година и оттогава е в неизвестност. Елена Димитрова е висока около 160 см, с кафяви очи, черна, дълга до раменете коса. Била е облечена в оранжево яке, сив панталон, обута в тъмно кафяви ботуши. Това съобщиха от СДВР. Умоляват се всички, които могат да дадат информация за издирвана, да се обадят на тел.112, тел. 02/ 9821260, 02/ 9821290, 02/ 9821179,тук на лично съобщение или в най-близкото поделение на МВР.", "date": "2018.01.09", "title": "Издриват Елена Димитрова от София, няма я от 19 декември"}
{"url": "https://www.24chasa.bg/novini/article/6653017", "text": "Румънски полицай, който бе обвинен в сексуално посегателство срещу две деца в Букурещ, призна деянието, както и още едно сексуално нападение срещу 7-годишно дете през 2012 г., съобщава информационният сайт Зиаре. Съобщението бе направено снощи от адвоката на полицая, след като заподозреният бе задържан за 24 часа, а днес ще бъде изправен пред съда с предложение за налагане на мярка 30-дневен предварителен арест, предава БТА.  Мъжът бе заловен в понеделник, след като бяха разпространени кадри от камери за видеонаблюдение, които показват сексуално посегателство срещу петгодишно момиченце и деветгодишното му братче в асансьор в жилищен блок на 5 януари. Мъжът бил разпознат от колегите си, които са подали сигнал. Адвокатът на обвинения каза, че той е опитал да обясни действията си с \"проблемите, които имал\". Мъжът се казва Еуджен Стан и работи от 10 години в Пътна полиция, където е бил прехвърлен от жандармерията. Женен е и има две деца. Миналата година е опитал да насили една жена, а през 2012 г. е извършил сексуално посегателство спрямо 7-годишно дете в същия район на румънската столица, съобщава Зиаре. Министърът на вътрешните работи Кармен Дан заяви днес, че очаква оставки, информира сайтът. \"Ще имаме среща със специалисти от Центъра за психологическа проверка. Вчера изпратих искане, но до момента имам само информацията, с която разполагате и вие\", каза Кармен Дан пред журналисти. \"Не видях никой да прави крачка назад. Вероятно са оценили, че няма отговорност\", коментира министърът на вътрешните работи. Тя съобщи, че е разговаряла снощи с премиера Михай Тудосе и го е информирала за ситуацията и предприетите мерки. Говорителката на румънското МВР Моника Дажбог каза вчера, че вътрешният министър Кармен Дан е дала срок до сряда на началника на Пътна полиция да обясни колко сериозни са били психологическите тестове, през които е минал заподозреният, и как е възможно от 1990 г., откогато той работи в системата, да не е забелязано поведението му.", "date": "2018.01.09", "title": "Румънски полицай, обвинен в педофилия, призна вината си"}
{"url": "https://www.24chasa.bg/novini/article/6653049", "text": "69 –годишният Джебраим С е привлечен като обвиняем   Айшегюл С. на 67 години, от дуловското село Окорш, съобщи говорителят на Окръжна прокуратура в Силистра – Ивелин Чафаланов. Убийството е било извършено по особено жесток и мъчителен за жертвата начин, а наказанието, което се предвижда от закона е затвор от 15 до 20 години, доживотна присъда или доживотен затвор без право на замяна. На този етап няма категорични данни Джебраим С. да е бил в нетрезво състояние или да е с психично заболяване. Очакват се резултатите от назначените експертизи. Убийството е битово, а след аутопсията ще стане ясно и каква е причината за смъртта. По неофициални данни жената е била пребита от бой, с множество удари по главата. Имало е и прободни рани. Предстои Окръжна прокуратура да внесе искане за постоянна мярка „Задържане под стража“ спрямо 69-годишния Джебраим. Сигналът за произшествието е бил подаден вчера от близки на убитата. Те са отишли да я търсят, но съпругът й ги е върнал. При повторно посещение на къщата са се усъмнили, че нещо не е наред и са позвънили в поличейският участък.", "date": "2018.01.09", "title": "Прокуратурата: Убийството в Окорш е извършено по особено жесток начин"}
{"url": "https://www.24chasa.bg/novini/article/6653047", "text": "71-годишна жена от Шумен е станала жертва на телефонна измама. Жената била измамена по телефона, че се провежда полицейска акция, и хвърлила през терасата на жилището си 10 096 лева и с идеята, че помага на полицията. това съобщиха от пресцентъра на ОДМВР-Шумен. Добре познатата в последно време схема била приложена около 18.00 часа в понеделник. На домашния телефон на жената позвънил непознат. Съобщил, че нейна близка е пострадала в инцидент и са необходими средства за лечение. 71-годишната жена се усъмнила и решила, че става въпрос за измама. Непознатите започнали да я заплашват по телефона, че ако не предаде парите в тях ще отидат хора, които ще нанесат побой на нея и близките ѝ. Малко след това на телефона позвънил мъж, който се представил за полицай. Обяснил на жената, че в града са засечени измамници. По думите на „полицая“ част от групата била задържана, но останал още един на свобода. В групата бил намерен тефтер, в който бил вписан нейният телефонен номер и жената била тяхна потенциална жертва. Обяснил ѝ, че трябва да съдейства на полицията измамникът да бъде заловен. За целта я склонил да се съгласи на това, което искат измамниците. Дал указания да събере в торба всички налични пари, да ги хвърли през терасата, за да успеят полицаите да го задържат на място с парите и да влезе в затвора. Жената повярвала на „полицая“ и с идеята, че помага да бъде заловен измамникът, сложила в торба 10 096 лева. Хвърлила ги през терасата на шестия етаж на апартамента си. След като не ѝ се обадили, че измамникът е задържан, се обадила на свои близки и те подали сигнал в полицията. По случая е образувано досъдебно производство за измама. От полицията за пореден път призовават хората да не се доверяват на непознати по телефона: Ако някой ви иска пари по какъвто и да е повод по телефона, бъдете сигурни, че става дума за измама. Молим всички да обяснят на по- възрастните си родители, баби и дядовци, че когато получат подобно обаждане трябва да затворят телефона и да се свържат с близките си. Ако не успеят, нека да звъннат на телефон 112. Да не предоставят информация по телефона за налични пари и ценности и по никакъв повод да не казват къде живеят. Измамниците не разполагат с никаква друга информация, освен с телефонния номер, който набират на случаен принцип. Ако получат заплахи при отказ да предоставят искани парични средства да затворят телефона и да се обадят на телефон 112. Призоваваме хората да запазят спокойствие, ако получат заплаха по телефона- това е част от сценария на измамниците. След заплахата обикновено следва друго обаждане, в което измамниците се представят за полицаи, и искат съдействие от гражданите. Така хората се доверяват на напълно непознати- измамници. Инструкциите, които се дават са парите да бъдат оставени пред входните врати на жилищата, или да бъдат хвърлени през терасите. Това се правело с цел да се запази живота на хората, тъй като можело при задържането да се наложи използване на оръжие. Добре е да се знае, че всъщност това се прави с една единствена цел- да не могат потърпевшите от измамите да видят кой се доближава до дома им да вземе парите, както и да не могат да дадат след това описание на мулетата в полицията.", "date": "2018.01.09", "title": "71-годишна от Шумен хвърли през терасата си 10 хил. лв. на ало измамници"}
{"url": "https://www.24chasa.bg/novini/article/6653021", "text": "Два дни преди официалното откриване на българското европредседателство и 11 години след първата копка, естакадата, която свързва бул. \"Брюксел\" и терминал 2 на летище София бе отворена. Първите коли по нея минаха в 9,50 ч във вторник, след като министърът на транспорта Ивайло Московски и кметът на София Йорданка Фандъкова обявиха откриването на новата пътна връзка, която е 1,1 км. Московски каза, че след години замразяване и стърчащи пилони, бързата връзка между булеварда и терминал 2 е готова. Камен Кичев, шеф на един от изпълнителите и бивш зам.-министър на транспорта, каза за \"24 часа\", че подобно съоръжение, монолитна естакада с вираж, не е строено досега в България. Мостът струва на министерството на транспорта 13,7 млн. лв., възстановяването на строителството му започна през септември 2016 г., срокът бе февруари, но приключи 3 седмици предсрочно. Самият проект е от 2004 г. На въпрос на \"24 часа\" защо парите са на транспортното министерство, Московски отговори, че мостът е прилежаща част към терминал 2 на летището. Кметът Фандъкова пък бе доволна, че визията на новата пътна връзка е като тази на бул. \"Брюксел\". Шумозащитните стени са с изрисувани по тях птици. Тя прогнозира намаляване на задръстванията към летището, като се пусне връзката. \"Връзката на бул. \"Брюксел\" с летище София се отваря точно за европредседателството на България. Пожелаваме безаварийно пътуване на всички и успех на председателството\", каза още Ивайло Московски.", "date": "2018.01.09", "title": "Два дни преди европредседателството откриха 1,1 км естакада към летището (Видео)"}
{"url": "https://www.24chasa.bg/novini/article/6653082", "text": "Двайсет и осем годишен мъж е загинал в Дулово, ударен от ток при ремонтни работи, съобщиха от Инспекцията по труда в Силистра. Инцидентът е станал при ремонтни работи в дома на собственика на фирма, за която загиналият е работел и е имал трудов договор. Правят се необходимите проверки за случая.                                                                                                                                                                                                                                                                                                                       ", "date": "2018.01.09", "title": "Токов удар уби младеж в Силистренско"}
{"url": "https://www.24chasa.bg/novini/article/6653096", "text": "81-годишна жена от Силистра е била заблудена от телефонно обаждане от мъж, представящ се за полицай. на драго сърце приела да се включи в акция за залавяне на телефонни измамници и затова окачила на вътрешната страна на портичката си торбичка с 10 000 лева в нея. Цял ден чакала да й благодарят за участието, но тъй като това не се случило подала сигнал в полицията. Образувано е досъдебно производство. Според една от новите схеми, измамниците се представят като служители на „Стопанска полиция“.", "date": "2018.01.09", "title": "81 годишна даде 10 000 лв. на \"полицай\" в Силистра"}
{"url": "https://www.24chasa.bg/novini/article/6653112", "text": "44-годишен мъж е с опасност за живота след сбиване в Якоруда. Това съобщиха от ОДМВР - Благоевград. Около 13.00 часа вчера в РУ - Разлог е получен сигнал за физическа саморазправа в Якоруда, при която 42-годишно лице с инициали З.Б. от град Якоруда е нанесло удар с твърд предмет в областта на главата на 44-годишен мъж от Якоруда. Пострадалият е транспортиран за лечение в МБАЛ „Токуда“ в София с черепно-мозъчна травма и опасност за живота. По случая е образувано досъдебно производство.", "date": "2018.01.09", "title": "44-годишен мъж е с опасност за живота след сбиване в Якоруда"}
{"url": "https://www.24chasa.bg/novini/article/6653113", "text": "Двеста човека бяха ранени при сблъсък на два влака в южноафриканската провинция Гаутенг, предаде ДПА, като се позова на местни медии. Железопътната катастрофа е станала в град Джермистон. Няма данни за загинали хора. Миналата седмица при сблъсък между влак и камион в провинция Фри Стейт бяха убити 19 души, предава БТА.", "date": "2018.01.09", "title": "Двеста ранени при влакова катастрофа в Южна Африка"}
{"url": "https://www.24chasa.bg/novini/article/6653105", "text": "Първите еднополови бракове в Австралия са вече факт. Десетки двойки застанаха пред олтара за първи път след влизането в сила на закона, предаде  . Пищни церемонии се проведоха в Сидни, Мелбърн и цялата страна на първия законен ден за гей бракове. Извоюването на това право за австралийците е резултат от дългогодишна борба на активисти. На 7 декември миналата година Австралия стана 26-тата страна в света, която прие бракосъчетанията от един същи пол.", "date": "2018.01.09", "title": "Първите еднополови бракове в Австралия са вече факт"}
{"url": "https://www.24chasa.bg/novini/article/6653186", "text": "Синдикална федерация на служителите в МВР (СФСМВР) продължава своите протестни действия с исканията за увеличение на 15% на основните възнаграждения на работещите в МВР, обвързване на заплатите със социалноизмерим показател и нов Закон за МВР, съобщиха от пресцентъра на синдиката. Първата серия от протести ще се проведе на 11 януари 2018 г. СФСМВР планира две групи от членове да протестират и отправят послания към делегациите, пристигащи за официалното откриване на Българското председателство на Съвета на ЕС. В часовия диапазон 16.30 – 17.00 часа, протестиращите служители в МВР ще „посрещат“ делегациите с винили на кръстовището на бул. „Брюксел“ и бул. „Цариградско шосе“ и на кръстовището на Орлов мост. Протестните действия ще продължат в 18.15 часа в района на Народния театър „Иван Вазов“. Следващата дата, на която ще протестират членовете на СФСМВР е 25 януари 2018 г., когато ще се поведе и срещата на министрите на вътрешните работи от ЕС в България. Протестът ще започне в 11.00 часа в района на НДК. Успоредно с това, СФСМВР продължава своята кампания с билбордове, съдържащи послания към пристигащите делегации.", "date": "2018.01.09", "title": "Полицаите с два нови протеста през януари"}
{"url": "https://www.24chasa.bg/novini/article/6653198", "text": "Горан Маркович е новият главен директор „Маркетинг“на Теленор България, считано от утре, 10 януари 2018г. Маркович заменяна поста Саша Филипович, който поема позицията на главен маркетинг директор в Теленор Сърбия и Черна гора, съобщиха от компанията. Горан Маркович се присъединява към Теленор през 2004г., като през годините е заемал различни ръководни позиции в търговската област, включително и временно изпълняващ длъжността главен директор „Потребителски продажби“ в Теленор Черна гора. Участвал е активно в успешното преструктуриране там. Впоследствие Маркович е бил на ръководни длъжности в офисите на компанията в Норвегия и Унгария. Маркович е завършил специалността Компютърни науки в Университета на Черна гора и се е обучавал по различни програми в САЩ, Великобритания и Унгария. Женен, с три деца.", "date": "2018.01.09", "title": "Горан Маркович е новият главен директор „Маркетинг“ на Теленор"}
{"url": "https://www.24chasa.bg/novini/article/6653189", "text": "Регистрираните от последните часове днес десетки земни трусове в морския район между областта Атика и остров Евбея не будят безпокойство. Това уверява гръцкият професор сеизмолог Евтимиос Лекас пред местното издание \"Нюз.бом\", цитирано от БТА. Следим земетръсната активност, която отслабва, и няма основания за тревога, тъй като трусовете са изключителни слаби. Те са със сила от 1,6 до 2,8 по Рихтер, казва сеизмологът.", "date": "2018.01.09", "title": "Десетки леки трусове в Гърция днес"}
{"url": "https://www.24chasa.bg/novini/article/6653199", "text": "Турският президент Реджеп Тайип Ердоган заяви днес за пореден път за възможност за възобновяване на операцията \"Ефратски щит\" в Сирия, предаде ТАСС, като се позовава на Анадолската агенция. Ако Аллах каже, ще продължим операцията \"Ефратски щит\" в Африн и Манбидж, каза Ердоган. В края на август турският проправителствен в. \"Сабах\" съобщи, че Анкара води подготовка за втори етап на операцията \"Ефратски щит\", предаде БТА. Първият етап от операцията \"Ефратски щит\", извършен със Свободната сирийска армия, продължи от август 2016 г. до март 2017 г. Целта на офанзивата бе от района на границата да бъдат прогонени както бойците от \"Ислямска държава\", така и сирийските кюрдски Сили за защита на народа, които Анкара разглежда като терористична организация, свързана с Кюрдската работническа партия (ПКК).", "date": "2018.01.09", "title": "Ердоган: Възможно е да продължим операцията \"Ефратски щит\" в Сирия"}
{"url": "https://www.24chasa.bg/novini/article/6653197", "text": "В родното село на убития бизнесмен Петър Христов, Самоводене, ще бъде обявен ден на траур в деня на погребението му, каза кметът Николай Милаковски. Определена дата обаче все още няма. Не е известно и за кога ще бъде обявено поклонението и къде ще бъде погребан бизнесмена. \"Сутринта се чух по телефона с майка му Момка Манолова, не толкова кога ще бъде погребението, а да разбера как е, защото това е голям удар за една майка. Звучеше ми що годе добре, за положението в което се намира, но все още няма никаква яснота\", разказа Милаковски. Той е приятел на Петър Христов от детските години. \"Последно се видяхме есента на миналата година. Беше идвал при майка си, спря с колата, говорихме си. Много земен човек, той не е типичният бизнесмен, както аз си го представям. Един единствен път съм го видял в селото с шофьор, никога не е имал охрана. Сам си караше колата. Напоследък си идваше с аудито, а преди това караше мерцедес с 6 осмици. Даже през 2015 г. на изборите за кмет той беше спрял пред секцията с него, а аз бях с бюлетина №8. Казах му:\"Петре, махай го оттук, защото ще кажат, че правим неправомерна агитация\". Така си говорехме, винаги между нас е имало една закачка\", разказа Милаковски. Той допълни, че Петър Христов е помогнал на много хора, но никога не е искал да се шуми за жестовете му.\"Миналата година даде 2000 лв. на болен от рак, аз го потърсих за случая. С негова кола го закараха в болница в Бургас при бившия шеф на търновската болница неврохирурга д-р Гецов\", спомня си кметът на Самоводене. Той изброи и че Христов направил ремонт на селския стадион за 100 000 лв., детска площадка за 14 000 лв., оборудвал две прекрасни помещения на Център за деца и младежи, където децата да общуват и да спортуват. \"Заедно сме расли и по реката сме играли, макар че той много работеше. Помагаше на родителите си, които гледаха животни, строиха къща тогава.Не знам за него да е имало море, да е имало почивка\", разказа кметът. После пътищата им се разделили, защото той бил във военния университет, а Петър Христов - в сержантското училище в Горна Оряховица. \"Не че сме си развалили приятелството, но в периода на охранителния му бизнес в Горна Оряховица аз служих в София, чувах за него около \"Локо\" Горна Оряховица, защото обичам спорта\", връща лентата Милаковски. Споделя и че година и половина Петър Христов му е бил работодател в \"Лактима\", след като разформировали Транспортни войски, където служел.\"Преди да стана кмет, работих при него като дистрибутор в мандрата. С майка му сме пътували, знам и какъв работодател е. Имам само най-добри впечатления. Съболезнования на семейството му\", завърши Милаковски. В селото се говори, че мотивът е много далеч, извън това, което се знае на местно ниво, но се касае за засегнати бизнес отношения.", "date": "2018.01.09", "title": "Ден на траур обявяват в Самоводене \nза убития бизнесмен Петър Христов"}
{"url": "https://www.24chasa.bg/novini/article/6653196", "text": "Един от синовете на Бенямин Нетаняху отново изигра лоша шега на баща си с потенциално неудобно изказване за бизнес връзките на израелския премиер, предаде Франс прес. Втори канал на израелската телевизия излъчи снощи записан тайно разговор, воден според нея през 2015 г. от Яир Нетаняху и негов приятел, син на Коби Маймон, един от най-богатите хора в Израел, на излизане от стриптийз бар. Яир Нетаняху и Нир Маймон, вероятно пийнали, разговарят в кола, където се намират още един младеж, Роман Абрамов, израелски сътрудник на австралийския милиардер Джеймс Пакър, шофьорът и един бодигард, уточни телевизията. Произходът на аудиозаписа е неизвестен, но никой, дори Яир Нетаняху, не оспори автентичността му. Яир Нетаняху говори цинично за стриптийзьорки и проститутки. \"Баща ми даде на твоя да спечели 20 милиарда долара, защо не ми дадеш тогава 400 шекела\", казва Яир Нетаняху на Нир Маймон. Яир Нетаняху явно намеква за едно мащабно споразумение за разработка на газови находища, открити в Средиземно море край Израел. Бащата на Нир Маймон е сред най-видните акционери в \"Израмко\", една от компаниите участнички в проекта, посочва АФП. Думите на Яир Нетаняху бяха разпространени в момент, когато баща му е обвиняван по повод връзките си с известни богаташи. Едно от разследванията се дължи на подозрения, че израелският премиер е получавал незаконно подаръци от такива хора, включително от австралиеца Джеймс Пакър и от холивудския продуцент Арнън Милчан. Двайсет и шестгодишният Яир Нетаняху поднесе извинения с думите, че \"не е бивало да говори под влияние на алкохола\". А изказването му за газовата сделка \"е шега, всеки, надарен с малко от малко здрав разум, го схваща веднага\", заяви той в комюнике, разпространено от медиите. Лидерът на левоцентристката коалиция \"Ционистки съюз\" Ави Габай нарече записа \"ново петно върху корупционното газово споразумение\". В комюнике офисът на израелския премиер не спомена за сделката, но заяви по повод присъствието на бодигард в колата по време на гуляя, че с охраната на премиерските деца се занимават службите за сигурност, без да се консултират със самия Нетаняху.", "date": "2018.01.09", "title": "Син на Нетаняху направи неуместен коментар на излизане от стриптийз заведение"}
{"url": "https://www.24chasa.bg/novini/article/6653216", "text": "Президентът Румен Радев проведе телефонен разговор с държавния глава на Азербайджан Илхам Алиев по повод предстоящото откриване на директна самолетна линия София-Баку. Пряката въздушна връзка между двете столици беше договорена по време на официалното посещение на българския държавен глава в Азербайджан през октомври миналата година. Това съобщиха от прессекретариата на президентството. „Благодаря ви за положените усилия и политическа воля за бързото откриване на самолетната линия, която обсъдихме по време на съвместната ни среща в Баку“, заяви Румен Радев. Двамата президенти изразиха увереност, че пряката въздушна линия между България и Азербайджан ще донесе не само икономически ползи за двете страни и ще развие туристическите и бизнес връзки, но и ще насърчи двустранното сътрудничество. Румен Радев и Илхам Алиев обсъдиха възможността азерски компании да участват в газификация на домакинства у нас. Интересът на местния бизнес беше заявен от президента Алиев още през октомври с оглед на ниското ниво на газификация на домовете в България. „Работим в тази насока и очакваме специалисти от вашата страна, за да обсъдим темата на експертно ниво“, заяви президентът Радев. Българският държавен глава отново потвърди подкрепата на страната ни за изграждането на Южния газов коридор, в реализацията на който Азербайджан има ключова роля. „Този проект има важно значение не само за България, но и за енергийната диверсификация на Европа“, посочи Румен Радев.", "date": "2018.01.09", "title": "Радев говори с азербайджанския си колега за въздушната връзка между двете столици"}
{"url": "https://www.24chasa.bg/novini/article/6653213", "text": "Северна и Южна Корея решиха днес, в първите си разговори от две години, да възстановят военната телефонна връзка помежду си, съобщи южнокорейски представител, цитиран от Франс прес. Преди няколко дни бе възстановена цивилна телефонна линия между Сеул и Пхенян, предаде БТА. Северна Корея съобщи, че е завършила техническата поддръжка за възобновяване на работата на военната линия на западното крайбрежие при границата с Южна Корея, заяви южнокорейският заместник-министър на националното обединение Чхун Хе-сун. \"Решихме да започнем отново да ползваме тази военна телефонна линия от утре в 08.00 ч. сутринта\", уточни той.", "date": "2018.01.09", "title": "Северна и Южна Корея ще възстановят \"горещата\" телефонна връзка между си"}
{"url": "https://www.24chasa.bg/novini/article/6653116", "text": "В дни като днешния, с двукратно замърсяване с фини прахови частици, гражданите, които могат да се го позволят, да се отопляват на ток, а не с дърва и въглища. Това призова столичният кмет Йорданка Фандъкова в мъгливата утрин при летището във вторник, където тя и министърът на транспорта Ивайло Московски откриха естакадата към терминал 2. Фандъкова заяви, че има уверение от екоминистерството, че до новия отоплителен сезон ще бъдат готови стандарти за въглища и дърва, за да не се използват некачествени, които замърсяват. Тя заяви още, че каквито и мерки да се вземат за транспорта, основният проблем е отоплението с твърдо гориво. Кметът на столицата се надява още следващата седмица екокомисията на Столичния общински съвет да разгледа краткосрочните мерки, които са предложени за справяне с мръсния въздух. Приемането им ще позволи в дните с двойно превишаване на замърсяването, както е в последните дни, пътуването с градския транспорт със \"зелен\" билет да струва 1 лв., а ако замърсяването е като в Скопие, той да е безплатен, каза кметът на София. Справка показва, че за първи път безплатен транспорт в Скопие е въведен със заповед на кмета на 27 декември 2017 г., когато замърсяването е било 5 пъти над нормата. И във вторник в Скопие транспортът бе без пари. Засилен е контролът в квартали, в които се горят гуми. Фандъкова припомни и акцията на столичния инспекторат за събиране във всички квартали на гуми, които не са в употреба. Допреди седмица били събрани над 3000.", "date": "2018.01.09", "title": "Фандъкова призова: В дни със замърсяване гражданите да се топлят на ток"}
{"url": "https://www.24chasa.bg/novini/article/6653249", "text": "Близо пет пъти е било превишението на фини прахови частици /ФПЧ/ в столичния квартал \"Хиподрума\" вчера. Това сочат данните от Националната система за контрол на качеството на атмосферния въздух в реално време на Изпълнителната агенция по околна среда. В \"Хиподрума\" превишението е било 4,7 пъти, в \"Павлово\" - 3,88 пъти, а в \"Надежда\" - 3,74 пъти. Превишение е отбелязано и в \"Младост\" - 2,69 пъти, а в \"Дружба\" - 2,11. За цялата страна това са едни от най-високите превишения. Извън София превишение над три пъти е имало единствено в ж.к. \"Тракия\" в Пловдив - 3,39 пъти.", "date": "2018.01.09", "title": "Близо пет пъти е превишението на фини прахови частици в кв.\"Хиподрума\" в София"}
{"url": "https://www.24chasa.bg/novini/article/6653272", "text": "Финансовото състояние на АГ-болницата \"Майчин дом\" е много добро, без никакви задължения към доставчиците, подчерта министърът на здравеопазването Кирил Ананиев по време на откриването на реновираната Послеродова клиника в \"Майчин дом\", предава  . Ремонтът на клиниката е за близо 600 000 лева, предоставени от Министерството на здравеопазването. Болницата е с традиции, най-голямата е в страната, а само през миналата година са се родили над 3900 деца, допълни той. Министър Ананиев увери, че подобни инвестиции ще продължат. Той подари на директора на \"Майчин дом\" икона на Дева Мария. Директорът на болницата доц. Иван Костов каза, че клиниката е най-голямата и най-модерната в страната. Грижата за майката и бебето е в основата на всяка политика, допълни той. По думите му през годините \"Майчин дом\" е била основен фактор за развитие на акушерството и гинекологията в страната. Амбицията ни е да се развиваме още, имаме достатъчно високо подготвени специалисти, обучават се десетки студенти и специализанти, каза още той.", "date": "2018.01.09", "title": "Кирил Ананиев: \"Майчин дом\" няма задължения към доставчици (Снимки)"}
{"url": "https://www.24chasa.bg/novini/article/6653256", "text": "Президентът на САЩ Доналд Тръмп безусловно смята да се кандидатира за втори мандат в Белия дом на изборите през 2020 т., защото постиженията му говорят сами за себе си, каза пред журналисти снощи неговият заместник - говорител Хоган Гидли, цитиран от ДПА. Той говори пред представители на медиите на борда на президентския самолет, с който Тръмп пътуваше за среща с фермери в Нешвил - столицата на щата Тенеси. Те го попитаха за коментар на словото на популярната телевизионна водеща Опра Уинфри в Лос Анджелис в неделя. То бе изтълкувано от много наблюдатели като заявка за възможно нейно кандидатиране на президентските избори през 2020 г. от Демократическата партия, предава БТА. \"Ние бихме приветствали всеки съперник на президента в борбата му за преизбиране, независимо дали това е Опра Уинфри или някой друг\", каза Гидли. Той уточни, че не знае дали Тръмп е гледал речта на телевизионната звезда, която е сред най-популярните медийни личности в САЩ и е първата чернокожа жена-милиардер, владееща собствено киностудио, тв канал и списание. \"Който и да се кандидатира срещу Тръмп, той ще се изправи срещу един президент, който има рекордни постижения за рекордно кратък срок досега в Белия дом\", подчерта говорителят. В словото си 63-годишната Опра Уинфри каза: \"Много великолепни жени, намиращи се в тази зала, а и някои много достойни мъже, решително се борят, за да станат лидери\".", "date": "2018.01.09", "title": "Доналд Тръмп смята да се кандидатира за втори мандат през 2020 г."}
{"url": "https://www.24chasa.bg/novini/article/6653226", "text": "След внесен в съда обвинителен акт и постигнато в съдебно заседание споразумение с Районна прокуратура – Велико Търново двe жени са осъдени за джебчийска кражба в МОЛ. За кражба на мобилен телефон са им наложени наказания по четири месеца лишаване от свобода, което на основание чл. 66 от НК е отложено с изпитателен срок от три години, съобщиха от Апелативната прокуратура. Елена С. и Дияна В. са признати за виновни за това, че на 7 май м. г. в гр. Велико Търново, след предварителен сговор, лично и посредствено - чрез наказателно неотговорната С. С., по специален начин – с особена ловкост, отнели от момиче на 14 години мобилен телефон „Леново S850“ и 5 лв.  Двете обвиняеми пристигнали с кола от Русе във Велико Търново. Паркирали на паркинг пред сградата на МОЛ и както обичайно се разбрали да крадат по отработен механизъм. С тях била и малолетната С. С. В 18:52 ч. жените влезли в магазин „Н&М”. По същото време в магазина било пострадалото момиче, което със своя приятелка разглеждали дрехи. Докато пострадалата се разсейвала, Дияна В. се пресегнала с ръка и взела от десния джоб на горнището мобилния й телефон. След това незабавно и незабелязано подала телефона на стоящата в близост до нея Елена С., която от своя страна го дала на малолетната си сестра. Наказателно неотговорната С. С. прибрала телефона в дънките си и напуснала с него магазина. Малко след това момичето установило липсата на телефона си. Споразумението има последици на влязла в сила присъда.", "date": "2018.01.09", "title": "По 4 месеца условно за джебчийки,\nсвили телефон в мол в Търново"}
{"url": "https://www.24chasa.bg/novini/article/6653104", "text": "До месец вероятно ще бъдат готови концесионните анализи на летище София, които правят Световната банка и Европейската банка за възстановяване и развитие и тогава ще може да бъде рестартирана концесията на летище София. Това каза пред журналисти министърът на транспорта Ивайло Московски, който заедно със столичния кмет Йорданка Фандъкова  Министърът заяви още, че до края на българското европредседателство ще има подадени оферти на концесията на аеропорта. Процедурата за концесионирането на летището бе започната през май 2016 г., няколко пъти бе удължавана по искане на кандидатите, но бе прекратена по време на служебния кабинет на Огнян Герджиков. В анализите си двете банки, консултанти, ще включат и резултатите на летището от 2015 и 2016 г., които бяха рекордни. Преди време Московски беше казал, че ако са излезли и данните за 2017 г., която бе третата рекордна година, ще бъде включена и тя. При първото обявяване на концесията бе искано еднократно авансово плащане от концесионера в размер на 550 млн. лв., като се разчиташе с парите да се погасят дългове на БДЖ, както и да се купят нови влакове. ", "date": "2018.01.09", "title": "Февруари - рестарт на концесията на летище София"}
{"url": "https://www.24chasa.bg/novini/article/6653241", "text": "По обвинение на Районна прокуратура–Велико Търново двама са осъдени за противозаконно отнемане на леки автомобили. Кольо К. е осъден на една година и два месеца лишаване от свобода при общ режим. На непълнолетният Йордан М. е наложено наказание една година пробация с пробационни мерки задължителна регистрация и задължителни срещи с пробационен служител и 100 часа труд в полза на обществото. Кольо К. и Йордан М. са признати за виновни за това, че на 21.10.2016г. в гр.Бяла, обл.Русе, противозаконно отнели «Форд Фиеста», от владението на собственика, като в последствие моторното превозно средство е оставено без надзор в землището на с.Баниска, обл.Русе, на път между селата Бъзовец и Баниска. Същият ден в с.Баниска, двамата отново противозаконно отнели чужд лек автомобил «Форд Галакси», като в последствие го изоставили без надзор в район на жп гара Полски Тръмбеш.  На 20 октомври преди две години обвиняемите били в гр.Бяла. Двамата често извършвали престъпления против собствеността. Решили да отнемат лек автомобил и да се придвижат с него до с.Баниска, където живеела майката на Кольо К. Видели автомобил, който не бил заключен, а контактният му ключ бил на таблото, привели го в движение и отпътували. На разклон преди с.Баниска, поради липса на гориво изоставили автомобила. Продължили пеш до с.Баниска, където открили друг лек автомобил,  запалили го и потеглили с него за гр.Бяла. В гр.Полски Тръмбеш изоставили колата. Присъдата подлежи на обжалване пред Окръжен съд – В. Търново.", "date": "2018.01.09", "title": "Година и два месеца затвор и пробация за\nапаши, задигнали две коли в Русенско"}
{"url": "https://www.24chasa.bg/novini/article/6653550", "text": "\"Държавата ни е прогнила от корупция и хората вече го усещат болезнено\". Това заяви народният представител от групата на \"БСП за България\" Христо Проданов при участието си в предаването \"Резонанс\" по телевизия \"Евроком\". \"В случая далеч по-важно от публикациите в авторитетните европейски издания е усещането на хората в България за наличие на корупция, която е повсеместна, коментира той. - За нас това е проблемът на проблемите. Затова и инициираме този вот на недоверие, който ще внесем в Народното събрание на 17-и януари. Защото без решаването на този огромен проблем в държавата, няма как да се справим с останалите\". Христо Проданов обясни, че в България в момента се шири най-висшата форма на корупцията - клептокрацията. \"Това е форма на държавно управление, каза той. - В нея управлението е изцяло подчинено на изгодата на управляващите. Всички решения се взимат с една-единствена цел - ползата на управляващите, които се наричат клептократи. България все повече се отдалечава от демокрацията и нагазва в клептокрацията. Това е причината да внесем вота на недоверие, въпреки европредседателството ни\". Христо Проданов отбеляза, че 2017-а е годината с най-нисък процент на чуждестранни инвестиции след 2000-ата. \"Това показва, че чуждестранните инвеститори не намират добра среда за правене на бизнес в България, коментира той. - Затова и не идват да инвестират тук. Какво ги спира? Като цяло работната ръка у нас е евтина, данъците не са високи... Защо тогава чуждестранните инвестиции са толкова ниски? Очевидно инвеститорите се притесняват от корупцията в страната ни\". Христо Проданов коментира и ветото на президента Румен Радев върху антикорупционния закон. \"За нас беше очаквано, каза той. - Много грешна политика е възможността управляващото мнозинство да назначава председателя на органа, който трябва да се бори с корупцията в редиците на управляващите. И тук няма значение кое е това управляващо мнозинство. Няма как то да си назначи ръководител на органа, който трябва да бъде коректив на неговите действия. Цялата тази ситуация е абсурдна. За нас сега е важно да се състои дебатът по този случай в парламентарна зала. Ние изложихме нашите аргументи при гласуването на закона на второ четене. Сега, в пленарна зала, ще се постараем да бъдем още по-убедителни. Въпреки че сигналите, които подават управляващите ме карат да съм много скептичен. И най-вероятно ветото на президента ще бъде отхвърлено\".", "date": "2018.01.09", "title": "Христо Проданов: Държавата ни е прогнила от корупция и хората вече го усещат болезнено"}
{"url": "https://www.24chasa.bg/novini/article/6653562", "text": "При средна цена 77.31 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата. Сделките са на база утрешен ден на доставка /10 януари/. Средната цена на пиковата енергия /9.00-20.00 ч./ e 93.41 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 61.21 лв. за мегаватчас, предава БТА.  Най-ниската цена в рамките на днешната сесия, при утрешен ден на доставка, е 44.08 лв. за мегаватчас, достигната за 1.00, 2.00, 3.00 и 4.00 ч., а най-високата е 99.47 лв. за мегаватчас - за 9.00 часа. Данните от БНЕБ показват, че са продадени общо 13819.90 мегаватчаса електроенергия. Енергийната борса вчера затвори при средна цена 66.39 лв. за мегаватчас.", "date": "2018.01.09", "title": "Енергийната борса затвори при средна цена 77.31 лева за мегаватчас"}
{"url": "https://www.24chasa.bg/novini/article/6653578", "text": "Петър Христов е бил разстрелян с чешки картечен пистолет \"Скорпион\", научи \"24 часа\" от МВР. От там уточниха, че все пак предстоят полицейски експертизи, които да потвърдят това заключение. Полицаите стигнали до него по гилзите, които останали на местопрестъплението. Те бяха открити късно снощи при повторен оглед на мястото на убийството. Куршумите са със 7,62 мм. Бизнесменът е бил разстрелян от 20 - 30 м, а убиецът се е крил в близкия строеж. Охранителните камери в района не са го заснели, а някои от тях дори не са работили.", "date": "2018.01.09", "title": "Петър Христов разстрелян с картечен пистолет, камери в района не работели (Обновена)"}
{"url": "https://www.24chasa.bg/novini/article/6653604", "text": "Холандският министър-председател Марк Рюте призова Великобритания да изясни какви отношения иска с ключовите си търговски партньори, след като напусне Европейския съюз, предаде Reuters, цитиран от \"Фокус\". След днешната си среща с главния преговарящ на ЕС по Брекзит Мишел Барние Рюте заяви, че е необходимо Великобритания да „изясни позициите си“. Той допълни, че преходният период след Брекзит е необходим, за да се избегнат сътресения.", "date": "2018.01.09", "title": "Холандия: Великобритания трябва да изясни позицията си по отношенията след Брекзит"}
{"url": "https://www.24chasa.bg/novini/article/6653625", "text": "Неизвестен до момента мъж почина на пътя Оброчище-Кичево, близо до варненското село Осеново. Инцидентът станал около 9.30 часа сутринта. Мъжът бил с мотопед без регистрационни табели. По време на движението си паднал на пътя и починал на място.  не е имал документи у себе си. Изясняват се обстоятелствата и детайлите около инцидента, самоличността на мъжа, както и причините за смъртта му. По случая има образувано досъдебно производство.", "date": "2018.01.09", "title": "Неизвестен мъж падна от мотопед край Осеново и почина"}
{"url": "https://www.24chasa.bg/novini/article/6653631", "text": "Цермат, един от най-известните ски курорти в Швейцария, е откъснат от света заради неотдавнашните обилни снеговалежи, предаде Франс прес, като се позова на местните власти. В курорта в кантон Вале има около 13 000 туристи. Пътят до там е затворен от вчера сутринта. Влаковете са спрени от снощи и на практика никой не може да влезе и да излезе от курорта, предаде БТА. Заради огромното количество натрупан сняг туристите нямат възможност да карат ски, нито да се разхождат, но те не се оплакват и няма паника, отбелязва Франс прес. Курортът разполага с общо 13 400 легла за туристи, 7200 от които в хотели и 6200 в апартаменти. Жителите на Цермат са около 5500. Швейцарските власти планират разузнавателен полет над курорта, за да видят каква е обстановката и да решат какви мерки да предприемат. Свличания на кални и скални маси и рискът от лавини станаха причина за затваряне и на други пътища в кантон Вале. В района нивото на опасност от лавини е на максималната пета степен. Отново в Алпите, по френско-италианската граница, рискът от лавини също е максимален. От съображения за сигурност са затворени някои пътища, например за италианския курорт Червиния в долината на река Аоста. В Сестриере, където снежната покривка достигна над 2 метра за 48 часа, падна лавина, при която снежната маса се удари в пететажна сграда, разположена близо до областен път, водещ до ски курорт. Сняг засипа някои от апартаментите и коридорите на сградата, но 29-те обитатели са евакуирани живи и здрави. От френската страна на границата за 24 часа паднаха между 40 и 90 сантиметра сняг. На места има и двуметрови преспи. Според френската метеорологична служба подобни снеговалежи се случват веднъж на 30 години. В три департамента е издадено предупреждение за лавини.", "date": "2018.01.09", "title": "Обилните снеговалежи изолираха от света райони в Швейцария, Италия и Франция"}
{"url": "https://www.24chasa.bg/novini/article/6653633", "text": "САЩ биха \"изложили съзнателно на опасност\" своите дипломати, ако ги върнат в Куба, заяви държавният секретар Рекс Тилърсън, цитиран от Асошиейтед прес. Агенцията отбелязва, че Тилърсън е казал това, въпреки че в доклад на ФБР от миналата седмица се изразява съмнение в достоверността на първоначалната хипотеза за извършени \"звукови атаки\" срещу американски дипломати в комунистическата страна. След продължило месеци разследване и четири посещения на агенти на ФБР в Хавана в предварителен доклад на отдел \"Оперативно-технически\" на бюрото се посочва, че не са открити никакви доказателства здравето на американските дипломати да е било увреждано чрез звукови вълни от специални устройства, научи Асошиейтед прес. В документа с дата 4 януари не се разглеждат други хипотези и се казва още, че ФБР ще продължи да разследва, докато не се докаже със сигурност, че не е имало никакви злонамерени действия за увреждане здравето на дипломатите. В интервю за Асошиейтед прес Тилърсън каза, че не е убеден, че \"тези целенасочени нападения\" са приключили. Той защити решението си от септември да изтегли по-голямата част от американския дипломатически персонал и семействата им от Куба и уточни, че няма да промени курса, докато кубинските власти на гарантират сигурността им. \"Да ги върна в Куба ли? Така бих ги изложил съзнателно на опасност. Защо ми е да правя такова нещо, след като нямам никакви средства да ги защитя?\", каза Тилърсън в интервюто. \"Няма да отстъпя пред никого, който ме накара да направя това\", предава БТА.  \"Все още смятам, че кубинското правителство, някой в кубинското правителство, може да сложи край на това\", каза още Тилърсън. САЩ никога не са твърдяли, че Куба стои зад атаките, но настояваше, че комунистическите власти на отровната държава със сигурност знаят кой ги е извършил. Куба категорично отрича както да е замесена в нападенията, така и да знае кой ги е извършил, припомня АП. Изказването на Тилърсън и докладът на ФБР показват каква несигурност цари все още в САЩ по въпроса за мистериозните случаи в Хавана - повече от година след като служители на американското посолство там започнаха да се оплакват от здравословни проблеми, включително загуба на слуха, проблеми със зрението и паметта, отбелязва Асошиейтед прес. Появата на симптомите в много от случаите последвала чуването на необясними звуци в домовете на дипломатите, което накара разследващите да заподозрат употребата на някакво футуристично звуково оръжие. САЩ заявиха, че са пострадали 24 техни служители. Канада съобщи, че нейни дипломати също са били засегнати. Докладът на ФБР, който не е огласяван, е най-ясният признак досега, че САЩ изключват хипотезата за употреба на звуково оръжие. В документа се казва, че бюрото е направило експеримент чрез използване на инфразвук и ултразвук и не е открило никакви доказателства. Инфразвукът е недоловим за човешкото ухо, а ултразвукът е доловим. През октомври Асошиейтед прес направи публично достояние запис на острия звук, наподобяващ цвърчене, който някои дипломати били чули. Американските власти предупредиха, че не са сигурни дали този звук е увредил здравето на дипломатите или просто е бил вторичен продукт на нещо друго, което е истинският вредител. Миналия месец Асошиейтед прес съобщи, че лекари се открили мозъчни увреждания при някои от пациентите. Те получили медицинско лечение, след като се прибрали от Куба. Външни експерти обаче изразиха съмнения, тъй като пациентите не са били преглеждани, преди да заминат за отровната държава.", "date": "2018.01.09", "title": "Тилърсън: Куба все още е опасна за американските дипломати"}
{"url": "https://www.24chasa.bg/novini/article/6653654", "text": "Навсякъде, където имаме информация за фалшив щат, ще направим проверки. Това заяви министърът на здравеопазването Кирил Ананиев пред журналисти, съобщиха от пресцентъра на министерството на здравеопазването, цитирани от \"Фокус\". По отношение на белоградчишката болница той подчерта, че ще бъде направена проверка от изпълнителна агенция „Медицински одит“ и ако се констатират нарушения, ще последват съответните наказания. Здравният министър уточни, че при извършени проверки, включително и в държавните болници, на някои места е установено, че персоналът, който трябва да е наличен, не е на работното си място. Министър Ананиев коментира, че при изготвянето на доклада за финансовото състояние на държавните болници, са анализирани потребности от здравни дейности и грижи във всяка от 28-те области в страната. На тази база Министерството на здравеопазването ще предложи на общините варианти за преструктуриране на техните лечебни заведения. „Това може да бъде само наше предложение, а самото извършване на оптимизирането трябва да стане с решение на съответните общински съвети. Има и доста добре работещи болници, но има и такива, които могат да бъдат трансформирани в ДКЦ-та с определен брой легла“, каза още Кирил Ананиев. „По една специална наредба ние можем да подпомагаме за определен тип дейност общинските болници със сумата от 6 млн. лв., в контекста обаче на преструктурирането на самите лечебни заведения“, добави той. Ананиев коментира и медицинските стандарти, като подчерта, че в някои от тях има изисквания, неотговарящи на актуалното състояние на системата. Ето защо всички стандарти ще бъдат обсъдени с Българския лекарски съюз по време на преговорите за НРД. По отношение броят на медицински сестри в страната, министърът заяви: „Това, което можем да направим, е да предложим на МОН да увеличи приема за медицински сестри. Можем да създадем необходимата организация за повишаване квалификацията и преквалификацията на специалистите по здравни грижи“. По думите му въпросът за повишаване заплатите на медицинските сестри не е само от компетенциите на министъра на здравеопазването, а трябва да се разгледа съвместно със синдикати и работодатели, тъй като те са най-важният фактор за формирането доходите на персонала в болниците. Следващата седмица предстои среща с представители на Българската асоциация на професионалистите по здравни грижи.", "date": "2018.01.09", "title": "Ананиев: Където имаме информация за фалшив щат, ще направим проверки"}
{"url": "https://www.24chasa.bg/novini/article/6653636", "text": " Мистерия забули  . Проверка в полицията установи, че няма данни за пътно-транспортно произшествие, при което такси да е ударило Григоров, каквато бе първоначалната информация. По-рано днес се разбра, че инцидентът е станал около Коледа в района на Етнографския музей в центъра на града. По-късно обаче стана ясно, че случаят е от  13 декември. Очевидец става бургаският адвокат Момчил Момчилов, който разясни, че такси е щяло да блъсне пешеходец, но шофьорът рязко набил спирачки. От своя страна за да избегне удара  Иван Григоров отскочил встрани, но налетял на колоездач и паднал.  94-годишният пешеходец получил сериозни наранявания и е бил отведен в болница. Негови близки съобщиха, че той е издъхнал на 8 януари в дома си. Погребението е днес от 15 часа в Гробищен парк Бургас.", "date": "2018.01.09", "title": "Мистерия около смъртта на 94-годишен тв водещ от Бургас"}
{"url": "https://www.24chasa.bg/novini/article/6653661", "text": "Президентът на Франция Еманюел Макрон призова към по-координирана европейска позиция относно търговията с Китай, предава Reuters. Според Макрон „твърде често в миналото“ европейските държави са общували Китай със силно вариращи намерения, като някои от тях са искали повече отвореност, а други са се бояли да предоставят повече достъп до своите пазари, предава БТА.  „Нуждаем се от координиран европейски метод за действие, който да даде на Китай повече прозрачност относно намеренията ни“, заяви Макрон по време на посещението си в Пекин. „Затова и Франция се изказва за определяне на стратегическите сектори, където искаме да подкрепим инвестициите. Това е въпрос на суверенитета, както разбирате добре“, заяви президентът по време на съвместна пресконференция заедно с китайския си колега Си Дзинпин.", "date": "2018.01.09", "title": "Макрон: ЕС се нуждае от координирана позиция относно търговията с Китай"}
{"url": "https://www.24chasa.bg/novini/article/6653667", "text": "Пловдивският окръжен съд потвърди 4 години затвор за клошаря Любомир Данчев. Той го призна за виновен, че е запалил по непредпазливост тютюневите складове в Пловдив. Големият пожар лумна на 20 август 2016 г., когато изгоряха четири емблематични сгради. Общо щетите са за 11 700 000 лева. При първата присъда магистратите се позоваха на разпити на свидетели и на пожаротехническата експертиза, която потвърди версията, че огънят е тръгнал от незагасен фас. Първоначалното огнище е било на 4-ия етаж в помещението, обитавано от Данчев. Несретникът отричаше да е палил складовете. Решението е окончателно и Любо влиза в затвора.", "date": "2018.01.09", "title": "Потвърдиха 4 г. за Любо Клошаря, запалил тютюневите складове в Пловдив, влиза в затвора"}
{"url": "https://www.24chasa.bg/novini/article/6653639", "text": "България ще предложи на страните от Западните Балкани да обучават свои военни у нас. Това става ясно от приетите решения след заседанието на КСНС при президента. То бе на тема за ролята и ангажиментите на България по общата политика за сигурност и отбрана на ЕС по време на председателството ни. Заседанието продължи над 4 часа. Една от конкретните мерки, които КСНС е приел като предложения към изпълнителната власт е до 1 юли правителството да разработи пътна карта с проекти и инициативи в областите на сигурността и отбраната, която да подпомогне европейската перспектива и укрепването на сигурността на страните от Западните Балкани. Същата да включва и каталог на възможностите за образование и обучение в България в сферата на сигурността и отбраната, каза президентът Румен Радев. Ние можем да предоставим много и солидни възможности на страните от Западните Балкани, смята Радев. Правителството трябва да изготви и предложение за съвместни учения и тренировки. Председателството е голяма отговорност, но предоставя и значителни възможности на България, смята Радев. Сред тях и ефективното ръководство на процесите на изграждане на общата европейска отбрана. От съществена важност е да покажем, че планираме отбранителната си политика по европейски образец - всеобхватно и дългосрочно, каза президентът. И приветства правителството, че прие национален план за повишаване на разходите за отбрана до 2% от БВП до 2024 г. Този план е много важна основа, върху която да градим отбранителните си способности. Затова членовете на КСНС се договорили този план да остане открит и своевременно да бъде прегледан и надграждан. Това изисква да има програма за развитие на отбранителната способност, която да е за поне 10 г. и да обхване финансите на отбранителната политика и след 24 г. и да реши проблемите относно мотивацията, подготовката и професионалното развитие на българските военнослужещи. И да гарантира ефективен процес по придобиване на нова бойна и отбранителна техника и поддържане на наличната, обясни Радев. Интеграционните процеси на Западните Балкани изискват по-засилено сътрудничество и в областта на отбраната, на науката и на образованието, обединили се още членовете на КСНС. И се обединили се около идеята за изграждането на международен институт за устойчиво развитие в Югоизточна Европа. Сред другите конкретни предложения на КСНС към изпълнителната власт са още: До 30 юни 2018 г. България като председател на Съвета на ЕС да финализира преговорния процес по регламента за изграждането на европейския план за промишлено развитие в областта на отбраната. До 15 март правителството да изработи пътна карта за подготовка на програма 2030 за развитие на отбранителните способности на въоръжените сили на България. До 31 март да разработи актуализирано за участие в проекти на отбранително сътрудничество и европейския фонд за отбрана. До 31 март да разработи и каталог на БГ отбранителна индустрия, научни звена и областите, в които България може да участва с проекти в европейския фонд за отбрана. След приемането на стратегията за национална сигурност от НС да бъде актуализирана и стратегията за научните изследвания, е друго от решенията на КСНС. До 30 септември да бъде извършен преглед и при нужда актуализиран националният план за разходите за отбрана до 2% от БВП. Това е пътят - заедно, с консолидиране усилия да имаме успех, каза Радев. И пожелава успех на БГ председателството. Тревожното натрупване на тежки криминални престъпления са обсъдили членовете на КСНС извън официалната тема на заседанието. МВР полага всички усилия за разкриването им, обяви президентът Румен Радев. Членовете на КСНС сe убедили, че е необходима е още по-добри координация между институциите и усъвършенстване на модела за борба с престъпността, така да бъде гарантирана сигурността на българските граждани.", "date": "2018.01.09", "title": "КСНС препоръча на кабинета план за обучение на военни от Западните Балкани у нас (Обновена)"}
{"url": "https://www.24chasa.bg/novini/article/6653970", "text": "Поканата към американския президент Доналд Тръмп да посети Великобритания не трябва да бъде оттегляна. Това заяви днес британският министър на външните работи Борис Джонсън, цитиран от Ройтерс. \"Не смятам, че това е разумно\", каза Джонсън в отговор на въпрос на депутат от опозицията дали да не бъде отменена поканата за официално посещение, приета от Тръмп миналата година. \"Съединените щати са нашият най-близък, най-важен партньор в областта на сигурността и, разбира се, в икономиката и ще продължат да бъдат такива, подчерта британският външен министър, предаде БТА.", "date": "2018.01.09", "title": "Борис Джонсън: Не трябва да отменяме поканата към Тръмп за посещението му у нас"}
{"url": "https://www.24chasa.bg/novini/article/6654081", "text": "Група жени, сред които актрисата Катрин Деньов, публикуваха свое изявление във Франция, за да се противопоставят на кампанията за разобличаване, лансирана след обвиненията срещу Харви Уайнстийн в сексуален тормоз и насилие, и да защитят правото на мъжете да досаждат на жените, предаде Франс прес. \"Насилието е престъпление. Настойчивите и неумели сексуални аванси обаче не са престъпление, нито галантното поведение - мачистка агресия\", са написали във в. \"Монд\" около 100 актриси, писателки, изследователки и журналистки, за да отхвърлят \"пуританството\", появило се след първите обвинения в сексуален тормоз и насилие срещу влиятелния холивудски продуцент. Според тях, \"макар да е налице осъзнаване на извършваното над жени сексуално насилие, говоренето по този въпрос днес има противоположен ефект - карат ни изберем правилния тон за разговор, да не споменаваме неща, които дразнят, а онези, които отказват да се съобразят с тези изисквания, са смятани за предателки и съучастнички.\" Като жени не се идентифицираме с този феминизъм, който излиза извън рамките на злоупотребата с власт и приема образа на омраза към мъжете и сексуалността, допълват подписалите текста.", "date": "2018.01.09", "title": "Катрин Деньов скочи срещу кампанията за разобличаване на Харви Уайнстийн"}
{"url": "https://www.24chasa.bg/novini/article/6654078", "text": "Турски учен твърди, че по времето на потопа, описан в свещените книги на три религии, Ной е използвал мобилен телефон, а корабът му е работел с ядрена енергия, пише \"Хюриет дейли нюз\". Явуз Йорнек, преподавател във факултета по морски науки на Истанбулския университет, изложи тезата си пред турската държавна телевизия ТРТ 1. По думите му малко преди потопа, за който се разказва както в Стария завет, така и в Корана, Ной е разговарял със сина си по клетъчен телефон, предаде БТА.  \"Имало е вълни, високи 300-400 метра, а синът му е бил на километри разстояние. В Корана пише, че Ной е разговарял със сина си. Но как е могло двамата да разговарят? Дали е било чудо? Би могло. Ние обаче мислим, че той е говорил със сина си по клетъчен телефон\", каза ученият. Според Йорнек също така Ной, смятан за пророк от мюсюлманите, сам е построил от стоманени плоскости ковчега, който при това използвал ядрена енергия. Той уточни, че говори като учен. Ной е почитан едновременно от юдаизма, християнството и исляма. Учени и авантюристи от години издирват Ноевия ковчег, с който Ной спасява семейството си и много двойки животни от бедствието, с което Бог наказва човечеството. Нешънъл джиографик излъчи преди години филм, в който група изследователи твърдят, че са намерили останките на ковчега в планината Арарат (Агръ), Източна Турция.", "date": "2018.01.09", "title": "Турски учен: Ной е използвал мобилен телефон по време на потопа"}
{"url": "https://www.24chasa.bg/novini/article/6654264", "text": "Редовното правителствено заседание ще се проведе в сряда, 10 януари, от 10 ч. в зала 3 на НДК, при следния предварителен дневен ред: 1.ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛЕН ДОКЛАД НА РЕПУБЛИКА БЪЛГАРИЯ ОТ ТЕМАТИЧНА ПАРТНЬОРСКА ПРОВЕРКА НА ТЕМА „ОЦЕНКА УПРАВЛЕНИЕТО НА СТАРЕЕНЕ НА АЕЦ“. Внася: заместник министър-председателят по икономическата и демографската политика 2.ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА НАЦИОНАЛНАТА СТАТИСТИЧЕСКА ПРОГРАМА И ЗА ДЕЙНОСТТА НА НАЦИОНАЛНИЯ СТАТИСТИЧЕСКИ ИНСТИТУТ ПРЕЗ 2017 Г. И ЗА ПРИЕМАНЕ НА НАЦИОНАЛНА СТАТИСТИЧЕСКА ПРОГРАМА ЗА 2018 Г. Внася: заместник министър-председателят 3.ПРОЕКТ НА РЕШЕНИЕ ЗА ПРОМЕНИ В СЪСТАВА НА НАДЗОРНИЯ СЪВЕТ НА НАЦИОНАЛНИЯ ОСИГУРИТЕЛЕН ИНСТИТУТ. Внася: министърът на труда и социалната политика 4.ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ НА ОФИЦЕР ОТ ВИСШИЯ КОМАНДЕН СЪСТАВ. Внася: заместник министър-председателят по обществения ред и сигурността и министър на отбраната 5.ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ИМОТ - СОБСТВЕНОСТ НА РЕПУБЛИКА БЪЛГАРИЯ В ГР. МОНТЕВИДЕО, ИЗТОЧНА РЕПУБЛИКА УРУГВАЙ, СГРАДА „МАРАСУЛ\", УЛ. „МАХАТМА ГАНДИ\" № 647, ЕТ. 5, АП. 502. Внася: заместник министър-председателят по правосъдната реформа и министър на външните работи 6.ПРОЕКТ НА РЕШЕНИЕ ЗА ОТЧУЖДАВАНЕ НА ЧАСТ ОТ ИМОТ - ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ .АВТО-МАГИСТРАЛА „СТРУМА“ ЛОТ 3.3 С ОБХВАТ ОТ КМ 397+600 ДО КМ 420+624 И ЕТАПНА ВРЪЗКА КЪМ СЪЩЕСТВУВАЩ ПЪТ 1-1 (Е 79) ПРИ КМ 397+000 И НОВА ПЪТНА ВРЪЗКА НА ПЪТ 1-1 (Е79) С ОБЩИНСКИ ПЪТ С. НОВО ДЕЛЧЕВО - С. ДАМЯНИЦА\", НАМИРАЩ СЕ В ЗЕМЛИЩЕТО НА ГР. САНДАНСКИ, ОБЩИНА САНДАНСКИ, ОБЛАСТ БЛАГОЕВГРАД. Внасят: министърът на регионалното развитие и благоустройството и министърът на финансите 7.ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 8.ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ - ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ТРАНСПОРТА, ИНФОРМАЦИОННИТЕ ТЕХНОЛОГИИ И СЪОБЩЕНИЯТА. Внася: министърът на регионалното развитие и благоустройството 9.ПРОЕКТ НА РЕШЕНИЕ ЗА ОДОБРЯВАНЕ ИЗПЪЛНЕНИЕТО НА ПАКЕТ ОТ СПОСОБНОСТИ CP 9А0995 „ВМЕСТИМОСТИ ЗА ГОРИВА ЗА ЛЕТИЩА НА НАТО“ НА ТЕРИТОРИЯТА НА РЕПУБЛИКА БЪЛГАРИЯ. Внася: заместник министър-председателят по обществения ред и сигурността и министър на отбраната 10.ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ТЕХНИЧЕСКОТО СПОРАЗУМЕНИЕ МЕЖДУ МИНИСТЪРА НА ОТБРАНАТА НА КРАЛСТВО БЕЛГИЯ, МИНИСТЪРА НА ОТБРАНАТА НА ФРЕНСКАТА РЕПУБЛИКА, ФЕДЕРАЛНОТО МИНИСТЕРСТВО НА ОТБРАНАТА НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЕРСТВОТО НА ОТБРАНАТА НА КРАЛСТВО НОРВЕГИЯ, МИНИСТЪРА НА ОТБРАНАТА НА КРАЛСТВО ИСПАНИЯ И ДЪРЖАВНИЯ СЕКРЕТАР ПО ОТБРАНА НА ОБЕДИНЕНОТО КРАЛСТВО ВЕЛИКОБРИТАНИЯ И СЕВЕРНА ИРЛАНДИЯ ОТНОСНО ВЗАИМНА ПОДДРЪЖКА ЧРЕЗ ОБМЕН НА УСЛУГИ В ОБЛАСТТА НА ВЪЗДУШНИЯ ТРАНСПОРТ И ДЕЙНОСТИ НА ВОЕННОВЪЗДУШНИТЕ СИЛИ И НА ТЕХНИЧЕСКО СПОРАЗУМЕНИЕ МЕЖДУ МИНИСТЕРСТВОТО НА ОТБРАНАТА НА КРАЛСТВО ДАНИЯ, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЕРСТВОТО НА ОТБРАНАТА НА КРАЛСТВО НОРВЕГИЯ И МИНИСТЕРСТВОТО НА ОТБРАНАТА НА ОБЕДИНЕНОТО КРАЛСТВО ВЕЛИКОБРИТАНИЯ И СЕВЕРНА ИРЛАНДИЯ ОТНОСНО ВЗАИМНА ПОДДРЪЖКА ЧРЕЗ ОБМЕН НА УСЛУГИ В ОБЛАСТТА НА ТРАНСПОРТА ПО ПОВЪРХНОСТТА ЗА ОСИГУРЯВАНЕ НА ДЕЙНОСТИ НА ВЪОРЪЖЕНИТЕ СИЛИ. Внася: заместник министър-председателят по обществения ред и сигурността и министър на отбраната 11.ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ СЪВЕТА НА МИНИСТРИТЕ НА БОСНА И ХЕРЦЕГОВИНА И ПРАВИТЕЛСТВАТА НА ДРУГИТЕ СТРАНИ - ЧЛЕНКИ НА ИНИЦИАТИВАТА ЗА ГОТОВНОСТ И ПРЕВЕНЦИЯ ПРИ БЕДСТВИЯ В ЮГОИЗТОЧНА ЕВРОПА (ПРАВИТЕЛСТВАТА НА РЕПУБЛИКА БЪЛГАРИЯ, РЕПУБЛИКА ХЪРВАТИЯ, РЕПУБЛИКА МАКЕДОНИЯ, ЧЕРНА ГОРА, РЕПУБЛИКА СЛОВЕНИЯ, РЕПУБЛИКА СЪРБИЯ, РЕПУБЛИКА ТУРЦИЯ И РУМЪНИЯ) ОТНОСНО ДОГОВОРЕНОСТИТЕ СЪС СТРАНАТА ДОМАКИН ЗА СЕКРЕТАРИАТА НА ИНИЦИАТИВАТА ЗА ГОТОВНОСТ И ПРЕВЕНЦИЯ ПРИ БЕДСТВИЯ В ЮГОИЗТОЧНА ЕВРОПА. Внася: министърът на вътрешните работи 12.ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА НОТА ЗА ПРИСЪЕДИНЯВАНЕ НА РУМЪНИЯ КЪМ ТЕХНИЧЕСКОТО СПОРАЗУМЕНИЕ ОТНОСНО ЕВРОПЕЙСКАТА ПРОГРАМА ЗА ТАКТИЧЕСКИ ВЪЗДУШЕН ТРАНСПОРТ И УСТАНОВЯВАНЕТО В ИСПАНИЯ НА ЕВРОПЕЙСКИЯ ЦЕНТЪР ЗА ТАКТИЧЕСКИ ВЪЗДУШЕН ТРАНСПОРТ И ЗА ОПРЕДЕЛЯНЕ РЕДА НА ПОДПИСВАНЕ НА ТИПОВИТЕ НОТИ ЗА ПРИСЪЕДИНЯВАНЕ ЗА УЧАСТИЕ НА ДЪРЖАВИ - ЧЛЕНКИ НА ЕВРОПЕЙСКИЯ СЪЮЗ, И/ИЛИ НА НАТО КЪМ ЕВРОПЕЙСКАТА ПРОГРАМА ЗА ТАКТИЧЕСКИ ВЪЗДУШЕН ТРАНСПОРТ И УСТАНОВЯВАНЕТО В ИСПАНИЯ НА ЕВРОПЕЙСКИЯ ЦЕНТЪР ЗА ТАКТИЧЕСКИ ВЪЗДУШЕН ТРАНСПОРТ. Внася: заместник министър-председателят по обществения ред и сигурността и министър на отбраната 13.ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО ЗА СЪТРУДНИЧЕСТВО В ОБЛАСТТА НА МЛАДЕЖТА И СПОРТА МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ДЪРЖАВАТА КАТАР. Внася: министърът на младежта и спорта 14.ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 792 НА МИНИСТЕРСКИЯ СЪВЕТ ОТ 2013 Г. ЗА ОПРЕДЕЛЯНЕ НА ОРГАНИ, ОТГОВОРНИ ЗА УПРАВЛЕНИЕТО, КОНТРОЛА, КООРДИНАЦИЯТА И ОДИТА НА ЕВРОПЕЙСКИТЕ СТРУКТУРНИ И ИНВЕСТИЦИОННИ ФОНДОВЕ И ДРУГИ ИНСТРУМЕНТИ И ИНИЦИАТИВИ НА ЕВРОПЕЙСКИЯ СЪЮЗ ПРЕЗ ПЕРИОДА 2014-2020 Г. Внася: заместник министър-председателят 15.ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА ВСТЪПВАНЕ ПО ДЕЛО Т-699/17, РЕПУБЛИКА ПОЛША СРЕЩУ КОМИСИЯТА ПРЕД ОБЩИЯ СЪД НА ЕВРОПЕЙСКИЯ СЪЮЗ. Внася: министърът на околната среда и водите 16.ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ - ПУБЛИЧНА ДЪРЖАВНА СОБСТВЕНОСТ, НА СОФИЙСКИ УНИВЕРСИТЕТ „СВ. КЛИМЕНТ ОХРИДСКИ“. Внасят: министърът на образованието и науката и министърът на регионалното развитие и благоустройството 17.ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ЗА СОФИЙСКИ УНИВЕРСИТЕТ „СВ. КЛИМЕНТ ОХРИДСКИ\" ЗА 2018 Г. Внася: министърът на образованието и науката 18.ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ИЗМЕНЕНИЕ НА ПРОГРАМАТА ЗА МОРСКО ДЕЛО И РИБАРСТВО 2014-2020 Г. Внася: министърът на земеделието, храните и горите 19.ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА СЕЗИРАНЕ ОТ РЕПУБЛИКА БЪЛГАРИЯ НА ОБЩИЯ СЪД НА ЕВРОПЕЙСКИЯ СЪЮЗ НА ОСНОВАНИЕ ЧЛ. 263 ОТ ДОГОВОРА ЗА ФУНКЦИОНИРАНЕТО НА ЕВРОПЕЙСКИЯ СЪЮЗ ОТНОСНО ЧАСТТА ОТ РЕШЕНИЕ ЗА ИЗПЪЛНЕНИЕ (ЕС) № 2017/2014 НА КОМИСИЯТА ОТ 8 НОЕМВРИ 2017 Г. ЗА ИЗКЛЮЧВАНЕ ОТ ФИНАНСИРАНЕ ОТ СТРАНА НА ЕВРОПЕЙСКИЯ СЪЮЗ НА НЯКОИ РАЗХОДИ, НАПРАВЕНИ ОТ ДЪРЖАВИТЕ ЧЛЕНКИ В РАМКИТЕ НА ЕВРОПЕЙСКИЯ ФОНД ЗА ГАРАНТИРАНЕ НА ЗЕМЕДЕЛИЕТО И НА ЕВРОПЕЙСКИЯ ЗЕМЕДЕЛСКИ ФОНД ЗА РАЗВИТИЕ НА СЕЛСКИТЕ РАЙОНИ (НОТИФИЦИРАНО ПОД № С(2017) 7263), ОТНОСИМА ЗА РЕПУБЛИКА БЪЛГАРИЯ. Внася: министърът на земеделието, храните и горите 20. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ ЗА 2018 Г. Внася: заместник министър-председателят по правосъдната реформа и министър на външните работи 21.ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА МОРСКИТЕ ПРОСТРАНСТВА, ВЪТРЕШНИТЕ ВОДНИ ПЪТИЩА И ПРИСТАНИЩАТА НА РЕПУБЛИКА БЪЛГАРИЯ. Внася: министърът на транспорта, информационните технологии и съобщенията 22.ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА СЪЩЕСТВЕНИТЕ ИЗИСКВАНИЯ И ОЦЕНЯВАНЕ НА СЪОТВЕТСТВИЕТО НА ЛИЧНИТЕ ПРЕДПАЗНИ СРЕДСТВА. Внася: министърът на икономиката 23.ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РЕДА ЗА КЛАСИФИЦИРАНЕ НА РАСТЕНИЯТА И ВЕЩЕСТВАТА КАТО НАРКОТИЧНИ, ПРИЕТА С ПОСТАНОВЛЕНИЕ № 293 НА МИНИСТЕРСКИЯ СЪВЕТ ОТ 2011 Г. Внася: министърът на здравеопазването", "date": "2018.01.09", "title": "Вижте какво решава кабинетът утре"}
{"url": "https://www.24chasa.bg/novini/article/6654456", "text": "Новият кръг преговори по спора за името на Македония ще се състои на 17 януари в Ню Йорк, съобщи агенция МИА, цитирана от БТА. Предвидено е посредникът на ООН Матю Нимиц да се срещне с преговарящите от Македония и Гърция Васко Наумоски и Адамандиос Василакис. Последният кръг преговори за името, след тригодишна пауза, се състоя в Брюксел на 11 и 12 декември. Тогава беше казано, че посредникът Нимиц всеки месец ще свиква срещи п преговарящите с цел да се намери решение. \"Северна Македония\", \"Горна Македония\" и \"Нова Македония\" /на македонски без превод/ са трите имена, които според гръцкия вестник \"Риъл нюз\" ще бъдат поставени на масата на преговорите.", "date": "2018.01.09", "title": "На 17 януари в Ню Йорк започва новият кръг преговори за името на Македония"}
{"url": "https://www.24chasa.bg/novini/article/6654492", "text": "Порно актрисата Оливия Нова, която се превърна в звезда във филмите за възрастни, бе намерена мъртва в Лас Вегас на 7 януари. Причината за смъртта на 20-годишното момиче все още не е известна. На 25 декември тя публикува пост в туитър, в който споделя, че празнува Коледа сама, информира \"Дейли Мейл\". Смъртта на младото момиче идва по-малко от година, след като гаджето й се самоубива 2 дни преди рождения й ден през април. Оливия стартира порно кариерата си през март 2017г. и се превръща в истинска сензация.", "date": "2018.01.09", "title": "Откриха мъртва известна порно актриса (Снимки)"}
{"url": "https://www.24chasa.bg/novini/article/6650565", "text": "Тежко проклятие лежи над Нови Искър. В тази точка на родината вилнеят страшни убийци. Сегашната кървава драма не е изолиран случай. Взе шест жертви, а някога девет човешки живота са покосени за един ден. Нови Искър е конгломерат от бивши села, едно от които е Кумарица. На Димитровден, 8 ноември 1931 г., в местната кръчма се запива Здравко Рибаров. На съседната маса се черпят Лозе Лазаров и Стоимен Манолов. С двамата Рибаров има стари сметки за уреждане. Пресушава две стъкла вино, мезва няколко кюфтета и удря вилицата в пода. “Защо хвърляш вилицата, сине майчин?”, обажда се Стоимен. Здравко само това чака. “Ти баща ли си ми, та ме наричаш син!”, скача той. Грабва едно шише и го запраща по масата. Тримата се счепкват, намесва се и кръчмарят, скандалджията е изхвърлен навън. На мегдана пресреща Лозе и Стоимен. Замахва и забива острието в гърдите на Лозе. “Уби ме!”, отронва закланият, рухвайки на земята. С добре премерено движение Здравко намушква и Стоимен. Отстрани съселяни гледат сеир. Най-куражлията, дядо Коста Деков, се приближава и хваща убиеца за ръката. Оня вади револвера и стреля в стареца. После вижда, че първите двама още шават, и хладнокръвно ги довършва. Други двамина пробват да обезоръжат Рибаров. Той клъцва единия по ръката, изскубва се и отива да вземе брадва, за да продължи клането. На излизане от вкъщи злодеят вижда случайно минаващия Малинко Николов. Пътьом го халосва с балтията, след което се спуска към снаха си Марта. Ужасената жена бяга с петгодишно внуче на ръце. Брадварят я настига… Следващите жертви са Мартените дъщери Вера и Стефана. Тъкмо започва да ги коли, ето че се появява брат им Младен. Момъкът грабва една вила и погва убиеца. Двама стражари от Куриловския участък наблюдават преследването, но не смеят да се намесят. Здравко се измъква и драсва към София. След себе си оставя истинска касапница. Лозе, Стоимен и Марта са убити на място. Малинко и детето издъхват в Александровската болница. Там охкат и четирима ранени. Обявена е награда за залавянето на кръвожадния Рибаров. Тиражиран е портретът му с отличителните белези: среден ръст, леко прегърбен, мургаво лице, черна коса, сив каскет, войнишка куртка, брич панталони, свински цървули. Из столицата и околията плъзват слухове, че веднъж подушило кръв, чудовището ще продължи да убива. В петък сутринта на 13 ноември злодеят е разпознат на Женски пазар. Зърва го хлапакът Милан Георгиев, който запомнил физиономията му от вестниците. “Ето го оня... Това е убиецът от Кумарица, дето изяде живота на девет души”, прошепва момчето на случаен пристав. Униформеният зяпал сергиите със свой приятел пенсионер. Човекът на закона вади снимка на Рибаров и я сверява с посочения. “Няма грешка!”, заключава той. Приставът и пенсионерът тръгват по дирите му, като пътьом вземат за подкрепление и един стражар. Хайката решава пръв да действа пенсионерът, защото е цивилен. Беловласият храбрец внезапно сграбчва престъпника и с хватка, запомнена от младини, заклещва ръцете му. В следващия миг налитат формените. Страшният Здравко е вързан, обезоръжен и откаран в Дирекцията на полицията. Съден е за кражба и за закана. През 1916 г. получава смъртна присъда, защото вдигнал оръжие срещу ескадронния си командир. Спасява го амнистия. През 1921 г. стреля по някакъв нотариус и получава 11 години тъмница. Излиза помилван в началото на 1929 г. Захваща обущарство. За кумаришкото клане Здравко Рибаров е осъден на смърт чрез обесване и е тикнат в Централния затвор. Тук го сварва превратът на 19 май 1934 г. След политическата промяна затворът почва да се пълни с комунисти. За няколко месеца около 200 партийни функционери влизат зад решетките. Има опасност червената зараза да плъзне по килиите. Марксистът Жак Натан разказва: “За да изолират криминалните затворници от влиянието на комунистическата пропаганда и да предпазят затвора от общи акции на политическите и криминалните затворници, управата ни изолира в крайното южно крило.” където се трудел смъртникът Здравко. Злодеят се вижда надежден на политическите и те решават да го спасят от въжето и да го спечелят за червената кауза. “Освен това - аргументира се Натан - бяхме информирани от съселянина на Кумаришкия убиец, политзатворника от София, конспиратора Йордан Танев, че екзекутираният бил съчувственик на Работническата партия.” През ноември Касационният съд потвърждава присъдата на Рибаров. По партиен канал вестта прониква в пандиза. “Решено бе да се проведе гладна стачка. Отказахме да приемем хляба и чорбата за един ден”, свидетелства отново Натан. Не всички вземат акцията присърце. Другар от Ботевградско с прозвище Генерала се оплаква, че не може толкова дълго да издържи без ядене. В крайна сметка обаче не става стачкоизменник, “Бъркаше ли се в политическите борби в селото, беше ли член на някоя партия?”, пита репортер на вестник “Утро” Кумаришкото чудовище. Здравко се почесва по тила и отвръща: “Какви политически борби, каква партия? Бях в армията, след това на война, а после близо десет години в затвора.” Набеденият съчувственик на Работническата партия е обесен призори на 27 ноември 1934 г. Единственият ефект от гладната стачка е, че политическите за седмица са лишени от свиждане и получаване на храна отвън. Гладувалите обаче записват акцията с едри букви в своите биографии. Тя се превръща в героичен епизод от антифашистката съпротива, високо оценен след Девети септември 1944 г. Жак Натан, който е в центъра на стачката, става академик, народен деятел на науката и герой на социалистическия труд. Борис Милев-Огин е заслужил деятел на културата, лично Тодор Живков декорира костюма му със златната звезда “Герой на социалистическия труд” и ордена “Георги Димитров”. Убиецът Здравко Рибаров може би е бил малко червен - преди да увисне на въжето, отказва да се изповяда. Това може да е от марксизъм, но най-вероятно си е чист сатанизъм.", "date": "2018.01.09", "title": "Проклятие тегне над Нови Искър: През 1931 г. Здравко Рибаров убива 9 души за 1 ден"}
