{"url": "https://www.24chasa.bg/novini/article/6744821", "text": "Критерии, по които Националната здравноосигурителна каса (НЗОК) да може да отсява с кои болници да работи на местата, където има излишък от лечебни заведения, предлагат за втори път от Министерството на здравеопазването. През миналата година Върховният административен съд обяви за нищожна предишната наредба, защото не бе обнародвана в “Държавен вестник”. Предимство за договор с касата ще имат болници с 24-часови дежурства, спешни отделения, собствени аптеки и лаборатории, както и тези, които поддържат по-голям брой клиники и отделения в различни специалности, правят повече и по-сложни манипулации. Оценката на пациентите също ще дава точки. “Практиката през последните години показа безконтролно и нецелесъобразно разрастване на болничните легла спрямо потребностите на населението чрез разкриване на немалък брой нови лечебни заведения за болнична помощ, както и чрез разкриване на нови структури в съществуващите болници. Всички тези нови болници и нови дейности се създават в резултат на определени бизнес интереси и не са съобразени с потребностите на населението от съответната медицинска дейност, като в същото време те се явяват кандидати за договаряне с НЗОК”, пише в мотивите на здравния министър Кирил Ананиев. Първите доставки на част от новите 400 линейки ще дойдат до края на годината, обяви той пред депутатите. Според депутата Илиян Тимчев от БСП състоянието на линейките в страната е плачевно и спешните центрове не можели да работят нормално. “Центровете за спешна помощ в страната разполагат с достатъчно автомобили и медицинско оборудване”, отговори му Ананиев. Ще се обновят и 27 центъра за спешна помощ и 34 болници.", "date": "2018.03.02", "title": "Втори опит да дадат на здравната каса да си избира с кои болници да работи (Обзор)"}
{"url": "https://www.24chasa.bg/novini/article/6744986", "text": "Дете е блъснато от лек автомобил в района на бул. „Шипченски проход” и ул. „Коперник”, временно движението на трамваите е било ограничено в посока ж.к. „Дружба“. Това съобщиха за „Фокус“ от ЦГМ. Преди около 10 минути движението на трамваите е било възстановено.                                                                                                                                                                                                                                                                                                                       ", "date": "2018.03.02", "title": "Кола блъсна дете на бул. \"Шипченски проход\", трамваите спряха за кратко"}
{"url": "https://www.24chasa.bg/novini/article/6744998", "text": "Летисия Холидей, вдовицата на рокаджията Джони Холидей, реагира в съдебната битка, която я противопоставя на двете му по-големи деца, като отхвърли инсинуациите за манипулиране, което било накарало певеца да й завещае цялото си богатство, предаде Франс прес, цитирана от БТА. Нейният адвокат Ардаван Амир-Аслани, който защитаваше също интересите на Джони Холидей, увери, че ще заведе дело за клевета срещу всеки, който заяви, че клиентът му е можело да бъде манипулиран. За втори път вдовицата на певеца, която се е установила в САЩ, се изказва чрез адвоката си, след като бе оповестено завещанието на рокаджията. Певицата Силви Вартан, първата съпруга на Джони Холидей и майка на сина му Давид, прецени, че е невъзможно певецът да се е отрекъл от собствената си кръв и да е лишил от наследство първите си две деца. \"Онзи Джони, когото обичах, бе щедър и чувствителен - каза тя пред в. \"Фигаро\". - Това завещание не съответства на човека, когото познавах.\"", "date": "2018.03.02", "title": "Вдовицата на Джони Холидей ще съди всеки, който твърди, че е бил манипулиран"}
{"url": "https://www.24chasa.bg/novini/article/6744742", "text": "Определянето на финансово-икономическите елементи на всяка концесия ще се прави по нова наредба, чийто проект бе публикуван за обществено обсъждане в петък. Това е първата от общо четири наредби, които трябва да придружават новия Закон за концесиите, приет от парламента в края на миналата година. Според проекта финансовите елементи ще се определят от ведомството, което провежда концесионната процедура, но то ще ги съгласува с финансовия министър. Същото ще трябва да правят и общините, когато провеждат конкурс за конкурси за общински концесии. ", "date": "2018.03.02", "title": "Обсъждат финансови правила за концесии"}
{"url": "https://www.24chasa.bg/novini/article/6744942", "text": "Всички анализи показват, че българинът харчи 7,2% от брутния вътрешен продукт за здраве. Това означава, че над тези 4,2%, които публичните институции разплащат от своите бюджети, има още 3%, или над 40% от парите за здраве, които се харчат извън регламентите. Тази тревожна констатация направи министърът на здравеопазването Кирил Ананиев в интервю за “24 часа”. Повечето от тях са плащания под масата, които отиват в нечии джобове, уточни той. Това, което ще предложа с новия модел за финансиране на здравеопазването, е те да станат легитимни и да влязат като бели пари за лечение на хората, заяви министърът.", "date": "2018.03.02", "title": "Над 40% от парите за здраве се раздават под масата"}
{"url": "https://www.24chasa.bg/novini/article/6744740", "text": "Седем фирми са подали документи в обществената поръчка за изграждане на Единната система за туристическа информация, съобщиха от Министерството на туризма. Това се случва, след като в продължение на около две години обявяването на поръчката биваше обжалвано пред КЗК и процедурата трябваше да започва отново. Системата трябва да свърже в реално време регистрите на хотелите с Министерството на туризма, НАП, МВР и общините. Документите на кандидатите ще бъдат разгледани първо за допустимост и за техническите предложения, а след това ще бъдат отворени ценовите предложения. Срокът за изграждане на системата е 6 месеца. ", "date": "2018.03.02", "title": "7 кандидати да свържат хотелите с НАП и МВР"}
{"url": "https://www.24chasa.bg/novini/article/6744903", "text": "Молдовски, украински и грузински лидери разкритикуваха днес присъствието на руската армия в техните страни, като казаха, че то има дестабилизиращо въздействие, предаде Асошиейтед прес, цитирана от БТА. Председателите на парламентите на Молдова, Украйна и Грузия казаха в съвместно изявление в края на еднодневна конференция по сигурността в Кишинев, че са \"дълбоко разтревожени от руските войски\" в Молдова и \"руската окупация и други форми на военна намеса\" в части на Грузия и Украйна. Те изразиха недоволство от \"съгласуваната чуждестранна подкрепа за сепаратистки движения\" и провежданите в социалните медии \"операции\", целящи да дискредитират техните проевропейски правителства. Те заявиха, че правителствата би трябвало да засилят способността си да противодействат на хибридни атаки, и призоваха Европейският съюз и САЩ да ги подкрепят. Русия има 1000 военнослужещи и 500 миротворци в Приднестровието - проруски отцепнически район в източната част на Молдова. Русия и Грузия водиха кратка война през 2008 г., довела до обявяването на независимост на Южна Осетия и Абхазия - два отцепнически грузински района, които оттогава получават финансова и военна подкрепа от Москва. Украйна е в конфликт с подкрепяни от Русия сепаратисти на изток, при който от април 2014 г. са загинали над 10 000 души. Молдова, Украйна и Грузия подписаха споразумения за асоцииране с ЕС през 2014 г., остро критикувани от Русия. Днес те потвърдиха ангажимента си към ЕС, определяйки го като \"най-ефективния инструмент за гарантиране на благоденствие, сигурност и стабилно и демократично развитие в дългосрочен план за нашите страни\".", "date": "2018.03.02", "title": "Молдова, Украйна и Грузия разкритикуваха руското военно присъствие"}
{"url": "https://www.24chasa.bg/novini/article/6744904", "text": "Вашингтон определи като \"безотговорно\" представянето на нови руски супероръжия. От своя страна генералният секретар на НАТО нарече \"контрапродуктивно\" поведението на Москва, предаде  Реакциите са в отговор на представените вчера от президента Владимир Путин нови оръжейни системи. Сред тях – такива, които могат да носят ядрен заряд и такива, които са специално създадени, за да преодоляват системите за противоракетна отбрана. Пентагонът декларира, че има необходимия капацитет, за да защити Съединените щати и призна, че също разработва хиперзвуково оръжие. „Не сме изненадани от това изявление и искам да успокоя американския народ, че ние сме напълно подготвени. Трябва да успокоим, че имаме надеждна въздържаща ядрена мощ и сме сигурни, че ще можем да защитим нашата нация”, заяви говорителят на Пентагона Дейна Уайт.", "date": "2018.03.02", "title": "САЩ: Путин „безотговорно” представя новите си оръжия"}
{"url": "https://www.24chasa.bg/novini/article/6744913", "text": "За мен е странно поведението на ЧЕЗ, меко казано непрофесионално, небрежно, груба небрежност на ръководството на тази компания е да тръгва да одобрява толкова голяма сделка за стотици милиони евро, вероятно за около 500 млн. евро, и за такава сделка чешката компания да заявява как е получила писма от три български банки, които ще финансират, очевидно визирайки нашето писмо. Това каза в предаването „Лице в лице” по   шефът на Българската банка за развитие Стоян Мавродиев. Той поясни, че това е едно най-стандартно писмо за интерес, не е нито писмо за ангажимент, нито за подкрепа, финансиране, нито представлява кредит или банкова гаранция. \"Такива писма издаваме всеки ден в практиката си, десетки подобни писма, включително на компанията ЧЕЗ сме издавали множество такива писма, те са се обръщали към нас с питания за различни инвестиционни кредити, от които са имали нужда са за своята дейност. Банката им е отговаряла по стандартен начин, по същия начин и тези финансирания не са се случили в последствие\", уточни той и подчерта, че Българската банка за развитие не финансира и не издава банкови гаранции по тази сделка. \"Единствената кореспонденция е, че „Инерком” е подала официално писмено искане и ние сме го разгледали. Това е стандартна, добра банкова практика и процедура, не само в Българската банка за развитие, а и в други банки. Те задават въпрос към банката бихте ли проявили интерес, ако ние станем купувачи на този актив да рефинансирате заема на компанията към Европейската банка за възстановяване и развитие. Дали имаме потенциален интерес – това е въпросът, и ние отговаряме, да, имаме потенциален интерес да разгледа подобно искане, но това не представлява ангажимент на банката, не е правно обвързващ документ. Съответно Банката за развитие, за да отпусне кредит, ще ви подложи на тежък, финансов, правен, технически, технологичен, регулаторен и всякакъв друг вид проверки, процедури, които са много тежки, изискват огромен брой документи. Процедурата отнема обикновено около 4,5,6, понякога до 8 месеца, гледа се от множество експерти, след което тази документация отива с предложение за или против одобряване на определен кредит в Управителния съвет на банката, който, ако прецени, че го одобрява, гласува „за”, след което отива за одобрение в Надзорния съвет на банката, който, ако го одобри – става факт. За всички кредити на 5 млн. лева решение взема Надзорния съвет\".", "date": "2018.03.02", "title": "Стоян Мавродиев: Поведението на ЧЕЗ е непрофесионално и небрежно"}
{"url": "https://www.24chasa.bg/novini/article/6744926", "text": "Всички гранични контролно-пропускателни пунктове са проходими при зимни условия. На българо- сръбската граница на ГКПП \"Калотина\" трафикът е изключително интензивен на вход за товарни автомобили. Това съобщиха за Агенция \"Фокус\" от ГД \"Гранична полиция\".  На българо-румънската граница на ГКПП \"Дунав мост Русе-Гюргево\" и ГКПП \"Силистра\" трафикът е изключително интензивен за товарни автомобили на изход от страната. На ГКПП \"Дунав мост Видин-Калафат\" трафикът е интензивен на вход и изход за товарни автомобили. На ГКПП \"Кардам\" е въведено ограничение да се пропускат МПС до 3,5 т. и в двете посоки. На всички останали пунктове трафикът е нормален. Фериботите на ГКПП \"Оряхово\", ГКПП \"Свищов\" и ГКПП \"Никопол\" работят по график.  На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. На останалите пунктове трафикът е нормален. На българо-македонската и българо-гръцката граница трафикът е нормален на всички гранични контролно- пропускателни пунктове.", "date": "2018.03.02", "title": "Интензивен е трафикът на ГКПП \"Калотина\", \nГКПП \"Дунав мост Русе\" и ГКПП \"Силистра\""}
{"url": "https://www.24chasa.bg/novini/article/6744936", "text": "Отново стават безплатни медицинските бележки за извиняване на отсъствията на учениците. Информацията вече няма да се попълва от лекарите, а ще се отразява автоматично на амбулаторния лист, предаде Родителите са недоволни от таксата за извинителна бележка – не защото е скъпо, а защото не е справедливо. Старите бележки ще бъдат заменени от отрязък от амбулаторния лист. Общопрактикуващите лекари обаче смятат писането на извинителни бележки за допълнително административна работа и израз на това, че трудът им не се уважава. Здравното министерство разработва софтуер, с който информацията да се отразява автоматично в амбулаторния лист. Министерството ще се опита да въведе новата организация от средата на годината. Така според ведомството няма да се налага родителите да плащат. Дотогава джипитата ще имат право да взимат такса.", "date": "2018.03.02", "title": "Извинителните бележки отново ще са безплатни"}
{"url": "https://www.24chasa.bg/novini/article/6744796", "text": "От тази година фирмите, които през миналата година не са работили, вече не са длъжни да подават както годишен отчет за дейността си, така и годишна данъчна декларация. Това съобщиха от Националната агенция за приходите. Анализът на данъчните показва, че това ще спести разходи за преводи, транспорт и заплати на служители на около 200 000 фирми, които досега изпращаха двата документа. Работещите фирми трябва да подават годишна декларация за облагане с корпоративен данък за 2017 г. до 2 април 2018 г., тъй като законовият срок- 31 март, тази година е в събота. С тази декларация се подава и годишен отчет за дейността. В същия срок трябва да се плати и дължимият корпоративен данък след приспадането на направените авансови вноски, припомнят още от НАП. ", "date": "2018.03.02", "title": "Фирмите без дейност не подават декларации"}
{"url": "https://www.24chasa.bg/novini/article/6744776", "text": "5-има души бяха задържани, след като взривиха банкомат в София, а полицията ги гони чак до Ихтиман. Сред арестуваните са известният автокрадец Иван Янински-Шумахера и съратникът му Юлиян Ценев-Байката. Бандата взривила банкомат на ул. “Рожен” 36, близо до пазара “Илиянци”, около 5,15 ч сутринта. Използвали газ, за да отворят машината. При взрива няма пострадали хора. Собственикът на цветарския магазин, където е бил монтиран банкоматът, обясни пред bTV, че ще трябва сам да покрива загубите, тъй като обектът не бил застрахован. Взривът изпочупил витрините му. Освен това мъжът ще трябва да бракува стока, предвидена за 8 март. Петимата бандити вероятно са знаели, че са следени, защото част от парите останали разпилени по пода на магазина. Само минути след сигнала апашите били подгонени от полицаи от СДВР, служители на спецотряда “Кобра” и Главна дирекция “Национална полиция”. Последвала гонка, която продължила чак до Ихтиман. “Имало е преследване, но не е имало инциденти”, обясни вътрешният министър Валентин Радев.   Бандата е задържана близо до дома на един от арестуваните Николай Лафчийски-Лъвчето. По неофициална информация взривеният банкомат е бил зареден преди дни със 17 000 лв. Предполага се, че голяма част от тях са били изтеглени и за бандитите не са останали много. но вчера не бе съобщено колко точно е задигнатата сума. Колата, с която са бягали петимата, най-вероятно е крадена. Тя е била без регистрационни номера. За лидер на заловената банда се смята Шумахера, който е в топ 3 на най-оборотните автокрадци в страната.  Той има над 50 криминални регистрации и висящи дела. За последно бе задържан за хулиганство на пътя до Ябланица преди година. На 8 март м.г. шкодата, в която се возел Шумахера, и бус на търговец опитвали да се избутат от пътя. На бензиностанцията около злемлището на Ябланица обаче имало патрулка и двете коли спрели. Шумахера и търговецът хукнали да се оплачат на униформените - всеки твърдял, че другият го е блъскал и му е препречвал пътя. Буйният Янински дори ударил търговеца пред очите на полицаите. При последвалия конфликт било извадено оръжие, но до стрелба не се стигнало. Янински бе обвинен за хулиганство на пътя и прекара няколко месеца в ареста.  През 2016 г. Янински задига колата и я оставя в гараж с цел да я продаде в чужбина. Когато обаче разбира, че е собственост на Маджо, отива и сам се предава в СДВР. В занаята с кражби на коли влиза още през 1999 г., когато е едва 15-годишен. Учител му е Радослав Цурковски-Чичо Цък. Шумахера краде най-често аудита и беемвета. Не е ясно кога се е преориентирал към взривяването на банкомати, вероятно е станало след излизането от ареста за хулиганството в Ябланица. Аверът му Юлиян Ценев почнал да му помага в кражбите на коли преди около 2 години. Неговото досие води началото си от 2010 г., когато е арестуван за точене на банкови карти. В бандата имало военен и затова делото е поето от военната прокуратура. Ценев излиза от ареста бързо и не се явява на делото, по което всички други вече са осъдени.  През 2013 г. Ценев и приятелят му Калин Иванов са обявени за издирване от Интерпол с червена бюлетина заради източване на банкови карти. И до днес снимките им стоят на страницата на международната полицейска организация. Не е ясно кога точно Байката се е завърнал у нас и как се е сближил с Янински. Предстои прокуратурата да повдигне обвинения на бандитите. Задържаните нямат общо с другите престъпни групи, заяви вътрешният министър Валентин Радев пред журналисти в парламента вчера по повод обира на банкомата в кв. “Илиянци”. “Може би са правили и опити преди това. Лицата са познати на службите. Имало е преследване, но не е имало инциденти”, обясни Радев. И допълни, че по време на задържането им по тях дори е имало пръски от кутийките с боя, които се слагат и по-късно се разпръскват върху парите при кражба. “Повечето от тях имат криминално минало. Не са от най-големите престъпници, но добре, че ги хванахме. Да свикват и другите - рано или късно ги хващаме”, категоричен бе той. “Видял съм какви са нарушенията на командира Георги Гайков, има нарушения и надолу по веригата. Ще бъде наказан от мен с неповишаване в следващо звание”, обясни още Радев по повод изпратено до него писмо от майката на загиналия командос Емил Шарков с въпрос дали ще предприеме мерки срещу командира на Специализирания отряд за борба с тероризма Георги Гайков. Той си остава там, може би ще направим някакво преструктуриране, допълни още министърът. Полицията продължава да издирва четвъртия заподозрян за взрива на банкомата в Сапарева баня на 9 ноември м.г. Тогава около 3,20 ч бе взривен банкоматът на офиса на банка ДСК на ул. “Княз Борис I”. Полицията започна гонка на бандитите. Организирана бе мащабна акция по издирването им в района на пернишкото с. Боснек, претърсена бе гората наоколо, намерен бе изоставен джипът в дере и бе заловен 34-годишният Господин Динев. Той е обвинен като помагач на останалите трима бандити, като ескортирал с “Фолксваген Кади” другите, измъкнали се с БМВ. За национално издирване бяха обявени извършителят Тодор Богданов, Кирил Микев-Свещичката, на 35 г., и Красимир Йорданов-Джонката, на 40 г. Последните двама бяха спипани на 22 януари т. г. в Перник. Те се придвижвали в кв. “Църква” с кола и полицейски патрул се опитал да ги спре. Те спрели колата на около 150 м от униформените. Слезли и побягнали, като прескачали огради и бягали през дворове на къщи. Единият е хванат на улицата, а вторият - докато се опитвал да се скрие в р. Струма. Според обвинението те взривили вратата на устройството със сгъстен газ, а Богданов е прекият извършител на обира. Четиримата се опитали да отмъкнат касетата на банкомата, в която имало 34 800 лв., но успели да задигнат само 8700 лв. Тримата са с в ареста. Разследването още не е приключило.", "date": "2018.03.02", "title": "Шумахера и Байката взривиха банкомат в София, хващат ги в Ихтиман след гонка (Обзор)"}
{"url": "https://www.24chasa.bg/novini/article/6744845", "text": "Велика и паметна за всяко българско сърце годишнина ни събира днес - да отбележим заедно празника на свободата, изгряла за нас преди 140 години в резултат от жертвения подвиг и славната победа на православното воинство в Освободителната за страната и народа ни Руско-турска война от 1877-1878 г. Тези думи българският патриарх Неофит отправи в приветственото си слово към Московския и на цяла Русия патриарх Кирил в приемния салон на Синодалната палата, съобщи БТА. Днес, в навечерието на 3 март, православна България Ви посреща с искрена любов и още веднъж Ви засвидетелства онези чувства на братска обич и признателност, които винаги е хранила към православния руски народ и към Руската православна църква, се обърна патриарх Неофит към руския патриарх Кирил. Българският патриарх изрази надежда, че предстоящите празнични дни, прекарани в гостоприемна България, ще оставят в сърцата на руския патриарх и на водената от него църковна делегация топъл спомен за радостта от братското в Христа общение, от взаимната любов и доброплодно сътрудничество, които винаги в хилядолетната ни история са белязали отношенията между нашите две църкви и православни народи. Присъствието Ви сред нас е висока чест за православната ни църква, то е истинско духовно тържество и е още едно свидетелство за здравите връзки, които ни сплотяват и за които всички ние благодарим на нашия Господ Исус Христос, както и на Вас Ваше Светейшество, като изразител на братската в Христа любов и подкрепата от оглавяваната от Вас Света Московска патриаршия и на целия православен руски народ, когото ние искрено обичаме и който е винаги в нашите мисли и в нашите сърдечни молитви, каза в словото си патриарх Неофит. Негово светейшество пожела: \"Нека Бог всякога благоволи над нашите страни, над нашите църкви и православни народи, като благославя от небесния си престол нашето единство и единомислие, всяко наше добро и богоугодно съвместно дело\". Желанието на Македонската църква Българската православна църква да стане нейна църква майка е сложна и много важна тема, за която сега много се радваме, че има възможност да се решава от двете страни. Това каза пред журналисти в Синодалната палата свещеник Александър Волков - началник на пресслужбата на Московския и на цяла Русия патриарх Кирил, в отговор на въпрос какво е отношението на Руската православна църква за желанието на Македонската църква Българската православна църква да стане нейна църква майка. Ние не може да предвидим каквито и да е решения, но във всеки случай Руската църква с внимание и с дълбоко съпреживяване наблюдава преговорния процес, който върви сега, заяви Волков. Той отговори на въпрос за Македонската църква, след като съобщи на журналистите в Синодалната палата, че няма да се състои предвидената пресконференция на Волоколамския митрополит Иларион от Руската православна църква и на Старозагорския митрополит Киприан. Тя беше част от програмата на руския патриарх в първия ден от тридневното му посещение в България.", "date": "2018.03.02", "title": "Патриарх Неофит: Посрещаме патриарх Кирил с искрена любов и признателност"}
{"url": "https://www.24chasa.bg/novini/article/6744854", "text": "Държавният глава Румен Радев приветства възможността експерти на Световната здравна организация да предложат анализ на здравния ни модел, съобщиха от прессекретариата на президента. На среща на „Дондуков“ 2 с генералния директор на СЗО д-р Тедрос Гебрейесус, президентът заяви, че години наред пациенти и медици стават свидетели на редица трансформации в българското здравеопазване, но не са удовлетворени от резултата. България е в процес на въвеждане на електронна здравна карта, необходимо е страната ни да развие високи стандарти, конкурентни не само в европейски, но и в световен мащаб, подчерта още държавният глава. Румен Радев и д-р Тедрос Гебрейесус бяха единодушни, че не само медицинската грижа, но и превенцията, здравното образование и здравословният начин на живот са важни предпоставки за подобряване на живота у нас и по света. Сред основните приоритети в дневния ред на българското председателство на Съвета на ЕС е темата за здравословното хранене при децата, посочи на срещата Румен Радев. Президентът изрази интереса на страната ни към работата на комисията към СЗО, която ще търси решения, необходими за ускоряването на резултатите от борбата с хронични болести като сърдечно-съдовите, онкологичните болести и диабета. „Страната ни има напредък в подобряването на здравното състояние на българите, но нараства броят на смъртните случаи от сърдечно-съдови и онкологични заболявания“, посочи Румен Радев. На срещата д-р Тедрос Гебрейесус отбеляза приоритетите на СЗО и постигнатото по време на първата година от мандата си. Предвид българското председателство на Съвета на ЕС гостът посочи възможността за засилване на сътрудничеството между Европейския съюз и Световната здравна организация.", "date": "2018.03.02", "title": "Радев пред шефа на СЗО: България да развие високи здравни стандарти"}
{"url": "https://www.24chasa.bg/novini/article/6744859", "text": "В края на март тричленен екипаж ще осъществи \"полет\" в макет на научно-енергетичния модул на Международната космическа станция (МКС), за да се проверят ергономичните му характеристики, предаде ТАСС, цитирана от БТА.  \"В края на март в Ракетно-космическата корпорация \"Енергия\" ще бъде извършен експеримент по моделиране на бордовата дейност на екипажа в ергономичния макет на научно-енергетичния модул - поясниха от корпорацията. - Въз основа на няколко експeримента, в които ще участват специалисти от Института по медико-биологични проблеми и Центъра за подготовка на космонавти, ще проверим доколко ергономията на модула удовлетворява изискванията.\" За един работен ден екипажът ще направи имитация на ръчен режим на скачване на модула с космически товарни кораби, на работа с научна апаратура, на техническо обслужване и ремонт на оборудването. \"При това вътрешното пространство на модула ще е запълнено с макети и реално бордово оборудване. Екипажът ще трябва да работи в съответствие с плана за полета във взаимодействие с условния Център за управление на полетите\", поясниха от пресслужбата на корпорацията.", "date": "2018.03.02", "title": "Тричленен екипаж ще осъществи \"полет\" в макет на нов модул на МКС"}
{"url": "https://www.24chasa.bg/novini/article/6744686", "text": "Американските противотанкови ракети, чиято продажба за Украйна беше одобрена вчера от САЩ, ще бъдат възпиращ аргумент срещу руска агресия в Донбас, заяви украинският президент Петро Порошенко, цитиран от Франс прес. \"Благодаря на президента на САЩ Доналд Тръмп и на целия му екип за тяхната подкрепа за Украйна и това историческо решение\", добави Порошенко. \"Само чрез солидарност и единство може да бъде спрян руския агресор и свободният свят да бъде защитен от маниакалните му амбиции\", подчерта той. Агенцията за сътрудничество в областта на сигурността към Пентагона, от която зависят тези военни договори, обяви, че украинското правителство иска да закупи 210 ракети \"Джевлин\" и 37 пускови устройства, на обща стойност 47 милиона долара. В комюнике на агенцията се казва, че системата ще помогне на Украйна да подобри отбранителните си възможности в дългосрочен план, за да защити суверенитета и териториалната си цялост. Украйна и Русия си размениха по двама заловени граничари, предаде ДПА. Според Порошенко двамата украинци са били отвлечени в североизточната Сумска област. Руски медии съобщиха, че те са били заловени в Брянска област, която граничи с Украйна. Двамата руски граничари бяха задържани от украинските власти през юни, след като погрешка напуснали територията на Крим по време на учение. За последната седмица при обстрел от украинска страна са загинали двама бойци на самопровъзгласилата се Донецка народна република, съобщи Едуард Басурин, високопоставен представител на сепаратистите, цитиран от ТАСС.", "date": "2018.03.02", "title": "Порошенко: С US противотанкови ракети ще възпираме руската агресия в Донбас"}
{"url": "https://www.24chasa.bg/novini/article/6744690", "text": "Френският министър-председателя Едуар Филип определи извършеното в петък въоръжено нападение в столицата на Буркина Фасо като терористичен акт, предава РИА Новости, цитирана от \"Фокус\".  „Тази сутрин в столицата на Буркина Фасо бе извършена терористична атака срещу въоръжените сили на страната и посолството на Франция“, отбеляза премиерът по време на изявление за местна телевизия. Филип разкри също така, че от Париж внимателно следят развитието на събитията. Руската агенция припомня, че в петък сутринта в Уагадугу бе извършено нападение срещу френското посолство и генералния щаб на армията на Буркина Фасо. В резултат на атаката са ранени четирима военни, а друг е загинал. Двама цивилни също са с наранявания. По-рано бе съобщено, че ситуацията в посолството е „под контрол“, бойните действия в генералния щаб все още продължат.", "date": "2018.03.02", "title": "Френският премиер: Нападението в Буркина Фасо е терористичен акт"}
{"url": "https://www.24chasa.bg/novini/article/6744707", "text": "Младежи от ГЕРБ, облечени в народни носии, посетиха в началото на пленарния ден днес Народното събрание. Момичетата и момчетата - бодра смяна на партията на Бойко Борисов, закичиха всеки от народните представители със значка по случай утрешния национален празник на България 3 март.                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                     ", "date": "2018.03.02", "title": "Младежи от ГЕРБ дариха всички депутати със значки за 3 март"}
{"url": "https://www.24chasa.bg/novini/article/6744703", "text": "Все още няма повдигнато обвинение във връзка с убийството в Пловдив. Това съобщи за Радио „Фокус”-Пловдив зам.-окръжният прокурор на Пловдив Галин Гавраилов, който наблюдава досъдебното производство. „Разкриването на убийството е работа на полицията”, коментира Гавраилов и допълни, че в момента се извършват активни процесуално-следствени действия – разпити на свидетели и експертизи. По негови думи резултатите от аутопсията, която ще бъде направена, ще установят с какво оръжие е извършено убийството. 40-годишен мъж е бил открит мъртъв тази сутрин в района на Областната управа в Пловдив. Според   известен пловдивски лекар е заподозрян за убийството на Жоро Джевизов - Плъх. Според източници на сайта, докторът си е признал и е заявил, че е станало при опит да защити собствеността си. Заподозреният лекар работи на висока позиция в една от големите унивеситетски болници. Тялото е било облегнато на капака на паркиран автомобил. В целия район има видеокамери, а записите от тях са на разположение на разследващите служители през целия ден. Все още няма официална информация за това по какъв начин е убит мъжът, както и за самоличността му.", "date": "2018.03.02", "title": "Все още няма повдигнато обвинение за убийството в Пловдив"}
{"url": "https://www.24chasa.bg/novini/article/6744731", "text": "Копия на две руски бойни знамена получи министърът на отбраната Красимир Каракачанов от гостите от Руското историческо общество, които са в България по повод 140 години от края на Руско-турската освободителна война и подписването на Санстефанския мирен договор през 1878 година. Дарението е предназначено за Националния военноисторически музей, съобщиха от пресцентъра на военното министерство. Копията на двете Георгиевски знамена със съответните сертификати бяха връчени на откриването на конференцията „Поуки от историята. 140 години от Руско-турската война“ във Военната академия „Г. С. Раковски“ днес, 2 март, в навечерието на Националния празник - Освобождението на България. Знамената са на военни части, отличили се в боевете по време на Руско-турската освободителна война от 1877 – 1878 г. – 2-ри Сапьорен батальон и 2-ри батальон на 35-ти Брянски пехотен на генерал-адютант княз Горчаков полк. Оригиналите им се съхраняват в руски военни музеи, а копията бяха връчени в знак на приятелство и по повод 140-годишнината от края на войната. „Санстефанският договор е символ на един идеал. Националният идеал, в който българите живеят в собствената си държава. Санстефанският договор дава този национален идеал на цели поколения българи - идеята за целокупно обединение на България“. Това каза министърът на отбраната Красимир Каракачанов в словото си на откриването на конференцията. „Поколения българи жертваха личните си пристрастия и интереси в името на тази национална кауза. Защото една нация няма как да просперира без идеал“, посочи още министърът на отбраната. Княз Никита Лобанов-Ростовски, потомък на династия Рюрикович с принос в Руско-турската освободителна война, връчи на министъра на отбраната картина с исторически сюжет и му пожела на български език да продължава да изгражда успешно Българската армия. В отговор министър Красимир Каракачанов подчерта, че българският дух и българският народ се е съхранил успешно благодарение и на Българската армия и нейната роля за българската държавност е съществена. На откриването на конференцията присъстваха още Георги Първанов, президент 2002 – 2012 г., началникът на Военната академия „Г. С. Раковски“ генерал-майор Груди Ангелов, представители на академичните среди на България и Руската федерация, депутати от руската Държавна Дума, дипломати.", "date": "2018.03.02", "title": "Копия на руски Георгиевски знамена получи  военният министър Каракачанов"}
{"url": "https://www.24chasa.bg/novini/article/6744744", "text": "1. Метеорологична обстановка: Температурите са в интервала от –7° до +12°. Времето над страната е облачно. Слаб до умерен вятър духа в областите Варна, Кюстендил, Кърджали, Смолян, Хасково и Шумен. Дъжд вали в обл.Благоевград, обл. В.Търново, обл. Враца, обл. Габрово, обл. Кюстендил, обл. Монтана, обл. Плевен, обл. Сливен, обл. Смолян, обл. Търговище, обл. Ямбол, както и на места в областите Бургас, Пловдив, София и Ст. Загора и в районите на Троян /обл. Ловеч/, Панагюрски колони /обл. Пазарджик/, гр. Разград, Сняг вали на места в областите Видин, Враца и Русе, както и в районите на Черна места и Попови ливади /обл. Благоевград/, проход Петрохан /обл. Монтана/, Юндола и Каратепе /обл. Пазарджик/, Кнежа и Искър /обл. Плевен/ и по високите части в обл. Смолян. Пътните настилки са предимно мокри и заснежени, а по усойните места – заледени и обработени. Намалена видимост поради мъгла: - до 100 м в проход Обзорски. За тържествата на връх „Шипка“ по случай Националния празник на Република България от 20 ч. на 02.03.2018 г до 18 ч. на 03.03.2018 г. ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово – Шипка – Казанлък. Както всяка година транзитният трафик ще се насочва по път II-55 през Прохода на Републиката по следния маршрут: Русе – Велико Търново – Дебелец – Проход на Републиката – Гурково – Казанлък и обратно. Шофьорите от област Габрово и пътуващите от северозапад могат да ползват маршрута: Габрово – Трявна – Белица – Вонеща вода – Проход на Републиката и обратно. За област Стара Загора движението ще преминава към Прохода на Републиката по маршрута: път I-6 Калофер – Казанлък – път II-55 – Гурково – Проход на Републиката – Велико Търново и обратно, като пренасочването ще става при пътен възел „Мъглиж“ (път I-5 с път I-6). Ограничението в движението през Шипченския проход НЕ важи за организирания междуградски автобусен транспорт. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. 2. Обстановка /състояние/ по РПМ: 2.1. Проходи: 2.1.1. Ограничения за текущия период: - „Айтоски“– отворен за всички МПС; - „Дюлински“ – забранен за всички МПС; - „Котленски” – отворен за всички МПС; - „Обзорски“ – отворен за всички МПС; - „Печинско“ – отворен за всички МПС; - „Превала“ – отворен за всички МПС; - „Предел“ – отворен за всички МПС; - „Републиката“ – отворен за всички МПС; - „Ришки“ – отворен за всички МПС; - „Рожен“ – отворен за всички МПС; - „Твърдишки” – забранен за МПС над 10 т; - „Троянски” – затворен за всички МПС; 2.1.2. Временни ограничения: 2.1.3. Целогодишни ограничения за движение по проходите: - „Върбишки” - затворен за всички МПС; - „Златишки” - затворен за всички МПС; - „Вратник” - забранен за МПС над 10 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. 2.2. Автомагистрали: - А1 „Тракия“: няма ограничения. - А2 „Хемус“: няма ограничения. - А3 „Струма“: няма ограничения. - А4 „Марица“: няма ограничения. - А5 „Черно море“: няма ограничения. - А6 „Люлин“: няма ограничения. Временни ограничения в движението на МПС по първокласната пътна мрежа: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: ОПУ Видин: - Временно движението на МПС над 12 т по път I-1 Видин – Монтана за движещите се в посока Монтана е ограничено поради силен снеговалеж и снегопочистване. Oбходен маршрут : път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. Движението се регулира от сигналисти и служители на „Пътна полиция“. 2.3. Други въведени извънредни временни ограничения на движението: ОПУ Благоевград: - Временно движението по път II-84 Велинград – Якоруда е ограничено за МПС над 12 т с ремаркета и полуремаркета поради обилен снеговалеж и снегопочистване. ОПУ Бургас: - Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания. - Временно движението по път III-2085 Горица – Просеник е ограничено за всички МПС силен вятър и снегонавявания. ОПУ Добрич: - Ограничено е движението за МПС над 12 т по път III-902 Оброчище – Кичево поради снегонавявания. - Ограничено е движението за всички МПС по път III-2932 Крушари – Росица поради снегонавявания. - Ограничено е движението за всички МПС по път III-2961 Конаре – Божаново поради снегонавявания. - Ограничено е движението за всички МПС по път III-2963 Вранино – Спасово поради снегонавявания. - Ограничено е движението за всички МПС по път III-7001 Силистра – Коритен поради снегонавявания; - Ограничено е вижението за всички МПС по път III-7102 Коларци – Тервел поради снегонавявания. - Ограничено е движението за всички МПС по път III-7103 Oногур – Крушари поради снегонавявания. - Ограничено е движението за МПС над 12 по път III-7106 Карапелит – Кочмар поради снегонавявания. ОПУ Ловеч: - Ограничено е движението за всички МПС по път III-358 Шипково – Рибарица, поради снегонавявания. ОПУ Пазарджик: - Временно движението по път II-84 Велинград – Якоруда е ограничено за МПС над 12 т с ремаркета и полуремаркета поради обилен снеговалеж и снегопочистване. ОПУ Пловдив: - Движението по път III-861 Югово – Лъки се осъществява задължително с вериги за всички МПС поради снегонавявания. - Движението по път III-8611 Белица – Загражден се осъществява задължително с вериги за всички МПС снегонавявания. ОПУ Разград: няма ограничения. ОПУ-Русе: - Ограничено е движението за МПС над 12 т по път II-23 Русе – Кубрат поради снегонавявания. - Временно движението за всички МПС по път III-2003 Дряновец – Сеново е ограничено поради снегонавявания. ОПУ Силистра: - Ограничава се движението за МПС над 12 т по път II-71 Силистра – Добрич поради снегонавявания. - Ограничено е движението на всички МПС по път III-205 Тутракан – Исперих поради снегонавявания. Обходен маршрут: Царев дол – Черногор – Главиница – Исперих. - Ограничено е движението на МПС над 3,5 т по път III-205 Стефан Караджа – Белица поради снегонавявания. - Ограничено е движението за МПС над 3,5 т по път III-701 Секулово – Грънчарово поради снегонавявания. - Ограничено е движението за МПС над 3,5 т по път III-2077 Каблешково – Межден снегонавявания. ОПУ Смолян: - Движението по път ІІІ-861 гр. Лъки – местност „Момина вода“ от км 31+040 до км 36+000 е ограничено за всички МПС да се движат с вериги а автомобилите с маса над 12 т. без ремаркета и полуремаркета - Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. 3. Машини работили по зимното поддържане: 663 бр.", "date": "2018.03.02", "title": "Вижте пътната обстановка в страната към 17,30 часа"}
{"url": "https://www.24chasa.bg/novini/article/6744758", "text": "Жена от Нова Загора хвана крадец, влязъл в дома й докато спи. На помощ дошли и съседи, които предали мъжа на полицията, съобщи След 2 ч. снощи крадецът влязъл в дома на Ганка Станева. Жената спяла, а семейните бижута били до главата й. Мъжът ги грабнал, но събудил домакинята. „Аз изведнъж скочих пред него, какво правиш, казвам… в ръката му моите злата. Хванах го от врата, има един шал, и го дръпнах, започна да се задушава\", разказа Ганка Станева. Вместо да изпадне в шок, жената подхванала крадеца. \"Да, бих го, що да те лъжа. Първо със желязото го бих, после с тоягата, казвам – ако идваш да ми кажеш: \"Дай ми, како, 5 лева да си взема на децата да ям, щях да му дам\", допълни Ганка. Докато държала крадеца да не избяга, жената успяла да се обади за помощ. Пристигнало подкрепление от махалата. Съседка също го била с тоягата, както и с шамари, докато той се молел да не го издават на полицията. Крадецът е задържан за 24 часа.", "date": "2018.03.02", "title": "Жена хвана крадец в дома си в Нова Загора, преби го и го предаде на полицията"}
{"url": "https://www.24chasa.bg/novini/article/6744773", "text": "Министърът-председателят Бойко Борисов и руският външен министър Сергей Лавров проведоха телефонен разговор, съобщиха от правителствената пресслужба. Лавров поздрави българския премиер по случай националния празник на страната ни – 140-годишнината от Освобождението на България от османско иго, като подчерта, че културните ценности, обединяващи България и Русия, са основа за задълбочаване на двустранните отношения в редица сфери. Бойко Борисов и Сергей Лавров обсъдиха приоритетната тема за Българското председателство на Съвета на ЕС - развитието на страните от Западните Балкани. Българският премиер посочи, че държавите от региона трябва да бъдат подпомогнати активно и че България полага усилия за изграждането на по-добро инфраструктурно свързване на страните от този регион с държавите от ЕС. Затова България търси подкрепата не само на държавите-членки на ЕС, но и на други партньори като Русия, отбеляза още българският министър-председател. Премиерът Бойко Борисов благодари на руския външен министър Сергей Лавров за участието му в днешното откриване на изложбата по случай 140 години от освобождението на България. Тя беше открита днес от посланик Бойко Коцев и министърът на външните работи на Русия в руското външно министерство в тържествена обстановка. Изложбата представя архивни документи, сред които копие на Сан-Стефанския мирен договор и ратификационни османски документи от 4 март 1878 г., подготвени от МВнР на Русия и от „Неизвестни фотографии от Руско-турската война 1877-1878 г.“, предоставени от Посолството и Българския културен институт в Москва. „Изложбата е впечатляваща и тя показва нашата обща история. Признателни сме на нашите български приятели за увековечаването на паметта на такива изтъкнати военачалници като генералите Скобелев, Тотлебен, Гурко, Драгомиров. Нашите приятели грижовно пазят паметта на руските войници и офицери, които са положили живота си върху олтара на победата“, посочи Лавров. Руският външен министър заяви още, че общото ни културно и духовно наследство е основа за постъпателното развитие на нашето сътрудничество във всички области - политика, икономика, култура, туризъм.", "date": "2018.03.02", "title": "Борисов говори с Лавров за Западните Балкани, търсим подкрепата и на Русия"}
{"url": "https://www.24chasa.bg/novini/article/6744782", "text": "Поне двама души са загинали при стрелбата, която избухна на територията на Централния мичигански университет в американския град Маунт Плезънт, съобщи телевизия „Фокс нюз” като се позова на представители на органите на реда. Засега тази информация не е официално потвърдена. По-рано беше съобщено, че в студентското градче на университета е имало стрелба. Полицията призова всички преподаватели и студенти да се укрият, предаде  Заподозреният още е на свобода. Това е 19-годишен чернокож мъж, който е въоръжен и опасен, предупреди полицията. Стрелбата е била на четвъртия етаж на университетско общежитие, според телевизионния канал WDIV. Инцидентът стана две седмици след като 17 души бяха застреляни в гимназия във Флорида, което разпали отново дебата за насилието с огнестрелни оръжия в САЩ.", "date": "2018.03.02", "title": "Двама загинали при стрелбата в американски университет в Мичиган"}
{"url": "https://www.24chasa.bg/novini/article/6744797", "text": "Остро писмо до вътрешния министър и комисията по вътрешна сигурност в парламента изпрати майката на загиналия преди 4 години командос Емил Шарков при акцията в Лясковец. Тя настоява да бъде огласена проверката, провокирана от отвореното писмо на част от командосите от СОБТ, които сигнализираха за нарушения, шуробаджанащина и саморазправа с неудобни служители, предаде  Попитан за това в парламента вътрешният министър коментира, че проверката е приключила, а командирът на отряда Георги Гайков ще бъде наказан, но ще остане на поста си. \"Видял съм какви са наказанията и нарушенията и на Гайков, и надолу по веригата. Има нарушения административни и ще бъде наказан от мен Гайков с неповишаване, предполагам, че това ще остане, неповишаване в следващо звание. Гайков си остава там, сега ще направим може би някакво преструктуриране, там не може да има взаимоотношения, каквито са съществували преди това, защото сигналът е точно такъв - взаимоотношения в СОБТ, специалният отряд\", коментира Валентин Радев. ", "date": "2018.03.02", "title": "Майката на загиналия командос Емил Шарков с остро писмо до вътрешния министър"}
{"url": "https://www.24chasa.bg/novini/article/6744804", "text": "Един човек е бил арестуван в швейцарския град Берн след бомбена заплаха в близост до градската железопътна гара и откриването на „подозрителни предмети” в съседна църква, съобщи местната полиция, цитирана от БГНЕС. До момента не е имало експлозия и пострадали. От съображения за сигурност в района около църквата са изпратени много полицаи, но влаковият трафик не е бил нарушен.", "date": "2018.03.02", "title": "Един арестуван в Берн след бомбена заплаха край жп гарата"}
{"url": "https://www.24chasa.bg/novini/article/6744895", "text": "Най-малко четирима скиори са загинали във френската част на Алпите в петък, заявиха от местната полиция, предава AFP, цитирана от \"Фокус\".  Лавината е връхлетяла група скиори, като освен четиримата мъртви, един човек е откаран в болница с наранявания, докато техният гид е успял да избяга невредим. Инцидентът е станал докато групата е карала ски извън определените за целта писти на място, недалеч от границата на Франция и Италия. Инцидентът е станал на фона на засилените в Европа снеговалежи от тази седмица.", "date": "2018.03.02", "title": "Четирима скиори са загинали при лавина във френската част на Алпите"}
{"url": "https://www.24chasa.bg/novini/article/6744676", "text": "В центъра на столицата се въвежда организация на движението във връзка с отбелязването на националния празник 3 март. Това съобщиха от Столичната община, цитирани от БТА. Забранява се влизането на пътни превозни средства в двете посоки, престоят и паркирането от 8.00 ч. до 12.30 ч. на 3 март по ул. \"Оборище\" - между бул. \"Васил Левски\" и ул. \"Г. С. Раковски\"; по ул. \"Московска\" - между бул. \"Васил Левски\" и ул. \"Г. С. Раковски\"; по ул. \"11 август\" - между бул. \"Княз Ал. Дондуков\" и пл. \"Св. Ал. Невски\"; по ул. \"15 ноември\" - между бул. \"Цар Освободител\" и пл. \"Св. Ал. Невски\". Забраната се въвежда от 14.00 ч. до 21.00 ч. на 3 март за бул. \"Цар Освободител\" - между бул. \"Васил Левски\" и ул. \"Г. С. Раковски\"; за ул. \"15 ноември\" - между бул. \"Цар Освободител\" и пл. \"Св. Ал. Невски\"; за ул. \"Аксаков\" - между бул. \"Васил Левски\" и ул. \"Г. С. Раковски\"; за ул. \"Цар Шишман\" - между ул. \"Славянска\" и пл. \"Народно събрание\"; за ул. \"6 септември\" - между ул. \"Славянска\" и бул. \"Цар Освободител\"; за ул. \"Хаджи Димитър\" - между бул. \"Васил Левски\" и ул. \"Цар Шишман\". От 11.30 ч. до 12.30 ч. на 3 март се забранява влизането на пътни превозни средства в двете посоки, престоят и паркирането по ул. \"Леге\" - между ул. \"Съборна\" и пл. \"Атанас Буров\". Същото ограничение се въвежда от 14.00 ч. днес до 21.00 ч. утре по ул. \"Оборище\" - между ул. \"Г. С. Раковски\" и ул. \"11 август\". Закриват се и базарите за художествени произведения. От 7.00 ч. до 12.30 ч. на 3 март се забранява паркирането на паркинга на пл. \"Николай Гяуров\", а от 7.00 ч. до 21.00 ч. - на паркингите на пл. \"Народно събрание\"; на паркингите на пл. \"Св. Александър Невски\"; на ул. \"Оборище\" - между ул. \"Г. С. Раковски\" и бул. \"Васил Левски\". От 21.00 ч. до приключване на проявите на 3 март само при необходимост и по преценка на отдел \"Пътна полиция\" при СДВР ще се забранява влизането на пътни превозни средства по бул. \"Цар Освободител\" - между ул. \"15 ноември\" и ул. \"Г. С. Раковски\". По време на подготовката и отбелязването на националния празник ще бъдат закрити местата в режим \"синя зона\" в посочените по-горе места.", "date": "2018.03.02", "title": "Вижте организацията на движението в София за 3 март"}
{"url": "https://www.24chasa.bg/novini/article/6744504", "text": "За шеста поредна година посолството на България в Лондон е домакин на кариерното изложение за българи с опит в чужбина, съобщиха от пресцентъра на министерството на труда и социалната политика (МТСП). Съорганизатори са Службата по социални и трудови въпроси към българското посолство и сдружението \"Български кариерен форум\". Събитието ще се състои на 10 март, събота, от 10.00 ч., в сградата на посолството. Целта на изложението е да изгради мост между топработодатели в България и нашите таланти във Великобритания. Форумът е част от инициативата на МТСП за организиране на кариерни форуми в страни, в които има големи български общности. Целта на събитията е българите, които учат или работят в чужбина, да се информират за предложения за работа на чужди компании у нас и да изберат да продължат кариерата си у нас. Предишните издания на форума в Лондон са посрещали кандидати с разнообразен профил - от икономисти, юристи и консултанти до физици и инженери, фотографи и маркетинг специалисти. От страна на работодателите ще участват както големи световни компании, така и утвърдени български фирми с голяма история - от технологични и софтуерни гиганти до стартъп компании с разнообразен фокус. В края на януари МТСП организира кариерен форум във Виена с австрийски работодатели, който беше посетен от над 150 българи, учещи и работещи в Австрия. След събитието в Лондон предстои провеждането на изложение и в Берлин. Събитието е безплатно и достъпно за всеки с регистрация на www.bgcareersfair.com.", "date": "2018.03.02", "title": "Социалното министерство прави кариерен форум за българи в Лондон на 10 март"}
{"url": "https://www.24chasa.bg/novini/article/6744549", "text": "Наистина в ръководството на МБАЛ „Хр. Ботев“ във Враца има проблеми, каза министърът на здравеопазването Кирил Ананиев по време на парламентарния контрол днес в отговор на въпрос на народния представител от БСП за България Николай Иванов. „Какви конкретни действия и мерки за възстановяване нормалния ритъм на болницата са предприети от здравното министерство и какви мерки за изплащане заплатите на медицинските служители“, попита Иванов. Врачанският депутат изтъкна, че въпреки обявеното прилагане на оздравителен план, проблемите в областната болница се задълбочават. Лекарите, медицинските специалисти и останалите служители продължават да чакат с месеци заплатите си и отново са на улицата и протестират. Все по-тревожна е и информацията за подадени предизвестия за напускане на лекари - ортопеди, кардиолози, лекари от отделението по образна диагностика. За последните няколко месеца са напуснали над 30 медицински сестри. Всичко това неминуемо води към поетапно затваряне на ключови отделения, към тежки и необратими сътресения в структурата на болницата. „Очакванията на ръководството на болницата, на акционерите и на министерството на здравеопазването са до 6 месеца да има реални, ефективни резултати, доказващи стабилизиране работата на болницата и изпълнение на предначертания план за оздравяване“, съобщи Кирил Ананиев. Той отбеляза, че проблемите, свързани със затрудненото финансово състояние на лечебното заведение са комплексни и не са от ден и два, а натрупани от много, много години. Ананиев изтъкна, че здравното министерство прави всичко възможно да съхрани лечебното заведение и ще се използват всички законови възможности болницата да продължи да работи както досега. Министърът обясни, че за поддържането на сегашното високо качество на медицинската дейност и достигане балансираност във финансовите потоци на дружеството се предвижда преструктуриране в броя на леглата. От 315 сега с 10-15 % намаление и достигане средна използваемост на същите в стойности над 85 %. Запазва се лекарският персонал, преструктурира се административният персонал - до 150 души. Осигурено е оптимално съотношение лекари-сестри, като съкращаването на специалисти по здравни грижи е предимно за сметка на пенсионирани служители и на служители с ниска степен на натовареност. За това ще допринесе и фактът, че се работи по постигане на договореност и с кредиторите на лечебното заведение за отсрочване на запорите. Към настоящия момент половината от разчета за преструктуриране броя на леглата е изпълнен. Прекратени са трудовите правоотношения и в предизвестие до сега са над 50 души. Предстои със същия темп достигане на планираното редуциране, предимно на административния и нискоквалифицирания персонал. Министър Ананиев посочи, че вече са изплатени всички дължими възнаграждения на персонала към 31 декември 2017 г. Ананиев увери, че ръководството на министерството активно ще наблюдава в краткосрочен и дългосрочен план изпълнението на плана за оздравяване на лечебното заведение с цел гарантиране на населението от областта с качествена и достъпна медицинска помощ. Според него, с тези мерки ще се възстанови доверието на хората към болницата. Николай Иванов изрази мнение, че нищо от предприетото до този момент и от тук нататък няма да доведе до резултат, ако в мениджмънта на болницата няма капацитет и професионализъм на нивото на проблемите. Народният представител посочи, че обществото във Враца става все по-обезпокоено от липсата на адекватни действия на сегашното ръководство на болницата и най-вече на неговия директор. „Само ще потвърдя казаните думи, наистина в управлението на МБАЛ „Хр.Ботев“ във Враца определено има проблеми, особено те се засилват сега и с прокурорската проверка и обвиненията, които са направени“, каза министър Ананиев в отговор на репликата.", "date": "2018.03.02", "title": "Здравният министър Ананиев: В ръководството на врачанската болница има проблеми"}
{"url": "https://www.24chasa.bg/novini/article/6744562", "text": "Британският премиер Тереза Мей увери днес, че е близо до договаряне с Европейския съюз на условията, при които ще се осъществи Брекзит, предаде Ройтерс, цитирана от БТА. В очаквана с огромен интерес реч по темата тя каза, че преходният период трябва да е ограничен във времето и не може да е постоянно решение. Нито ЕС, нито Великобритания ще получи в преговорите всичко, което иска, призна Мей, цитирана от Франс прес. Тя изрази очакване реципрочният пазарен достъп да намалее след Брекзита, предаде Асошиейтед прес.", "date": "2018.03.02", "title": "Мей: Нито ЕС, нито Великобритания ще получи в преговорите всичко, което иска"}
{"url": "https://www.24chasa.bg/novini/article/6744313", "text": "На 98-годишна възраст си отиде Елена Джурова - една силна жена, събрала в живота си мъдростта на цяла епоха, предаде \"Фокус\". Елена Джурова беше съпруга на армейски генерал Добри Джуров (1916 - 2002), министър на отбраната на НР България от март 1962 г. до ноември 1990 г. и роднина на офицер-герой от войните за национално освобождение и обединение, създател на Македоно-Одринското опълчение, легендарен войвода в Македония и член-кореспондент на БАН, полковник Петър Дървингов. Светла ѝ памет.", "date": "2018.03.02", "title": "На 98 години си отиде съпругата на армейски генерал Добри Джуров"}
{"url": "https://www.24chasa.bg/novini/article/6744357", "text": "Албанският премиер Еди Рама заяви, че правителството е победило в борбата с наркотиците и Албания вече не е на картата на страните, които отглеждат канабис, предаде агенция МИА, цитирана от БТА.  \"Живеем в тази страна и добре си спомняме какво ставаше в Лазарат. Канабисът никога не е бил цел на полицейски операции в миналото, а само от Лазарат са излезли контрабандно около 900 тона канабис\", каза Рама. Правителството на премиера Еди Рама започна решителна борба с производството на канабис с мащабна операция в южното село Лазарат през 2014 г., при която полицията влезе във въоръжен сблъсък с местните жители. По-късно подобни операции бяха осъществени и в други части на страната. Рама подчерта, че страната вече е \"изчистена от канабис\" и няма възможност да се върне отново към неговото отглеждане.", "date": "2018.03.02", "title": "Премиерът Еди Рама: Албания победи в борбата с наркотиците"}
{"url": "https://www.24chasa.bg/novini/article/6744358", "text": "По случай Националния празник на България 3 март (събота) Националният исторически музей (НИМ) обявява вход свободен. Посетителите ще могат да разгледат изложбата „Знаци на свободата и героизма”, посветена на 140-годишнина от Освобождението на България, която се открива същият ден, в 11,00 часа. НИМ ще e отворен за посетители от 9,00 до 17,30 часа. Какво ще може да видите? По случай 140-годишнината от Освобождението на България на 3 март 2018 г., 11,00 часа в Националния исторически музей (НИМ) се открива изложба „Знаци на свободата и героизма”, посветена на Руско-турската освободителна война (1877-1878 г.). Официален гост на събитието ще бъде директорът на Държавния исторически музей на Русия д-р Алексей Левикин. До момента експозицията е гостувала в няколко български града, като в НИМ ще бъде представен неин разширен вариант, включващ оригинални предмети и художествени произведения от фондовете на музея. Проектът е дело на инициативен комитет: Наско Якимов, Борислав Дряновски, Валентин Плетньов, Иво Хаджимишев, Николай Русев, Марина Варенцова, Вячеслов Бабияк (Русия) и Луиза Карла (Румъния). Специално за изложбата „Знаци на свободата и героизма” Националният исторически музей експонира от своите фондове оригинални оръжия и предмети, използвани по време на Руско-турската война. Представени са основните системи огнестрелно оръжие на въоръжение в руската и османска армия по време на войната – руските пушки Крнка и Бердана и използваните от османците Снайдер-Енфийлд и Мартини-Хенри. Експонатите включват и хладно оръжие – кавказки шашки, руска драгунска сабя и турска парадна офицерска сабя. Сред експонатите се открояват някои лични вещи на личности, свързани с войната като жезъла, принадлежал на граф Николай Игнатиев, дарен на музея от неговия внук. В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското Опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски, начело с ген. Гурко, в Пловдив. Ще бъдат показани също литография на българските художници Н. Каранешов и Кр. Кабакчиев, отпечатана през 1902 г. във Виена по случай 25-годишнината от Руско-турската война, както и руски и български възпоменателни медали. Особено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те могат да се разглеждат като самостоятелни художествени произведения - шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов. Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи – деца, продаващи тютюн, българско хоро в центъра на Бяла, Русенско и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода. След официалната част мъжки хор „Св.Иван Рилски” от Дупница ще изпълни песни, свързани с националния празник на България. Изложбата „Знаци на свободата и героизма” ще продължи до 3 май 2018 г.", "date": "2018.03.02", "title": "Националният исторически музей обявява вход свободен за 3 март"}
{"url": "https://www.24chasa.bg/novini/article/6744365", "text": "На 5 март в Брюксел ще се проведе заседание на Съвета на ЕС по околна среда. То ще бъде председателствано от министъра на околната среда и водите Нено Димов в качеството му на ротационен председател. На първото си заседание по време на Българското председателство министрите по околна среда на държавите членки ще бъдат приканени да споделят вижданията си по два важни незаконодателни въпроса. Първата тема, която ще бъде обект на обсъжданията, е как да бъде стимулиран процесът на позеленяване на Европейския семестър. Вижданията на Българското председателство са, че това ще допринесе за повишаването на растежа и ще гарантира нови работни места посредством зелени устойчиви инвестиции. Вторият въпрос е свързан с т.н. Мини пакет за кръгова икономика, съдържащ съобщения на Европейската комисия относно изпълнение на Плана за действие за кръгова икономика. Държавите членки ще обсъдят какъв би бил най-добрият подход за съществено повишаване употребата на рециклирани пластмаси и последващо повишаване възможностите за печалба от пазара на вторични суровини в ЕС. Ще обсъдят също и какви мерки на равнище ЕС могат да осигурят икономически стимули за бизнеса за разработване на по-устойчиви пластмасови продукти. Министър Димов ще запознае Съвета с резултатите от провелия се в началното на февруари т.г. 21 Европейски форум по екоиновации в областта на качеството на въздуха, организиран съвместно от Министерството на околната среда и водите и Европейската комисия.", "date": "2018.03.02", "title": "Министър Нено Димов ще председателства Съвета на ЕС по околна среда"}
{"url": "https://www.24chasa.bg/novini/article/6744380", "text": "Значителна част от Европа остава и днес в хватката на студа и снега, взели за една седмица около 60 жертви, но в някои райони най-сетне настъпва подобрение, предаде Франс прес. Снежни бури блокираха днес преобладаващата част от Ирландия и принудиха британските власти да повикат на помощ армията за борбата с най-суровото време в района от близо 30 години, посочва Ройтерс. След ледената сибирска вълна Южна Великобритания и Ирландия бяха връхлетени от бурята \"Емма\", която блокира пътното и железопътното движение и доведе до анулиране на полети, предаде БТА. Най-малко 24 000 домакинства, бизнес- и търговски абоната останаха без ток в Ирландия, където се образуваха до 90-сантиметрови преспи. Обявената червена степен на тревога в страната се запазва. Затворени са училищата и дори фондовата борса. Десетки пътници останаха блокирани във влаковете през изминалата нощ в Южна Англия. Армията се притече на помощ на стотици шофьори на автомобили, заседнали в снега, и съдейства за превоза на лекари и медицински персонал до работните им места, съобщи говорител на британското министерство на отбраната. Времето в Шотландия леко се подобри, но властите предупредиха хората да не пътуват днес и през уикенда. Женевското летище беше принудено да прекрати полетите и днес, за втори пореден ден, заради силните снеговалежи, съобщиха летищните власти, цитирани от Франс прес. Другото голямо швейцарско летище, в Цюрих, беше по-слабо засегнато и отмени само няколко полета. В Швейцария в последните дни бяха регистрирани рекордно ниски температури, като по високите места те паднаха до близо 40 градуса под нулата. Макар в част от Централна Европа и на Балканите (главно Сърбия и Хърватия) да се наблюдава подобрение, в Полша продължава да е изключително студено. В последното денонощие там са починали още двама души, с което жертвите за седмица стават 23. През нощта в Южна Полша бяха отчетени минус 27 градуса. През деня се очаква \"повишение\" до минус 17 градуса, но след уикенда се очаква омекване на времето. Мразовито остава и в Северна Италия, където и днес транспортът е парализиран, отбелязва ДПА. Заради заледена настилка са затворени автомагистралите между Милано и Болоня, североизточно и югоизточно от Болоня и между северните градове Пиаченца и Бреша, казаха от полицията. Заради замръзнали релси е спряно движението на влаковете по трасетата Генуа-Милано, Генуа-Торино, Генуа и западното крайбрежие, а също между Парма и Ла Специя. Докато всички тези страни се борят с необичайно тежка за тях зима, в градчето Фолдал в Централна Норвегия в последните дни беше регистриран европейски рекорд - до минус 42 градуса нощем. Това обаче не трогва местните жители, свикнали с големите студове. \"Животът като цяло следва обичайния си ход\", обясни пред телевизия ТВ2 кметицата Хилде Франкму Тваруен.", "date": "2018.03.02", "title": "Европа остава в хватката на студа и снега, но на места времето започва да омеква"}
{"url": "https://www.24chasa.bg/novini/article/6744382", "text": "Още два случая на починали от морбили са потвърдени в Румъния, с което броят на жертвите на заразната болест достигна 40 души, съобщава Медиафакс, позовавайки се на Националния институт за обществено здраве. Двете нови жертви са бебе на 8 месеца и дете на 10 години от североизточния окръг Бакъу, като и двете деца не са били имунизирани срещу вируса, предава БТА.  През последната седмица са регистрирани 123 нови случая на болни от морбили, основно в окръзите Прахова и Бакъу, с което броят на регистрираните случаи на морбили на национално ниво е превишил 11 000 души. Мнозинството от тях са деца на възраст между 1 и 4 години, сочат данните. Преди месец здравният министър Сорина Пинтя заяви, че месечно около 20 000 родители отказват да ваксинират децата си. \"При тези условия мисля, че свободният избор не може да функционира, когато става дума за здравето на децата. Случаите нарастват прогресивно (...) Мисля, че не можем повече да чакаме. Трябва да имаме кампания в полза на ваксинирането, производителите трябва да обяснят колко е полезно ваксинирането и че тези ваксини нямат отрицателни ефекти\", заяви здравният министър.", "date": "2018.03.02", "title": "40 са вече жертвите на морбили в Румъния"}
{"url": "https://www.24chasa.bg/novini/article/6744385", "text": "Катастрофа затруднява движението на изхода на Пазарджик в посока Пловдив, предаде репортер на Радио „Фокус“- Пазарджик. Лек автомобил е със сериозни материални щети. Патрул на КАТ „Пътна полиция“ регулира трафика. Трафикът по направлението е натоварен.                                                                                                                                                                                                                                                                                                                                                                                                                                                                                                                                                                                                                                              ", "date": "2018.03.02", "title": "Катастрофа блокира изхода на Пазарджик в посока Пловдив"}
{"url": "https://www.24chasa.bg/novini/article/6744406", "text": "Предупрежденията на руския президент Владимир Путин към съюзниците от НАТО са неприемливи и не помагат на усилията за успокояване на напрежението, заяви днес говорителката на алианса Оана Лунджеску, цитирана от Ройтерс. Тя каза това ден след като Путин съобщи какви нови ядрени оръжия има Русия. \"Руските изявления, в които се заплашва да бъдат взети на мушка съюзници, са неприемливи и контрапродуктивни\", предупреди Лунджеску. Тя подчерта, че НАТО \"не иска нова Студена война или нова надпревара във въоръжаването\", предаде БТА. Изградената от Съединените щати система за противоракетна отбрана на алианса в Европа не е насочена срещу Русия, увери Лунджеску.", "date": "2018.03.02", "title": "НАТО: Предупрежденията на Путин към алианса са неприемливи"}
{"url": "https://www.24chasa.bg/novini/article/6744417", "text": "Вицепрезидентът Илияна Йотова, митрополити от Светия синод и духовници посрещнаха на летището в петък Московският и на цяла Русия патриарх Кирил, който пристигна на тридневно посещение в България. \"Много се радвам да стъпя на гостоприемната и близка до сърцето ми българска земя, да се срещна със събратята ми - Негово Светейшество патриарх Неофит , духовенството и вярващият български народ. Идвам тук с много светло чувство и радост от предстоящите срещи\", каза патриарх Кирил. \"За нас е голяма чест присъствието и участието на патриарх Кирил в честването на Националния празник на България - 3 март и в честванията на 140 г. от края на Освободителната Руско-турска война. Българите помним и познаваме нашата история. Руското духовенство има голямата роля за тревожните събития през 1877 и 1878 г., защото то подготви руския народ за участие в Освободителната война\", заяви вицепрезидентът Илияна Йотова. Врачанският митрополит Григорий, Старозагорският митрополит Киприан и главният секретар на Св . синод Мелнишкият епископ Герасим посрещнаха главата на руската православна църква на летище София. Веднага след това патриарх Кирил тръгна към Синодалния параклис \"Св . цар Борис-Михаил\". Срещата му с Негово Светейшество патриарх Неофит беше от 16 ч. На 3 март патриарх Кирил ще посети Храм-паметника \"Рождество Христово \" за благодарствен молебен по повод юбилейните тържества и веднага след това ще бъде на връх Шипка за официалната церемония по повод Националния празник.", "date": "2018.03.02", "title": "Руският патриарх Кирил: Българската земя е близка до сърцето ми"}
{"url": "https://www.24chasa.bg/novini/article/6744436", "text": "“Канал 3” е четвърта по гледаемост телевизия в четвъртък, показват данните на пийпълметричната агенция ГАРБ. Тя се нарежда на 4-о място непосредствено след Би Ти Ви, Нова тв и БНТ 1, като в следобедните часове достига до 10% процента от всички зрители. Рекордният резултат от началото на 2018-а е резултат на преките включвания от всички събития, свързани с горещата тема - продажбата на ЧЕЗ. \"Резултатите на \"Канал 3\" са доказателство за високото обществено доверие към телевизията. Те са и поредното потвърждение, че във важните за държавата моменти зрителите знаят, че нашата медия ще им покаже всичко на живо и без монтаж\", казва Ива Стоянова, която е управител и програмен директор на телевизията. \"Водеща за програмата на \"Канал 3\" е новината. И вчера заложихме на това да работим в името на обществения интерес. Оценката на зрителите не закъсня - те искат да са информирани, а \"Канал 3\" е тяхната платформа\", каза Миляна Велева, директор \"Новини и актуални предавания\" в телевизията. В празничните дни \"Канал 3\" ще заложи на преки включвания. На националния празник телевизията ще излъчи тържествата от връх Шипка. Екип на \"Канал 3\" ще бъде и във възрожденския град Копривщица, където в 11,30 ч започва тържествена възстановка. Извънредното студио с водещ Димитър Патарински започва в 9,30.", "date": "2018.03.02", "title": "“Канал 3” с рекордна гледаемост за\nВърбакова"}
{"url": "https://www.24chasa.bg/novini/article/6744435", "text": "Днес към 10 часа на ГКПП Кулата пристигнал за влизане в България товарен автомобил с румънска регистрация. Граничните полицаи поискали да бъде му извършена проверка с рентген, при която е установено, че в товарното помещение има хора. Това съобщиха от пресцентъра на \"Гранична полиция\". Екипът за противодействие на контрабандата и нелегалната миграция извършил физическа проверка на камиона. В товарния отсек, зад кабината, граничните полицаи установили 41 нелегални имигранти – 29 мъже, 5 жени и 7 непълнолетни лица. Те заявяват различни националности, които ще бъдат уточнени допълнително в процеса на разследването. Уведомена е районната прокуратура. Шофьорът - 50-годишен румънски гражданин, и незаконните имигранти са задържани в Гранично полицейско управление – Петрич. Срещу пълнолетните ще бъдат образувани досъдебни производства. Децата и жените са настанени в специализирано помещение.", "date": "2018.03.02", "title": "Задържаха 41 имигранти, укрити в камион, идващ от Гърция, на \"Кулата\""}
{"url": "https://www.24chasa.bg/novini/article/6744447", "text": "Столична община е първата в България, която проведе конкурс за нови 20 електробуса. Те ще се включат в системата на столичния градски транспорт по редовни линии до края на годината. Това каза кметът на София Йорданка Фандъкова в рамките на международен форум в столицата за развитието на електрическата мобилност, съобщиха от Столичната община. Започнала е и процедура със \"Столичния електротранспорт\", който подготвя закупуване на още 30 електробуса. Тази процедура ще бъде обявена до два-три месеца. \"Едновременно с това имаме планове за развитие на трамвайния и тролейбусния транспорт. През пролетта започва удължаване на тролейбусна линия, която ще свърже кварталите \"Младост\" 1 и 2\", е съобщила също столичният кмет. Приета е и схема за поставяне на над 60 зарядни станции за електромобили. Трябва да се подготви процедура за нейното изпълнение. Чрез данъчни облекчения Столична община стимулира използването на електромобили и хибриди, се отбелязва в съобщението. Електромобилите, които са около 150 в София имат и възможност да паркират безплатно в зоните за платено почасово паркиране.", "date": "2018.03.02", "title": "До края на годината пускат в София 20 \nелектробуса"}
{"url": "https://www.24chasa.bg/novini/article/6744445", "text": "Държавата е на мястото си и хората не бива да се притесняват. Няма абсолютно никакъв проблем нито по отношение на сигурността на доставките на електроенергия, нито по отношение на цените. Това заяви пред журналисти в парламента министърът на енергетиката в оставка Теменужка Петкова по повод продажбата на ЧЕЗ, предава БТА.  Разбирам, че темата е благодатна, ако някой иска да направи спекулация със страховете на хората, но хората не бива да се притесняват, подчерта Петкова. В ЧЕЗ работят професионалисти, Министерството на енергетиката прави проверки по отношение на техническата адекватност на електроразпределителните предприятия, каза Петкова. В отговор на въпрос Петкова заяви, че още е рано да се говори за това откъде ще дойдат средства, за да може държавата да влезе в сделката за ЧЕЗ. Тя уточни, че за това е необходимо съгласие не само на купувача, но и на продавача.", "date": "2018.03.02", "title": "Теменужка Петкова: Няма проблем нито с доставката, нито с цената на тока"}
{"url": "https://www.24chasa.bg/novini/article/6744452", "text": "Срещу 88 – годишна жена е повдигнато обвинение за убийството на 68-годишния русенец, съобщиха от МВР в дунавския град. Двамата с жертвата са живеели в едно домакинство. На жената е било повдигнато обвинение за престъпление по чл. 116, ал. 1 от НК. С постановление на прокуратурата тя е била задържана за срок до 72 часа. На 28 февруари в 17:27 часа в дежурната част на Областната дирекция на МВР в Русе, чрез тел. 112, постъпи сигнал за убийството на мъж в жилище на ул. „Родопи“ в Русе. Изпратените на адреса полицейски служители откриха в една от стаите трупа на 68-годишен русенец, със следи от поредица нанесени удари по главата му. Първоначално като заподозрени са били задържани 50-годишната съпруга на жертвата и 18-годишния му внук. Проведените оперативно-следствени действия по-късно обаче ги насочили към 88-годишната тъща на жертвата. Според съседи, А.С.А. бил доста сприхав и често прекалявал с алкохола. Разследващите са събрали достатъчно данни, че автор на престъплението е 88-годишната жена от Русе. Тя е направила самопризнания. Работата по досъдебното производство продължава.", "date": "2018.03.02", "title": "88-годишната тъща убила 68-годишния в Русе с удари по главата"}
{"url": "https://www.24chasa.bg/novini/article/6744457", "text": "Министър-председателят Бойко Борисов ще се срещне с Московския и на цяла Русия патриарх Кирил утре, 3 март, съобщиха от правителствената пресслужба. Той пристигна по покана на Българския патриарх и Софийски митрополит Неофит и на Светия синод на Българската православна църка. Патриарх Кирил дойде в България за честването на Националния празник - 3 март, на който тази година отбелязваме кръгла годишнина - 140 години от Освобождението от османска власт.", "date": "2018.03.02", "title": "Премиерът Борисов ще се срещне с руския патриарх Кирил на 3 март"}
{"url": "https://www.24chasa.bg/novini/article/6744471", "text": "Русия отмени планирани за този месец стратегически преговори със САЩ, след като американската делегация се оттегли в последния момент от среща за киберсигурността, съобщи руският посланик във Вашингтон Анатолий Антонов, цитиран от Франс прес. Агенцията се позовава на изявление на Антонов пред ТАСС, пише БТА. Посланикът казва, че оттеглянето на американската делегация от тези преговори, които трябваше да се проведат в Женева в края на миналия месец, е враждебно решение, което според него оставя впечатление, че е предварително планирано и допълнително влошава двустранните отношения. Като следствие от това Русия смята, че не може да участва в срещата във Виена, планирана за 6 и 7 март с цел да се обсъдят трудностите пред руско-американските отношения и други стратегически въпроси. Решението беше взето ден след речта на руския президент Владимир Путин пред парламента, в която той похвали новите непобедими според него руски оръжия и призова Запада да се вслуша в Русия, отбелязва Франс прес. След тази категорична реч, произнесена две седмици преди насрочените за 18 март президентски избори в Русия, които се очаква да бъдат спечелени от Путин, Вашингтон отново обвини Москва, че не изпълнява международните си задължения. \"Искам да подчертая отново, че при разработването на ядрения си потенциал Русия не е нарушила нито едно споразумение за контрол над въоръженията и за неразпространение\", написа във Фейсбук Анатолий Антонов. \"Изглежда, че Държавният департамент на САЩ не познава добре темата\", заяви посланикът с ирония, подчертавайки, че нито едно от споменатите от руския президент оръжия не е предмет на съществуващите договори между САЩ и страната, наследник на СССР.", "date": "2018.03.02", "title": "Москва отмени стратегически преговори с Вашингтон"}
{"url": "https://www.24chasa.bg/novini/article/6743991", "text": "Премиерът Бойко Борисов и министърът на регионалното развитие и благоустройството Николай Нанков провеждат среща с протестиращите, които искат магистрала до Видин, предаде \"Фокус\". Срещата се провежда в Министерски съвет.                                                                                                                                                                                                                                                                                                                       ", "date": "2018.03.02", "title": "Борисов и Нанков са на среща с протестиращите за магистрала до Видин"}
{"url": "https://www.24chasa.bg/novini/article/6743994", "text": "Властите на Самоа съобщиха, че са обособили в свои води резерват за акули с цел да защитят този застрашен вид, предава Франс прес. \"Ние не можем да стоим безучастни, когато виждаме как тези морски хищници са избивани заради повишеното търсене на свързаните с тях продукти,заяви премиерът на страната Туилаепа Сайлеле. Тази негативна тенденция може да лиши бъдещите поколения от този ценен вид с голямо културно, екологично и стопанско значение!\" Властите в Самоа са твърдо решени да опазят акулите за следващите поколения. Въпреки че земната повърхност на островната държава е твърде ограничена, териториалните води на архипелага се разпростирах върху 129 хиляди квадратни километра, предава БТА. Първият резерват за акули в света беше създаден през 2009 година в архипелага Палау на площ от 630 хиляди квардратни километра, припомня агенцията.", "date": "2018.03.02", "title": "Властите в Самоа обособиха резерват за акули"}
{"url": "https://www.24chasa.bg/novini/article/6743993", "text": "Посланието на държавния глава на Руската федерация Владимир Путин към Федералното събрание няма милитаристичен характер, а представените нови видове оръжия са гаранция за поддържането на ядрения паритет в света. Това увери говорителят на Кремъл Дмитрий Песков, предава TACC. „Това по никакъв начин не трябва да се счита за начало на надпревара във въоръжението, тъй като това не е нищо друго, освен реакция на Руската федерация към „бракуването“ на Договора за ограничение на системите за противоракетна отбрана и много активния процес на създаване на глобална система за противоракетна отбрана, която на свой ред очевидно е в състояние да наруши стратегическия и ядрен паритет, и всъщност неутрализира стратегическите сили на Руската федерация\", заяви Песков пред репортери, предава \"Фокус\".  Говорителят на Кремъл подчерта, че новите видове оръжия, които представи Путин, са „гарантирано поддържане на стратегическия паритет, който е в интерес на света и стабилността. Русия няма да влиза в никаква надпревара за въоръжаването“, категоричен бе Песков.", "date": "2018.03.02", "title": "Песков: Русия няма да бъде част от нова надпревара във въоръжаването"}
{"url": "https://www.24chasa.bg/novini/article/6743999", "text": "От 3 март пешеходната зона на бул. “Витоша” в София ще се разшири с участъка между ул. “Алабин” и бул. “Ал. Стамболийски”. Пред Съдебната палата ще остане само трамвайното движение, съобщи зам.-кметът по транспорта Евгени Крусев. Заради промяната от събота се обръща и движението по няколко улици. По ул. “Алабин” посоката се запазва от Телефонната палата към пл. “Македония”, а по ул. “Позитано” между ул. “Княз Борис I” и ул. “Лавеле” то се обръща в обратната посока. По ул. “Княз Борис I” между ул. “Позитано” и бул. “Ал. Стамболийски” движението също се обръща, за да се осигури достъп до булеварда. По ул. “Лавеле” пък посоката ще е обратна на тази по ул. “Княз Борис I”. Намаляват се местата за паркиране в синя зона по бул. “Ал. Стамболийски” - вече ще се спира успоредно. С двайсетина места по-малко ще има и около Паметника на Цар Освободител пред Народното събрание. Реорганизация на синята зона ще има и по ул. “Съборна” в участъка между пл. “Св. Неделя” и ул. “Леге” - там се освобождават тротоарите, а паркирането ще е само от едната страна, уточни Крусев. Той напомни, че бъдещите планове на общината са ул. “Съборна” да стане изцяло пешеходна и да свърже “Витошка” с Градската градина. През април-май в историческия център ще се въведе 30 км ограничение на скоростта на движение. Става дума само за малките улици, без булевардите, каза Крусев. Напролет ще започне и ремонтът на ул. “Граф Игнатиев”. Там движението ще се спира на етапи. Първо дейностите ще започнат от участъка между ул. “Алабин” и бул. “Христо и Евлоги Георгиеви”. Тази година се очаква да стартира и реконструкцията на ул. “Шишман”, която трябва да се превърне в първата улица за споделено движение в София, каза Крусев.", "date": "2018.03.02", "title": "Без коли пред Съдебната палата от утре, удължават пешеходната зона на \"Витошка\""}
{"url": "https://www.24chasa.bg/novini/article/6744006", "text": "Публичен дебат с еврокомисаря по здравеопазване и безопасност на храните Витянис Андрюкайтис ще има на 8 март от 15 часа в Гранд Хотел София, съобщиха от отдел \"Преса и медии\" на Представителството на ЕК в България. Темата на гражданския диалог е \"Вкусно или здравословно? Качеството на храните в Европейския съюз\".", "date": "2018.03.02", "title": "На 8 март в София ще има публичен дебат с еврокомисар Витянис Андрюкайтис"}
{"url": "https://www.24chasa.bg/novini/article/6744002", "text": "Премиерът Бойко Борисов и регионалният министър Николай Нанков са се разбрали с протестиращите от Северозападна България. Още в сряда техните искания ще бъдат изпълнени на заседание на Министерския съвет, когато ще бъде прието решение за изграждането на път там и тунел под Петрохан. Това съобщи преди минути регионалният министър Николай Нанков на съвместно изявление с протестиращи. ", "date": "2018.03.02", "title": "Премиер и министър се разбраха с протестиращи - ще има тунел под Петрохан (Снимки)"}
{"url": "https://www.24chasa.bg/novini/article/6744011", "text": "Съюзът на малкия и среден бизнес „Произведено в България“ връчи годишните си награди „Златна мартеница“, съобщиха от пресцентъра на БСП.  \"Благодаря за възможността да бъда гост на тази инициатива, която дава заслужено признание на българските производители, на техния труд, успех и иновативност. Без родно производство сме обречени.\" Това заяви председателят на БСП Корнелия Нинова. Тя отбеляза, че подкрепата за предприемчивите българи е най-добрата инвестиция, защото има принос не само към родната икономика, но и към доходите и благосъстоянието на българските граждани.", "date": "2018.03.02", "title": "Нинова: Без родно производство сме обречени"}
{"url": "https://www.24chasa.bg/novini/article/6744032", "text": "На фона на международната критика и предупреждения по повод плановете за въвеждане на такси за внос на алуминий и стомана, държавният глава на САЩ Доналд Тръмп изглежда хареса идеята за търговска война, предава AFP, цитирана от \"Фокус\".  „Когато една страна (САЩ) губи милиарди долари за търговия с почти всяка страна, с която прави бизнес, търговските войни са добри и лесни за печелене\", написа Тръмп в съобщение в социалната мрежа „Туитър“ в ранните часове на деня.", "date": "2018.03.02", "title": "Доналд Тръмп: Търговските войни са добри и се печелят лесно"}
{"url": "https://www.24chasa.bg/novini/article/6744031", "text": "Двама гръцки военнослужещи са задържани от турската армия, след като в четвъртък сутринта са пресекли случайно границата при Еврос, съобщава електронното издание \"Екатимерини\", предава Фокус.  Генералният щаб на Гръцката армия обяви в петък, че двамата войници са патрулирали границата в горска зона близо до река Еврос в лоши метеорологични условия. Те са навлезли случайно на турска територия, в резултат на което са били задържани от турската армия. В изявлението се отбелязва, че двамата гърци, офицер и войник, са изпратени в турския град Одрин за разпит. Смята се, че те са добре. Военните на Атина увериха, че рутинната процедура за връщането им в Гърция вече е в ход. Наблюдателите отбелязват, че подобни инциденти обикновено приключват в рамките на няколко минути. Задържаните обаче са изпратени за допълнително разследване, подчертават от редакцията.", "date": "2018.03.02", "title": "Арестуваха двама гръцки военни, пресекли случайно границата с Турция"}
{"url": "https://www.24chasa.bg/novini/article/6744041", "text": "Над 120 см е снежната покривка в Пампорово, информират от Планинската спасителна служба. Условията за ски в курорта са добри, всички писти са отворени, с изключение на трасето към \"Смолянски езера\". Скиори и сноубордисти в народни носии ще се спуснат заедно от връх Снежанка на 3 март по случай 140-тата годишнина от Освобождението на България, информират от \"Пампорово\" АД. За втора поредна година в сърцето на Родопите любители на белите писти ще съчетаят традиция и спорт в едно вълнуващо преживяване, чрез което по атрактивен начин ще отдадат почит към Националния празник, посочват организаторите. В скиорското шествие от вр. Снежанка могат да се включат желаещи от всяка възраст, като качването с всички лифтове от 10:30 ч. ще бъде безплатно за участниците. Голямото ски спускане ще тръгне в 11:30 часа от телевизионната кула \"Снежанка\", ще премине по писта 6 и ще завърши на плаца на лифт станция \"Студенец\" 2, където в 12:00 часа ще прозвучи химнът на Република България. След това участниците ще извият голямо хоро под звуците на народна музика и съпровода на родопски гайди.", "date": "2018.03.02", "title": "Снежната покривка в Пампорово е над 120 см"}
{"url": "https://www.24chasa.bg/novini/article/6744042", "text": "Възрастните работници не са аутсайдери, възрастната работна сила е огромен резерв за българския пазар на труда и е петролът на българската икономика. Тези тези бяха изказани на кръгла маса на тема \"За активен и пълноценен живот на възрастните хора в България\". Основни лектори по темата бяха доц. д-р Георги Бърдаров от Софийския университет \"Св. Климент Охридски\" и Иван Нейков - директор на Балканския институт по труда и социалната политика. Форумът беше открит от заместник-социалния министър Султанка Петрова, предаде БТА. Според експертите работодателите ще трябва да разчитат все повече на по-възрастни работници и това може да е от полза за развитието на икономиката. По-възрастните работници са по-посветени на работата си, отсъстват по-рядко и се задържат по-дълго време на една и съща длъжност, са част от изводите на дискусията. Плюсовете от уменията им превишават потенциалните проблеми, като нарастващи здравословни проблеми с възрастта, смятат още експертите. Глобалните демографски изследвания на ООН показват, че България е сред десетте страни в света с най-висок дял на възрастното население, като в тази класация страната ни е пета в света с над 25 процента от населението на възраст над 60 години. По изследванията на ООН преди нас са само японците, италианците, германците и шведите, каза Иван Нейков. По думите му и четирите \"нещастни нации\" са сред двадесетте най-развити страни и никой не твърди, че нациите им преживяват катастрофа, заради това, че населението им застарява. Според Нейков тези страни са пример за начин на живот и може да се окаже, че една от причините е броят на възрастните хора в тези страни. Той заяви, че отношението към възрастните хора се оказва големият изпит, пред който се изправя всяко общество. Демографската характеристика на България през следващите 25-30 години предопределя тенденцията, че българският пазар на труда ще функционира при непрекъснато нарастващ относителен дял на по-възрастните работници и ще намаляват младите работници, които навлизат в трудовия живот. Изследванията на Балканския институт по труда и социалната политика показват, че е невярна тезата, че свързаното с възрастта намаляване на физическия капацитет води до автоматично влошаване на трудовото изпълнение и намаляване на производителността на възрастните работници. Липсват каквито и да е убедителни данни, че възрастните работници се отличават с по-ниска производителност, каза Нейков. По думите му все повече данни свидетелстват, че трудовият опит е по-надежден показател за производителността от възрастта на работниците. Изследванията сочат, че случаите на краткосрочни болнични до няколко дни, които са най-често проблем за работодателите, намаляват с възрастта на работниците. Статистиката на инцидентите по време на работа показва, че като цяло възрастните работници по-рядко стават жертва на трудови злополуки в сравнение с младите си колеги. Когато обаче възрастният работник е засегнат от трудова злополука, това води до по-тежки наранявания, каза Нейков. Много личностни характеристики - като мъдрост, стратегическо мислене, цялостно възприемане, способност на обмисляне, се развиват с напредването на възрастта, сочат изследванията. Трудовият опит и професионалният капацитет също се обогатяват с възрастта, каза Нейков. По думите му физическият и сензорен капацитет намалява в процеса на стареене, но тези промени на функционалния капацитет трябва да водят не до обявяването на възрастния работник като аутсайдер, а да се вземат предвид при адаптиране на работната среда. Анализите сочат, че пълното компенсиране на намаления функционален капацитет на работника може да се постигне не толкова с пари, а с добро управление, коментира Нейков по повод тезите, че вероятно адаптирането на работните места ще изисква много инвестиции. По думите на експерта комбинацията от застаряващо население и непрекъснато възникваща необходимост от нови умения, прави неизбежно развитието на капацитета на възрастните работници. Това означава не само да се предоставят стимули, но и да се намалят бариерите, които пречат на предприемачите да инвестират в обучение, а такава бариера е, че работодателите и работниците невинаги виждат ползите от инвестиция в нови знания и умения. Имаме данни, че хората на възраст 55 плюс са песимистично настроени дали ще могат да използват новите умения, като често основната причина за това е, че работодателите не приемат, че възрастните работници имат потребност от обучение, каза Нейков. Ако работникът знае, че новите умения ще му осигурят кариера и личностна реализация, това ще доведе до много силна мотивация, заяви Нейков. Той очерта една важна предстояща промяна в организацията на труда - бързото разширяване на обучението на нови работници на самото работно място, където възрастните работници ще бъдат незаменими ментори. В Германия още преди 30 години се обърнаха към висококвалифицираните специалисти-пенсионери от почти всички професии, като им беше предложена програма към Министерството на икономиката, в която десетки хиляди пенсионери започнаха да работят като консултанти в над 120 държави в целия свят. Работят с подкрепата на Германия и предават опит на фирми, заявили необходимост от консултациите. Няма пречка тази програма да бъде въведена в България. Едно от най-широко разпространените мнения е, че няма място за солидарност на българския пазар, а по-скоро има антагонизъм - от една страна тезата е, че работодателите не търсят стари работници, защото те са изпята песен, а от друга страна - защо ги търсите, като така изяждате местата на младите, отбеляза Нейков. Според него тази философия не помага на никого, а кризата е показала един феномен, че фирмите, които почти не са усетили кризата, са тези, които съчетават силните страни на старите и младите работници. Така в скандинавските страни се родила идеята за споделените работни места, каза Нейков и допълни, че смисълът на тези работни места е да се събере на едно работно място младият и дългогодишният работник. Практиката е показала неочаквано добър ефект - спестяват се години усилия и производствени грешки за младия работник, които се плащат от работодателя, а старият работник осмисля огромният си професионален опит и го съхранява в младия си колега. Според изследванията на Евростат през 2060 година съотношението между хората в трудоспособна възраст и хората в следтрудоспособна възраст ще бъде двама души в трудоспособна възраст на един човек след 65 години. Сега съотношението е четири към един, а тенденцията е да стане два към един. При преброяването през 2001 година 100 души,които излизаха от пазара на труда, се заместваха от 127, а при последното преброяване в 2011 година - 100 души се заместват от 68 човека. За демографските тенденции и застаряване на населението в Европа и България говори и Георги Бърдаров от СУ \"Св. Климент Охридски\". Той посочи, че сравнителна таблица на средната продължителност на живота в началото на 20 век и в началото на 21 век показва, че тя е нараснала 2,5 пъти като в страни като Испания от 34,3 години, днес вече гони 84 години. Той прогнозира, че ще има държави, в които средната продължителност на живота ще достигне 90 години, а в страни като Италия, Гърция и Малта за млади хора вече се възприемат хората до 50-годишна възраст. Днес 8,5 процента от световното население е на 65 и повече години, а към средата на века 17 процента от световното население ще е над 65 години, каза Бърдаров. Според него на пазара на труда има скрити трудови резерви, като това са ромите и възрастните хора. При ромите е проблем обаче липсата на образование, докато хората в пенсионна и предпенсионна възраст могат да предадат опит и така да се възстанови нарушената приемственост между поколенията, каза Георги Бърдаров. Заместник-социалният министър Султанка Петрова също говори за тенденциите на застаряване на населението и определи възрастните хора не като бреме, а като перспектива, която трябва по най-добрия начин да се ползва. Петрова съобщи, че се водят разговори с Агенцията по заетостта да бъдат подкрепени хората от третата възраст с програми за наемане на работа. Председателят на Синдиката на българските учители Янка Такева посочи, че в България все още не само в семейството, но и в обществото битуват нагласите, че възрастните хора трябва да си стоят вкъщи и да гледат внуците. По думите й в малките населени места благодарение на пенсиите на възрастните хора се издържат младите, които не могат да се интегрират на пазара на труда. Такева смята, че вместо да се говори за удължаване на трудовия живот на възрастните хора, в медиите непрекъснато се показват случаи на работещи възрастни, които се представят като заели мястото на млад работник.", "date": "2018.03.02", "title": "Експерти: Възрастната работна сила е петролът на българската икономика"}
{"url": "https://www.24chasa.bg/novini/article/6744057", "text": "Варненската окръжна прокуратура внесе в съда обвинителния акт срещу 33-годишната Кямиле Мехмед. Жената ще отговаря пред Темида за това, че причинила катастрофа, при която починал съпругът й Йълмаз. Произшествието станало на 25 август 2017 г. Йълмаз на подсъдимата отишъл за риба с мотора си. Когато решил да се прибере обаче се оказало, че двуколесното не пали. Обадил се на съпругата си Кямиле да дойде със семейния им автомобил и да го тегли. Моторът бил завързан за теглича на колата с въже, дълго 3,90 м, което според обвинението е под изискващия от Закона за движение по пътищата размер за гъвкава връзка. Автомобилът и мотоциклетът потеглили без подадени аварийни светлини. По третокласния път в насрещното движение се движела кола, управлявана от свидетел по делото. Шофьорът забелязал отдалеч движещия се в другото платно зелен автомобил, но от купето му не се виждало, че тегли мотоциклет зад себе си. В това време Кямиле превключила от първа на втора скорост, при което се получило придърпване на закаченото въже към мотора. Мъжът залитнал наляво и бил блъснат от насрещно движещия се автомобил. Йълмаз паднал на асфалта. Пристигналият на мястото лекарски екип на спешна помощ само констатирал смъртта на Йълмаз. Всички шофьори били тествани за алкохол, пробите им са отрицателни.", "date": "2018.03.02", "title": "Съдят провадийка, убила мъжа си при катастрофа"}
{"url": "https://www.24chasa.bg/novini/article/6744045", "text": "Германската канцлерка Ангела Меркел и президентът на САЩ Доналд Тръмп обсъдиха снощи по телефона ситуацията в Сирия и новите оръжейни системи, огласени вчера от руския президент Владимир Путин, предадоха световните агенции, цитирани от БТА.  Канцеларията на Меркел съобщи, че двамата лидери са се съгласили, че силите на сирийското правителство и техните руски и ирански съюзници трябва да спазват резолюцията на Съвета за сигурност за прекратяване на огъня в Сирия. \"Тази резолюция изисква незабавно спиране на огъня в Сирия\", заяви говорителят на канцлерката Щефен Зайберт. Двамата лидери призоваха Москва да прекрати участието си в бомбардирането на контролираното от бунтовниците предградие на Дамаск Източна Гута. Те поискаха правителството на Башар Асад да бъде държано отговорно за влошаването на хуманитарната ситуация в предградието, за използване на химически оръжия, нападения срещу мирни граждани и хуманитарна блокада. И двамата лидери са изразили безпокойство във връзка с огласените вчера от президента Владимир Путин нови оръжейни системи \"и техните негативни последствия за международните усилия за контрол над оръжията\".", "date": "2018.03.02", "title": "Меркел и Тръмп обсъдиха снощи Сирия \nи новите руски оръжия"}
{"url": "https://www.24chasa.bg/novini/article/6744079", "text": "Такава рекапитулация направи вицепремиерът Валери Симеонов, който в миналия мандат на Народното събрание оглавяваше временната комисия за оценка на енергетиката. Вижте целия пост във фейсбук, който пусна съпредседателят на \"Обединени патриоти\". За сложните проблеми обикновено обясненията са прости – и това се отнася за цялата „мистерия“ около придобиването на дружествата на ЧЕЗ България от доскоро непознатата г-жа Гинка Върбакова Нека се поставим на мястото на ЧЕЗ – искам да изляза от Източна Европа и да прехвърля бизнеса си изцяло в Западна Европа. Такава е стратегията на фирмата от десетина години Искам да продам бизнеса си в България, но това да не опетни името на фирмата ми, т.е. бизнесът, който ще продам не трябва да се сгромоляса веднага след прехвърлянето. Така продавам първо „ТЕЦ Варна“ без риск за репутацията – той без друго не работеше. Трябва да продам големия си бизнес – електроразпределението и търговията с ток. Поставям си две цели – максимална цена на продажбата и второ лоялен купувач, който няма да срине предприятието на втория месец и по този начин да опетни репутацията ми на международния енергиен пазар, с което би попречило на влизането ми в по-богати държави. Започвам търг за активите в България, на който се явяват половин дузина фирми. Някои са с тъмно минало, други са несигурни, трети изобщо не познавам: Енерго-про (чешка фирма, но тази сделка ще бъде спряна от КЗК за монопол), фирма на Ковачки (несигурен играч със спорна репутация и много задължения), фирма на Бобокови (с добра история, но непознати), и още няколко турски, индийски и други чуждестранни фирми със съмнително минало и бъдеще. И Гинка Върбакова. Собственик на няколко фотоволтаични парка от България, но със сериозни препоръки! От кого? От металургичният магнат в Чехия Зденек Земан. Металургията е свързана с огромно потребление на енергия. Няма как собствениците на ЧЕЗ да не са в близки отношения с един от най-големите си клиенти в Чехия. Все едно Валентин Златев да не познава шефовете на Лукойл, откъдето взима горивото, което продава на бензиностанциите си. Все едно Марешки да не познава Домусчиев, от когото купува част от лекарствата си. Все едно Корнелия Нинова да не познава Георги Гергов – основния спонсор на кампанията й. От историята на фирмите на Върбакова се вижда, че Зденек Земан е осигурил близо 80% от парите, необходими за фотоволтаичните паркове на Инерком преди повече от 10 години. След изграждането и пускането в експлоатация, парите са върнати коректно и дяловете на Земан са прехвърлени на Върбакова. Няма как за това време да не са си установили лични отношения на лоялност и доверие – все качества, които ЧЕЗ търсят в бъдещия си купувач. Тук идва въпросът „Откъде ще дойдат парите?“ Бизнесът на Върбакови е прекалено дребен и покрива едва около 5% от цената на сделката. Явно е нужен банков кредит от „международна банкова институция“ (което г-жа Върбакова твърди непрекъснато), която няма да отпусне кредита заради Инерком, а заради ЧЕЗ. Защо ще отпусне кредит от около 300 млн. евро? В качеството си на председател на временната комисия за оценка и контрол на енергетиката на България 2015-2016 г., установих безспорни факти на „аутсорсване“ (възлагане на изпълнение на услуги и дейности на чужди фирми - чешки) от „ЧЕЗ Разпределение“ и „ЧЕЗ Електро“, с което се увеличават разходите и се скриват истинските печалби от дейността. За този и други подобни факти съм изпратил доклада на прокуратурата още през април 2016 г. Реалните финансови разчети на ЧЕЗ лесно могат да убедят всяка банка, че техните 300 млн. евро ще бъдат върнати без проблеми за 20 години дори при днешната цена на тока. Гарант за това са както споменатите добри печалби от дейността, така и евентуални скрити договорни гаранции от продавача. За да е сигурен контролът върху дружеството след неговата продажба, преди 20-тина дни за шеф на Съвета на директорите на „Инерком-България“ беше назначена г-жа Милена Стоева – един от най-високопоставените и верни на ръководството мениджъри на ЧЕЗ. Това се случва 7 дни преди ЧЕЗ да обяви избрания купувач! Да, така е – сделката е нагласена, но не е незаконна. ЧЕЗ искат да продадат дружеството си в България за много пари на човек, който няма да го съсипе – затова самите те намират човека и самите те намират парите. Въпросите остават около участието на руснака и грузинеца, ако то изобщо е реално. Но не трябва да забравяме, че грузинският бизнесмен има мащабен бизнес в България, отдавна е крупен клиент на ЧЕЗ България и като нищо може да е видял в тази сделка възможност да вложи част от авоарите си у нас. Ако всичко това е така, предложението на премиера Борисов държавата да участва с дял в сделката просто ще даде допълнителна увереност и гаранция на международната банка – в което няма нищо лошо. Получаваме потвърждение и на твърденията на Върбакова, че зад сделката стои сериозна банкова институция, че тя е крайният собственик на фирмата и че не познава никакви политици с изключение на министър Петкова (за какво й е, след като познава ръководството на ЧЕЗ?!). Дали няма да излезе, че Върбакова не лъже, но скрива част от информацията за нагласената от самите ЧЕЗ сделка и банката-кредитор? Все пак, да не забравяме, че това е търговска тайна и че Върбакова можеше да откаже да бъде подлагана на разпит. Семейство Върбакови ще получава достатъчен дивидент за собствеността си, многократно по-голям от приходите от досегашния им бизнес. Така че и техният интерес е гарантиран. Разпалената от БСП медийна истерия, всъщност само допринесе за допълнително объркване, паника и затрудни адекватната реакция на българската държава в тази сложна ситуация. И за да не стане като с декларацията на НФСБ срещу Ска Келер, дебело подчертавам, че това е моя лична позиция и не ангажира правителството по никакъв начин :) Рекапитулация: Върбакови – доволни :D Банката – доволна :D Клиентите на тази цена на тока - доволни :D ЧЕЗ – доволен :D При получаване на дялове – и държавата доволна :D Корнелия – недоволна :(", "date": "2018.03.02", "title": "Валери Симеонов: Сделката за ЧЕЗ - нагласена, но законна!"}
{"url": "https://www.24chasa.bg/novini/article/6744092", "text": "По бързо производство, водено от Районна прокуратура – Велико Търново 40-годишен мъж е осъден за нарушаване на заповед за защита срещу домашно насилие. Наложено му е наказание една година лишаване от свобода при строг режим, съобщиха от Апелативната прокуратура. Йордан Й. е признат за виновен за това, че на 12 февруари в с.Раданово, общ.Полски Тръмбеш, сгазил заповед за защита срещу домашно насилие да не приближава на по-малко от 100 метра ползваното от Н. Г. жилище в с.Раданово за срок от 18 месеца, като посетил жилището на жената, останал там и осъществил физическо насилие върху нея  Обвиняемият е осъждан многократно за извършени кражби и осем пъти за неизпълнение на съдебни заповеди за защита срещу домашно насилие. На 31 юли м. г. е издадена съдебна заповед от районен съдия с която Йордан Й. е отстранен от съвместно обитаваното жилище в с. Раданово. В срокът на заповедта в РУ гр.Полски Тръмбеш е получен сигнал от Н. Г., че синът ѝ – Йордан Й. е нарушил заповедта за защита от домашно насилие и се е прибрал в дома, от който е отстранен, както и че ѝ е нанесъл побой. С постановление на наблюдаващ прокурор обвиняемият е задържан за 72 часа, след което съдът е уважил искането на прокуратурата и по отношение на Йордан Й. е взета мярка за неотклонение „задържане под стража“. В рамките на бързо производство прокуратура е предала насилника на съд и за по-малко от месец той е осъден.", "date": "2018.03.02", "title": "Дадоха 1 г. строг затвор на мъж, нарушил\nзаповед за защита от домашно насилие"}
{"url": "https://www.24chasa.bg/novini/article/6744134", "text": "Компанията \"Уолт Дисни\" обяви промени, касаещи премиерите на две от своите продукции, като изтегли по-рано датата на \"Отмъстителите: Безкрайна война\" и отложи представянето на \"Мулан\" с почти година и половина, предаде Асошиейтед прес. Филмът \"Отмъстителите: Безкрайна война\" ще излезе на големия екран на 27 април, а премиерата на игралната версия на \"Мулан\" ще бъде на 27 март 2020 г. Неотдавна беше съобщено, че най-накрая е избрана актриса, която да се превъплъти в образа на момичето-войн от китайската легенда. Ролята на Мулан беше поверена на Лю Ифей. \"Дисни\" обяви и дати за премиерите на 28 филма, които все още нямат заглавия, до февруари 2023 г. Това са продукции на \"Марвел\", \"Пиксар\" и игрални версии на анимационни филми. Анимацията \"Мулан\" от 1998 г. е номинирана за \"Оскар\" и \"Златен глобус\". Тя печели в световния бокс-офис над 304 милиона долара. В \"Отмъстителите: Безкрайна война\" супергероите ще се изправят срещу злодея Танос. В новия филм, режисиран от Антъни Русо и Джо Русо, ще участват Бенедикт Къмбърбач в образа на доктор Стрейндж, Марк Ръфало като Хълк, Скарлет Йохансон като Черната вдовица, Джереми Ренър като Ястребово око, Чадуик Боузман като Черната пантера, Крис Хемсуърт като Тор, Том Хидълстън като Локи и Карън Гилън като Небюла.", "date": "2018.03.02", "title": "\"Дисни\" промени премиерните дати \nна \"Отмъстителите: Безкрайна война\" \nи \"Мулан\""}
{"url": "https://www.24chasa.bg/novini/article/6743724", "text": "Петима са задържаните за обира на банкомата. Това зави вътрешният министър Валентин Радев по повод обира на банкомата на бул. Рожен в кв. “Илиянци” тази сутрин. “Нямат връзка с другите групи. Може би са правили и опити преди това. Лицата са познати на службите. Имало е преследване, но не е имало инциденти”, обясни още Радев. И допълни, че по тях дори е имало пръски от кутийките с боя, които се слагат и по-късно се разпръскват върху парите при кражба. Не е ясно каква е била сумата в банкомата. “Повечето от тях имат криминално минало. Не са от най-големите престъпници, но добре че ги хванахме. Да свикват и другите - рано или късно ги хващаме”, категоричен бе той.", "date": "2018.03.02", "title": "Валентин Радев: Задържаните за обира на банкомат в София нямат общо с другите групи"}
{"url": "https://www.24chasa.bg/novini/article/6743732", "text": "Четиригодишно дете от Вранска баня е шестата жертва на морбили в Сърбия, съобщи Институтът за обществено здраве \"Д-р Милан Йованович Батут\", съобщи Танюг. Клиничният център в Ниш вчера съобщи за смъртен изход при дете на четири години от Вранска баня, което не е било ваксинирано. Болестта е била потвърдена лабораторно, а в клиничния център детето е развило възпаление на белите дробове, предаде БТА.  От октомври миналата година до днес в Сърбия са били регистрирани 2838 случаи на морбили по данни на Института за обществено здраве. Най-малкият заболял е на 15 дни, а най-възрастният - на 65 години. При 318 пациенти е регистрирано възпаление на дробовете, а един пациент е бил с възпаление на мозъка.", "date": "2018.03.02", "title": "4-годишно дете е шестата жертва на морбили в Сърбия"}
{"url": "https://www.24chasa.bg/novini/article/6743753", "text": "Измамници се представят за работници по санирането на блокове. Два сигнала са получени в общинската администрация в Дупница за хора, които искали да влизат в жилища на собственици, чиито домове са сред подготвените за сключване на договори по националната кампания за енергийна ефективност. Това съобщиха от общинската администрация в града. Мнимите представители на фирми по санирането казвали, че трябва да вземат размерите за смяна на дограмата и да влязат в жилищата. Гражданите да не допускат подобни представители по никакъв начин в домовете си, тъй като подобна процедура не се прави и очевидно става въпрос за нов вид измамници или потенциални крадци, предупредиха от общината.", "date": "2018.03.02", "title": "Измамници се представят за работници по санирането на блокове в Дупница"}
{"url": "https://www.24chasa.bg/novini/article/6743750", "text": "Културните и духовните ценности, обединяващи Русия и България, подхранват и днес приятелските руско-български отношения. Това заяви днес руският външен министър Сергей Лавров при откриването на изложба по повод честването на 140-ата годишнина от освобождаването на България от османско иго, предаде ТАСС. \"Убеден съм, че руско-българското братство, общото културно и духовно наследство могат да устоят на изпитанието на времето. Това е основа за развитие на двустранните връзки помежду ни, за сътрудничество във всички области - политика, икономика, туризъм, култура\", каза руският министър, предава БТА Лавров изтъкна \"специалната роля\" на руско-турската война от 1877-1878 г. в историята на отношенията между Русия и България и между двата народа. \"Днес отдаваме дължимото на българските опълченци, сражавали се рамо до рамо\" с руските войски за независима България, добави той. Посланикът на България в Русия Бойко Коцев на свой ред отбеляза \"общите исторически, културни и духовни връзки\" между двете страни и двата народа. Да пазим общата си история е наш дълг и първостепенна задача, подчерта той.", "date": "2018.03.02", "title": "Лавров: Общото наследство на Русия и на България е основа на приятелството ни"}
{"url": "https://www.24chasa.bg/novini/article/6743779", "text": "Пресцентърът на БСП изпрати до медиите декларация по случай деня на Освобождението 3-ти март. Вижте цялото изявление: Намираме се в навечерието на най-големия празник – 140-та годишнина от раждането на модерна България.  На 3 март празнуваме една мечта. Мечтата за връщането на България на картата на Европа, за една държава, където несправедливостите ще бъдат приключени и след мрака на робството всички ще могат да живеят свободни и щастливи. Именно тази мечта беше светлата идея, която в най-тъмните години крепеше жив българския дух и даваше смисъл на много хора да не спират своята постоянна борба. Заради това, на тържествения ден, ние трябва да отдадем своята почит на българските опълченци, на руските войски, както и на всички воини, от други народи, извоювали с кръвта си свободата на нашия народ. За нас, Руско-турската освободителна война е пример за проява на висши човешки добродетели - саможертва и героизъм за свободата на Отечеството. Трети март не е просто датата на сключването на Санстефанския мирен договор, а е свят момент за възкръсването на България! Епопеята на Освобождението не е само държавнически акт, а въжделение на европейските народи. Това е една епопея, която няма как да бъде забравена, а опитите за това ще срещнат съпротивата на всеки българин, в чието сърце отекват Шипка и Плевен. Ето защо е недостоен и глупав всеки опит за пренаписване и подмяна на историята. Защото това е удар не просто върху фактите, не просто върху светлата саможертва, а върху сърцевината на българската идентичност. Заради това днес, когато честваме най-големия си празник, сме длъжни пред историята да наричаме нещата с истинските им имена. Руско-турската война беше една кулминация на топлите отношения между България и Русия. Тази традиционна любов не е литературна измислица, а е знак за голяма близост. Ние имаме много обща история с Русия. Нас ни свързват общите корени на православието, близките езици и азбуката, която Кирил и Методий създадоха. Между България и Русия винаги е имало огромен културен обмен, трайни икономически контакти и не е случайно, че и до днес много руснаци виждат в страната ни предпочитаната си туристическа дестинация. Заради това днес добрите отношения с Русия не са въпрос просто на спомени и романтика, а на реален национален интерес. Ние трябва и можем да бъдем мост между Европа и Русия, нещо, което трябваше да осъзнаем отдавна и да превърнем в актуална политика. Ето защо, призоваваме България да работи за поетапна отмяна на санкциите срещу Руската федерация, както и за предприемане на конкретни мерки за подобряване и задълбочаване на двустранното сътрудничество, както в политическо, икономическо, така и в културно измерение. Именно на 3 март, трябва да бъдем в състояние да формулираме новата мечта на България, а каква по-голяма мечта от свят на мирно сътрудничество, където не дрънкат оръжия. Честит празник, българи!", "date": "2018.03.02", "title": "БСП: На 3 март празнуваме една мечта"}
{"url": "https://www.24chasa.bg/novini/article/6743763", "text": "Армен Саркисян бе избран днес за президент на Армения с голямо мнозинство от гласовете на членовете на парламента, предадоха Ройтерс и ТАСС. Кандидатурата на 64-годишния бивш премиер и бивш посланик във Великобритания бе подкрепена от 90 депутати при десет \"против\" и един \"въздържал се\" в 105-местното законодателно събрание, предаде БТА. Армен Саркисян ще бъде държавен глава за срок от седем години. Той заема мястото на досегашния президент Серж Саркисян, който според опозиционни лидери може да остане във властта като министър-председател. Новият президент бе издигнат като кандидат от управляващата Републиканска партия на Армения и коалициония й партньор Арменска революционна федерация \"Дашнакцутюн\". Армен Саркисян бе подкрепен и от десноцентристкия блок \"Царукян\". След конституционна реформа Армения премина към парламентарна форма на управление. Държавният глава е с ограничени пълномощия и се избира от Националното събрание.", "date": "2018.03.02", "title": "Армен Саркисян е новият президент на Армения, избран с голямо мнозинство от парламента"}
{"url": "https://www.24chasa.bg/novini/article/6743786", "text": "Жителите на североизточното крайбрежие на САЩ се готвят да посрещнат силна буря, която заплашва с наводнения района - от щата Мейн до Северна Каролина, предаде Ройтерс. Проливни дъждове, изключително висок прилив и придружена със силни ветрове буря може да се съчетаят и да причинят големи наводнения в крайбрежните части на Бостън и на север и на юг по бреговата линия, предупреждават правителствени и частни метеорологични служби. Ветрове със скорост до 120 км/ч може да доведат до прекъсване на тока в обширни райони, предаде БТА. \"Хората трябва да приемат това много сериозно\", заяви на пресконференция вчера губернаторът на щата Масачузетс Чарли Бейкър и предупреди хората да се готвят за повторение на наводненията, засегнали голяма част от източното крайбрежие при т.нар. \"бомбогенезис\" - зимната буря от 4 януари. Ако се намирате в зона, за която е издадено нареждане за евакуация, горещо ви препоръчваме да направите това още в петък сутринта, каза губернаторът. Синоптиците предупреждават, че къщите, които се намират на брега на океана, може да бъдат разрушени от бурни вълни, а живеещите в квартали, до които се стига по нискоразположени пътища, може да се окажат откъснати от света с часове и дори дни. Работни екипи укрепват крайбрежните дюни, вратите на търговски обекти се блокират с чували с пясък, а местните жители запечатват прозорците си с листове шперплат, за да ги защитят от евентуални отломки. Евакуация обявиха властите и в Южна Калифорния. Жителите на крайбрежните квартали са призовани да се евакуират заради задаваща се мощна зимна буря, която вече донесе обилни снеговалежи в северните планини, предаде Асошиейтед прес. Заповед за евакуация са получили около 30 000 души, живеещи в предпланинските райони на окръг Санта Барбара, включително местата, които бяха опустошени от кални свлачища през януари. На север, в части от Сиера Невада, е в сила предупреждение за виелици. Вчера там падна над 30 см сняг, заради който бяха затворени основни пътища.", "date": "2018.03.02", "title": "Силна буря заплашва с наводнения североизточното крайбрежие на САЩ"}
{"url": "https://www.24chasa.bg/novini/article/6743785", "text": "Заради незаконен хазарт през миналата година са задържани 12 човека, обясни вътрешният министър Валентин Радев. Спрян е достъпът до 73 сайта за залагания в чужбина, предава БТА. Миналата година нациналната полиция проверила над 300 зали. Конфискувани са игрални машинки. Образувани са 11 досъдебни производств. Пак миналата година полицията е проверла 60 специализирани акции срещу незаконния хазарт, обобщи Радев.", "date": "2018.03.02", "title": "12 задържани за незаконен хазарт през 2017 г."}
{"url": "https://www.24chasa.bg/novini/article/6743792", "text": "Турски прокурори са наредили да бъдат арестувани 154 души, включително офицери от военноморския флот, учители и синдикалисти за предполагаеми връзки с мюсюлманския проповедник Фетхуллах Гюлен, който според турските власти стои зад опита за преврат през 2016 г., предаде Ройтерс, цитирана от БТА.  Полицията предприе операции в пет окръга за задържането на 16 настоящи и бивши служители от военноморския флот, заподозрени във връзки с Гюлен. Главната прокуратура в Анкара издаде заповед за арест на 66 учители, които са били отстранени от длъжност преди известно време заради подозрения във връзки с движението на проповедника, информира Анадолската агенция. Трета операция е предприета в над десет окръга, където трябва да бъдат задържани 72-ма души, членували в синдикат, закрит от властите. Според турското правителство Фетхуллахистката терористична организация на живеещия в САЩ проповедник Гюлен стои зад провалилия се опит за преврат в Турция през юли 2016 г.", "date": "2018.03.02", "title": "Aрестуват 154 души, заподозрени във връзки \nс движението на Гюлен"}
{"url": "https://www.24chasa.bg/novini/article/6743799", "text": "Съветникът на образователния министър Лиляна Друмева няма място в политическия му кабинет - заема антикомунистическа позиция и влияе на съдържането на учебниците. Това заяви депутатът от БСП Драгомир Стойнев от парламентарната трибуна по време на парламентарния контрол във въпроса си към образователния министър Красимир Вълчев. \"Друмева е била кандидат за народен представител от ГЕРБ и сега е член на Съюза на репресираните от комунизма. Съгласяваме се, че след 1944 г. не е имало свобода на словото, демокрация и конкуренция в икономиката. В същото време до 1944 г. 40 % от населението е неграмотно и държавата е била земеделска, но след това най-малкото изпращаме човек в космоса. Да не говорим за олимпийските медали\", заяви Стойнев. По думите му Друмева няма място в политическия отбор и екип на министъра. \"Това си е изцяло ваше право, но вие сте млад и енергичен човек и трябва да чувате едната и другата страна. Тази жена, ако представлява Съюза на репресираните, няма да имаме нищо против, но Съюзът се явява организацията на ГЕРБ, защото тази жена е на пряко повикване в парламента. Едва ли не тя говори от името на абсолютно всички\", посочи Стойнев. \"Тази жена е доста противоречива личност. Още повече, че заемайки тази твърда антикомунистическа позиция влияе и на новите учебници\", категоричен бе социалиста. \"Лиляна Друмева е назначена на база 40-годишния й стаж в системата на образованието и не е участвала в изготвянето на учебните програми\", защити служителката си образователният министър Красимир Вълчев. И допълни, че тя е негов съветник на предучилищното и училищното образование, назначена на половин щат и изпълнява временно длъжността директор на Националния институт за квалификация на педагогическите специалисти до провеждането на конкурс. \"Нормално е тя да е била кандидат за народен представител, тъй като членовете на политическия кабинет на министерството могат да са ангажирани с изпълнението на управленската програма, както на управляващата партия, така и на управляващото мнозинство\", обясни още той.", "date": "2018.03.02", "title": "Стойнев: Съветникът на образователния министър няма място в политическия му кабинет"}
{"url": "https://www.24chasa.bg/novini/article/6743793", "text": "Честванията по случай Националния празник в Търговище ще започнат още днес на 2 март. Безплатни кино прожекции на български филми ще се състоят в кафе-театъра на читалище \"Напредък - 1864\". От 18.00 часа на 2 март ще бъде излъчен филмът \"Воевода\", а на 3 март от 16.00 часа ще бъде прожектиран \"Възвишение\". Навръх 3 март Славейковото училище ще бъде с вход свободен за посещения от 9.30 до 13.00 часа. В 10.00 часа ще бъде отслужена панихида в памет на загиналите за свободата в храм \"Св. Йоан Рилски\". Военният ритуал за издигане на националния флаг и знамената на Европейския съюз и общината започва 10.30 часа на площад \"Свобода\". Ще участват представителни взводове от Факултет \"Артилерия, ПВО и КИС\" от Военния университет в Шумен. Учениците от първо основно училище \"Христо Ботев\" канят гражданите и гостите на Търговище на флашмоб, отново на площад \"Свобода\". Празнично шествие до паметника на българо-руската дружба ще тръгне в 10.45 часа. Там, в 11.00 часа, ученици от училище \"Христо Ботев\" ще представят поетичната композиция \"Орловите крила на свободата\", след което ще се състои ритуалът за поднасяне на венци и цветя на признателност. В 19.00 часа на площад \"Свобода\" ще има празнична заря. В празничните дни в зала 2 на градската художествена галерия \"Никола Маринов\" може да бъде посетена интересна изложба. Тя бе открита вчера, на 1 март, и показва акварели на самия проф. Никола Маринов и на негови последователи, сред които Дечко Узунов, Светлин Русев, Александър Поплилов, Георги Божилов /Слона/, Ненко Токмакчиев, Панайотис Гуджимисис и други, включително и автори от чужбина. Изложбата е посветена на Европейската година на културното наследство. На 3 март ще бъде свободен входът в галерия \"Майски\" в Попово, където местният исторически музей е подредил изложба с реликви от Руско-турската освободителна война. Там могат да се видят оръжия, документи, копия на малко известни гравюри от войната по долината на река Черни Лом, както и дарената руска книга в памет на загиналите от 2-ри пехотен софийски полк.", "date": "2018.03.02", "title": "Безплатно кино и заря за 3 март в Търговище"}
{"url": "https://www.24chasa.bg/novini/article/6743823", "text": "Въпреки искането на прокуратурата, врачанският районен съд не отстрани от поста изпълнителния директор на държавната болница Орлин Цветков. След като го привлякоха като обвиняем, магистратите настояха той да напусне поста си, за да не влияе на свидетелите, които работят в лечебното заведение. Цветков е обвинен в длъжностно присвояване на част от общата сума в размер над 32 хиляди лв. в полза на трето лице. Той ще отговаря за малко над 5000 лв., платени на лекар, който никога не е стъпвал в отделението по съдова хирургия в периода от март до септември 2013 г. Обвинението ще протестира днешното решение на съдия Стела Колчева в тридневния срок. По време на съдебното заседание стана ясно, че Орлин Цветков сам е депозирал оставката си преди седмица. Предстои да бъде насрочено заседание на борда на директорите на лечебницата, където ще бъде решено дали да бъде приета тя. В мотивите на съда се посочва, че няма доказателства Цветков да е оказвал натиск върху служителите на здравното заведение и следователно докато е бил директор не е повлиял на разследването. Затова с оглед на депозираната му оставка, нямало причина той да бъде отстранен от длъжност принудително.", "date": "2018.03.02", "title": "Съдът остави на поста шефа на болницата във Враца, той сам си подал оставка"}
{"url": "https://www.24chasa.bg/novini/article/6743812", "text": "Благодарение на България темата за Западните Балкани стана модерна и за първи път ръководителите на Европейската комисия посетиха лично страните от региона. Това каза за \"Свободна зона с Георги Коритаров\" по   премиерът Бойко Борисов. Той обясни, че интерес към инвестиции в региона вече проявяват държави като Великобритания, Китай и Саудитска Арабия. Според Борисов свързването на страните от Западните Балкани е най-сигурният начин да се избегнат конфликти в бъдеще. Инвеститорският интерес към Западните Балкани продължава да расте и това е най-сериозната предпоставка регионът да се превърне в спокойно и сигурно място. Това обяви в предаването \"Свободна зона с Георги Коритаров\" премиерът Бойко Борисов. Той обясни, че след форума в Лондон и обещаните от председателя на Еврокомисията Жан Клод Юнкер 1 милиард евро за проектите в региона международни играчи като Великобритания, Китай и Саудитска Арабия са проявили интерес към развитието на страните от полуострова. \"Строителството и повдигането на района - целите Балкани, превръщането им в една строителна площадка, а не във военна зона с ракети и бомби, говорим да се стартира. Май месец, когато дойдат и лидерите на ЕС заедно с лидерите на Балканите да кажем - \"..Ето тези лотове се проектират, тези лотове се строят, за тези има такова финансиране, за това ще ни трябва помощ... \" Великобритания независимо от Брекзит също иска юли месец да проведем среща по същата тема със Западните Балкани и участието на Великобритания в процеса. 16+1 - китайският премиер чака дата да му дам, кога ще проведем в София или в друг град в България срещата, на страните от югоизточна Европа, 16+1 - огромен форум. Много голям интерес има от колегите от Саудитска Арабия, от Япония също да се включат в този процес. Ако можем да финализираме всичкия този процес с една дума - ние направихме от темата която беше малко \"немодерна\" , когато говорим за Западни Балкани нямаше кой да ни чуе изобщо в ЕС, докато сега тя стана модерна и всички искат да участват в нея. Просто тази инерция трябва да я продължим и в действителност тя не важна само за България, защото ние като кръстопът всички коридори минават през България, а и за самите Балкани. Те не случайно идват лидерите им тук и с такова уважение се отнасят към нас, защото те виждат, че усилията, които полагаме са за целите Балкани\", каза Борисов. Според премиера разговорите за инвестиции в Западните Балкани са най-важният знак за европейската перспектива на региона, тема, която България направи значима за Брюксел по време на европредседателството си. Бойко Борисов подчерта, че свързаността на държавите на Балканите ще ускорят процеса по приемането им в Европейския съюз: \"100 % съм оптимист, че строителство ще започне, то започва и се извършва на много места. Това пък ще даде възможност народите на Балканите действително да видят, че Европа ги прегръща като територия, като география, като история и през това време да се даде възможност на политическите елити да си затворят главите\", добави той. Борисов подчерта, че колкото по-малко се дават съвети на Македония и Гърция, толкова по-лесно те ще решат спора за името. \"Колкото по-малко публично даваме съвети на Скопие и Атина, толкова по-бързо те ще намерят изход от кризата. Защото е ясно, че без да се намери изход от тази криза за името, няма да шанс да се върви напред. А за нашия регион е изключително важно да се затворят спорните процеси или тези, които са водили войни. Вчера ми беше много приятно да видя двустранни, тристранни срещи в София между Хашим Тачи и Александър Вучич. Виждам ги, че търсят начин да намерят решение, което да удовлетворява и двете страни, за да се върви напред\", каза Борисов. Политиката, която води България не е насочена нито срещу Русия, нито срещу Турция, подчерта още премиерът Бойко Борисов.", "date": "2018.03.02", "title": "Борисов: Китай, Саудитска Арабия и Великобритания с все по-сериозен инвеститорски интерес към Западните Балкани"}
{"url": "https://www.24chasa.bg/novini/article/6743824", "text": "Чешкият премиер Андрей Бабиш обяви договорите с \"Инерком\" за българския бизнес на ЧЕЗ за приключени. Това става ясно от съобщение на официалния сайт на чешкото правителство, цитирано от  .  и подчертах факта, че договорите с \"Инерком\" вече са приключени\", се казва в съобщението. \"Получих уверения от съвета на директорите на ЧЕЗ, че са взети всички законови мерки по отношение на \"Инерком\" и източниците на финансиране. Не са открити никакви причини, поради които сделката да не бъде завършена\", заявява още чешкият премиер.", "date": "2018.03.02", "title": "Чешкият премиер Андрей Бабиш: Договорите с \"Инерком\" за ЧЕЗ са приключени"}
{"url": "https://www.24chasa.bg/novini/article/6743819", "text": "Заради неблагоприятните метеорологични условия и влошената пътна обстановка, към 11.00 часа днес, няма учебни занятия в 898 училища в страната. Това съобщи пресцентърът на Министерството на образованието и науката. Най-много - 122 училища, са затворени в област Варна. 89 училища не учат в област Стара Загора. В област Плевен са затворени 83 училища, в област Велико Търново - 77, а в област Русе - 70 училища. Само в 1 училище в област Видин, в 2 училища в област Пазарджик и в 5 училища в област Ямбол няма днес да има учебни занятия.", "date": "2018.03.02", "title": "В 898 училища в страната днес не се учи заради лошото време"}
{"url": "https://www.24chasa.bg/novini/article/6743840", "text": "Министърът на енергетиката в оставка Теменужка Петкова е прекъснала отпуската си и е изразила готовност да участва в разискванията в парламента по питане на депутати от БСП относно политиката в областта на ядрената енергетика. Това съобщи водещата пленарното заседание Нигяр Джафер, предава БТА.  Първоначално разискванията трябваше да са първа точка за днешния пленарен ден, но  . От БСП възразиха срещу това разместване. Никога не съм си представял, че това разискване може да се превърне в игра на тенис на маса, заяви Таско Ерменков. Той обясни, че в пленарна зала няма достатъчно депутати за участие в дебата и за гласуване на решение по разискванията. Не може министър да се подиграва с парламента, подчерта Георги Свиленски. Председателят на Народното събрание Цвета Караянчева обясни, че гласуването може да е и в друг ден. Вие като вносители на предложението може да не го развиете днес и да се отложи за следващата седмица, обърна се тя към БСП.", "date": "2018.03.02", "title": "Теменужка Петкова е прекъснала отпуската си, готова е да се включи в дебатите"}
{"url": "https://www.24chasa.bg/novini/article/6743857", "text": "Предполагаемият руски \"мозък\" на верига за трафик на кокаин в посолството на Русия в Аржентина Андрей Ковалчук е арестуван в Германия. Това съобщи днес берлинската полиция. В момента Ковалчук е под стража, заяви за АФП говорител на столичната полиция. Подозира се, че задържаният е оглавявал верига за наркотрафик в Аржентина, където 400 кг кокаин бяха открити в училище, долепено до сградата на руското посолство, предаде БТА. Днес се очаква берлински съд да определи мярка за неотклонение на Ковалчук, след което ще се решава да бъде ли той екстрадиран в Русия. До момента семейството му не е контактувало с посолството на Москва в германската столица. Ако бъде потърсено, то ще му предостави цялото необходимо консулско съдействие, заяви мисията на Русия, цитирана от ТАСС. Руското външно министерство и Федералната служба за сигурност съобщиха по-рано, че при съвместна с аржентинските служби операция за борба с наркотрафика са задържани двама души в Аржентина и трима - в Русия. Андрей Ковалчук бе обявен за международно издирване.", "date": "2018.03.02", "title": "В Германия арестуваха предполагаем руски наркотрафикант, действал в Аржентина"}
{"url": "https://www.24chasa.bg/novini/article/6743853", "text": "Движението на влаковете в страната постепенно се нормализира, въпреки усложнената зимна обстановка, съобщиха от БДЖ. Всички бързи влакове се движат по разписание. В участъците Добрич-Кардам и Самуил-Силистра все още не се осъществява превоз с пътнически композиции. Отменени са и някои пътнически влака в участъците Бургас-Сливен, Бургас-Карнобат, Карлово-Сливен, Стара Загора-Карлово. Към настоящия момент всички други влакове пътуват нормално, като се забелязват минимални закъснения, най-сериозните от които са в рамките на 30-40 минути. Актуална информация за движението на влаковете клиентите на \"БДЖ - Пътнически превози\" ЕООД могат да получат от служителите на гишетата \"Информация\" и билетните каси в съответните железопътни гари, както и на националния информационен телефон 0700 10 200.", "date": "2018.03.02", "title": "Движението на влаковете в страната се нормализира"}
{"url": "https://www.24chasa.bg/novini/article/6743891", "text": "Гръцкият парламент легализира производството на канабис за медицински цели и на фармацевтични продуки на основата на канабис, предаде АФП, цитирана от БТА.  Гърция очаква, че тази мярка ще открие пътя за инвестиции. Проектозаконът, който се вписва в рамките на обществени реформи, лансирани от правителството на Алексис Ципрас, бе подкрепен от депутатите от управляващото мнозинство и от лявоцентристката опозиция. Консервативната и неонацистката опозиция, както и комунистическата партия ККЕ са гласували против. Използването на канабис за развлекателни цели остава забранено в страната. Приетият закон поставя строги условия за отглеждането на тази култура и за производството на фармацевтични продукти от нея. Тази реформа се очаква да \"отвори пътя за гръцки и чуждестранни инвестиции\", обясни наскоро гръцкият заместник-министър на аграрното развитие Янис Циронис. Търговският оборот, който би могъл да се генерира, \"се изчислява между 1,5 и два милиарда евро\", уточни Циронис, като каза, че гръцки, но също таки израелски и канадски компании проявяват интерес. Климатичните условия на страната се смята, че са много благоприятни за развитието на тази култура, за което свидетелстват и честите случаи на разкриване от полицията на нелегални плантации с канабис в Гърция. Миналата година гръцкото правителство разреши при определени условия внос на някои фармацевтични продукти на основата на медицински канабис.", "date": "2018.03.02", "title": "Гръцкият парламент легализира канабиса\nза медицински цели"}
{"url": "https://www.24chasa.bg/novini/article/6743899", "text": "През септември 2017 г. службите за сигурност са изпратили първия доклад за сделката с ЧЕЗ в Министерски съвет. Това каза лидерът на БСП Корнелия Нинова пред журналисти, предаде „Фокус“. „Българските служби: ДАНС, „Военна информация“, Държавна агенция „Разузнаване“ казаха нещо важно - през септември 2017 г. е първият доклад, през октомври 2017 г. - втори, който са изпратили в Министерски съвет със събраната от тях информация“, коментира Нинова. Тя посочи, че службите са предали информацията на Бойко Борисов. „Не допускам, че не я е прочел, просто е взел тези доклади и ги е сложил под бюрото“, допълни Нинова. По думите й е несериозно сега премиерът Бойко Борисов да казва, че е изненадан и че за пръв път вижда Гинка Върбакова. Нинова обърна внимание, че ЧЕЗ е държавна компания и призова да не се повтарят думите на ГЕРБ, че става въпрос за частна сделка. „Това, което обявихме - от утре започваме подписите на клиенти от ЧЕЗ, които са заинтересовани лица. Ще се опитаме по съдебен ред да поискаме спиране на сделката“, коментира Нинова. По думите й министър Теменужка Петкова не трябва да остане на поста си. „Оставката й беше поискана лично от премиера веднага след нашата декларация на един петъчен контрол. Той каза, че тя трябва да поеме отговорност, да си я поема. За нас тя е бушон за спасяване на ситуацията“, каза лидерът на БСП. По думите й това не е проработило, тъй като народът си е извоювал победата правителството да се намеси.", "date": "2018.03.02", "title": "Нинова: През септември 2017 г. е пратен 1-ят доклад за сделката с ЧЕЗ в Министерски съвет"}
{"url": "https://www.24chasa.bg/novini/article/6743919", "text": "Продължаващите снеговалежи отново наложиха затварянето на международното летище в швейцарския град Женева, предава AFP. „Поради метеорологичните условия летището в Женева понастоящем е затворено за въздушния трафик и ще остане затворено до по-нататъшно известие\", се казва в съобщение, публикувано на официалната интернет страница на летището. Пасажерите са призовани да се свържат с авиокопаниите за информация за полетите си, предава \"Фокус\".", "date": "2018.03.02", "title": "Отново затвориха летището в Женева заради снеговалежите"}
{"url": "https://www.24chasa.bg/novini/article/6743918", "text": "Варна се представи на шест международни туристически изложения в Брюксел, Тел Авив, Хамбург, Прага, Мюнхен и Букурещ през изминалия месец, съобщиха от дирекция „Туризъм“ към Община Варна. Голям интерес към хотелите по нашето Черноморие, към местата за къмпинг, възможностите за обиколки в България и за велотурове, са проявили посетителите по време на изложението в Брюксел, Белгия. Разкритата директна линия на авиокомпанията Ryanair от Варна до Брюксел е важна предпоставка за развитието на целогодишните уикенд почивки и летни ваканции на белгийски туристи в нашия град, коментираха от дирекция \"Туризъм\". През февруари Варна за първи път бе представена на туристическата борса в Тел Авив. Предпоставка за това бе директната въздушна връзка Варна - Тел Авив, която е отлична възможност за развитие на туризъм с Израел. Според експертите тази дестинация е една от най-силните таргет групи за уикенд туризъм в морската столица, като увеличението на туристите в края на 2017 г. е над 15% спрямо същия период на миналата година - близо 100 000 души са посетили Варна. По време на борсата в Тел Авив посетителите са проявили интерес към възможностите за СПА, балнеолечение, дентален туризъм и културно-исторически туризъм. На изложението в Хамбург, Германия, Варна е привлякла внимание с възможностите, които предлага за летен, културен и алтернативен туризъм. Посетителите, които не са посещавали България, са търсили информация за лесен и бърз транспорт до Варна, за хотели, ценови оферти за почивки през лятото, както и оферти за къмпинги. Повечето от големите туроператори на немския пазар са предлагали туристически оферти с директни полети до Варна от Хановер, Нюрнберг, Хамбург, Щутгарт, Берлин, Мюнхен, Кьолн, Лайпциг. В Мюнхен пък интерес е бил проявен към възможностите за обиколни пътувания и круизи, които имат еднодневен престой в града, към офертите за лятна почивка, за културен и винен туризъм. На туристическото изложение в Прага, Чехия, основният интерес е бил свързан с морския и ваканционен туризъм. Тенденцията от последни четири години за нарастване на търсенето за почивки по българското Черноморие се е утвърдила и по време на борсата. Община Варна традиционно е участвала и в пролетното издание на TTRI в Букурещ, Румъния, по време на което голям брой посетители директно са купували своите почивки, възползвайки се от отстъпките за ранно записване. За румънците Варна е достъпна и привлекателна дестинация за целогодишен туризъм, предоставяща богат избор за настаняване, развлечение, културен туризъм.", "date": "2018.03.02", "title": "Варна се представи на 6 международни изложения през февруари"}
{"url": "https://www.24chasa.bg/novini/article/6743917", "text": "Днес от 14.00 часа депутати от ПГ на \"БСП за България\" внасят в Конституционния съд искане за обявяване за противоконституционно отстраняването на Валери Жаблянов като заместник-председател на НС. Това съобщиха от пресцентъра на НС на БСП. .", "date": "2018.03.02", "title": "БСП внасят в съда искане да се обяви за  противоконституционно свалянето на Жаблянов"}
{"url": "https://www.24chasa.bg/novini/article/6743942", "text": "Президентът на Франция Еманюел Макрон и американският държавен глава Доналд Тръмп са провели телефонен разговор, в рамките на който са обещали, че „няма да търпят безнаказаност\" в случай на по-нататъшно използване на химическо оръжие в Сирия, предава AFP. Макрон „подчерта, че ще има твърд отговор в случай на доказано използване на химическо оръжие, довело до смърт на цивилни лица, в тясна координация с нашите американски съюзници\", се казва в изявление от Елисейския дворец, предаде \"Фокус\".", "date": "2018.03.02", "title": "Франция и САЩ: Няма да търпим безнаказаност за употребата на химически оръжия в Сирия"}
{"url": "https://www.24chasa.bg/novini/article/6743953", "text": "МВР разбило 109 престъпни групи миналата година, отчете вътрешният министър Валентин Радев. Основно това били ОПГ-та, които се занимавали с наркотици в почти всички областни градове. Следват митническите нарушения. Най-малко са корупционните престъпления - едва 5,5 на сто. За да се бори с дилърите на наркотици около училищата МВР пуснало сред децата близо 400 000 листовки Задържани през миналата година са 526 малолетни и непълнолетни, които се занимавали с наркотици.", "date": "2018.03.02", "title": "МВР разбило 109 престъпни групи миналата година"}
{"url": "https://www.24chasa.bg/novini/article/6743959", "text": "Убитият в Пловдив, чийто труп бе открит тази сутрин на метри от областната управа, е крадец с дебело досие. Той е на 40 г., от \"Столипиново\", а прякорът му е Жоро Плъха, твърди  Предполага се, че е бил застрелян, докато се е опитвал да краде фар на автомобил. Според криминалисти някой го е засякъл, апашът го е нападнал с нож, а другият го е застрелял. Камерите на областната управа и на съседни сгради са заснели престъплението. ", "date": "2018.03.02", "title": "Убитият в Пловдив бил известен крадец"}
{"url": "https://www.24chasa.bg/novini/article/6743970", "text": "Възстановено е движението през прохода Предел. Това съобщиха от Агенция \"Пътна инфраструктура\". Временно бе ограничено движението на товарни автомобили над 12 тона през проход Предел поради обилен снеговалеж и снегопочистване.                                                                                                                                                                                                                                                                                                                       ", "date": "2018.03.02", "title": "Възстановено е движението през прохода \"Предел\""}
{"url": "https://www.24chasa.bg/novini/article/6743984", "text": "37-годишен варненец получи условна присъда и трябва да плати 2000 лв. глоба, след като бе признат за виновен за притежание на наркотици. На 15 април 2016 г. полицаи проверили колата на Георги, от която се надушвала специфична миризма. Аудито било спряно на паркирнг пред хипермаркет във варненския квартал \"Млаост\". При последвалата проверка у шофьора били открити топче със суха тревиста маса, лекарствена опаковка от „Упсарин“, съдържаща три полиетиленови пликчета с бяло прахообразно вещество, както и пластмасова капсула от шоколадово яйце със семена. Направената физикохимична експертизата доказва наличие на кокаин в трите пакетчета с бял прах, марихуана в топчето тревиста маса и липса на наркотична субстанция в капсулата със семена. Общата стойност на откритите у подсъдимия високорискови наркотични вещества е за около 370 лева.", "date": "2018.03.02", "title": "37-годишен варненец се сдоби с условна присъда и глоба за притежание на дрога"}
{"url": "https://www.24chasa.bg/novini/article/6744110", "text": "Коли няма да се допускат около прохода \"Шипка\", съобщи Росен Рапчев от пътна полиция. Забраната ще важи от днес, от 20 часа до 18 часа на 3-ти март. До тогава ще е затворено движението по пътя Казанлък-Шипка-Габрово. Ще има изградени буферни зони, където хората да паркират колите си.  Около паметника ще има и КПП-та. Ще се проверяват дали някой не носи оръжие или пък е пиян.  Забранява се движението на тирове над 12 тона по магистралите, първокласните и второкласните пътища от 16 до 20 часа днес и от 14 до 20 часа на 5-ти март, посочи още Раткев. ", "date": "2018.03.02", "title": "Без коли на Шипка за 3-ти март"}
{"url": "https://www.24chasa.bg/novini/article/6744150", "text": "Кулминационната част от обръщението на руския президент към Федералното събрание бе посветена на най-новите разработки в сферата на стратегическите оръжия. Първата част - социално-икономическата, съдържаше условни цели за предстоящите шест години, например двойно да бъде намалена бедността в страната. Росбалт помоли експерти да коментират посланието като цяло и да обяснят защо държавният глава явно акцентира върху теми, засягащи въоръженията и отбранително-промишления комплекс, предава БТА. Игор Бунин, президент на Центъра за политически технологии: \"Посланието на Владимир Путин бе адресирано на първо място до жителите на Русия. Хората в Русия имат три мечти. Първата е, че сме най-силни от всички. Ние сме мирна нация, то се знае, но притежаваме много силно отбранително съзнание. Второ, занапред ще живеем по-добре. Тази част от посланието визира бедните, пенсионерите и т. н. Трето, като държава ще бъдем високотехнологична сила - според съвременните изисквания. Тук вече обръщението е насочено към средната класа, интелигенцията, хората на техническите науки. Макар да сме \"най-силни\", техническите специалисти разбират, че не искаме да изоставаме от Запада. С други думи, посланието бе обръщение към жителите на Русия, но съдържаше и мек намек към Европа: гледайте да не сгрешите, защото ако се опитате да ни правите спънки, имаме такива и такива оръжия за всеки случай. И е по-добре да се разберем. Това не бе предложение към Съединените щати, защото с тях е много трудно да се разбереш, а именно към Европа - с оглед да преговаряме.\" Дмитрий Пучкин, политолог: \"Първата част от посланието - за икономическата политика, е адресирана до хората в Русия, но тези проблеми видимо не бяха много интересни за президента: не видях в очите му плам. Владимир Путин даде много обещания, но не обясни механизмите за изпълнението им. В по-раншните послания чувахме ритуални фрази, че ще бъдат приети закони и подписани укази, но сега и това го нямаше. Колкото до втората, външнополитическата част от посланието, тя бе адресирана според мен по равно и до чуждите страни, и до жителите на Русия. Как ще се възприеме това? На Запад броят на хората с добри чувства към страната ни бездруго рязко е намалял, а сега ще се свие до минимум. Изречените страхотии ще подразнят доста силно мнозина в цял свят. Може да упрекват САЩ за какво ли не, но след Роналд Рейгън вече 30 години никой американски лидер не е правил такива войнствени изявления. Същевременно днес няма повод за толкова агресивна риторика, освен желанието да мобилизираш електората си, защото ситуацията в света е доста стабилна. Струваше ли си? Със закани не можеш да сплашиш когото и да било в днешния свят, а колкото до електората у нас, това е нож с две остриета. Голяма част от хората не се интересуват от нови видове оръжия - от четири години насам външната политика се измества все повече в периферията на общественото внимание, а същата тенденция впрочем виждаме и в САЩ. През първото десетилетие от века в Кремъл намери огромен отзвук книгата на известния бизнесмен Михаил Юриев, озаглавена \"Третата империя\". Там и днес я имат едва ли не за настолна. Книгата рисува една антиутопия: между Русия и Америка избухват различни локални конфликти, в Близкия изток започва война. Америка нанася удар по Русия, но Москва има тайно оръжие и американските ракети не стигат до наша територия. А Русия нанася унищожителен удар по САЩ и поробва целия свят. Това произведение май прекалено силно е повлияло умовете на някои хора. Но само в книгата руският \"ответен удар\" бе подплатен със забележителен стопански напредък, бурен растеж на икономиката и благосъстоянието. В днешно време такива предпоставки няма, а самият автор е емигрирал в САЩ.\" Григорий Голосов, доцент от Европейския университет в Санкт Петербург, доктор на политическите науки: \"За руската аудитория първата част от посланието бе скучна - това личеше дори от реакцията на присъстващите в залата. Там естествено присъстваха необходимите елементи на хвалба, подчертаваха се собствените заслуги. Но откроим ли някакво разумно съдържание, виждаме програма за либерализация на икономиката като цяло - усеща се, че в подготовката на текста е участвал либералният икономически блок в правителството. От предизборна гледна точка темата не е много печеливша. Съответно, за да бъде \"закръглено\" общото впечатление, за да се мобилизират допълнително провластовите избиратели, за финал бе необходима една висока нота - заплахи към Запада. Владимир Путин приключи нещата точно така, и то с голямо удоволствие. Усещаше се, че тъкмо това го увлича истински, а не икономиката или социалните проблеми. Той говори наистина разпалено. Съчетавайки в случая полезното с приятното. Путин адресираше заплахите си към Запада, на първо място към САЩ, и това в краткосрочен контекст е разбираемо. Днес руските власти имат големи опасения, че Съединените щати ще минат най-накрая към някакви активни действия, и изявленията на Тръмп дават известни основания да предполагаме, че тези опасения не са безпочвени. От друга страна това не е много предвидливо. Путин естествено разбира, че без договорености със Запада не ще може да реши множество проблеми, по-специално сирийския. Но тук според мен той малко се изсили. Знае се, че някои теми предизвикват у Путин повишена емоционална реакция и в подобни случаи самоконтролът му донякъде отказва. Разбира се, той прекали със заплахите - и това безспорно ще се приеме негативно от Запада. Никой не се плаши особено от тези закани, но със сигурност се формира едно отношение към Русия.\" Александър Храмчихин, зам.-директор на Института за политически и военен анализ: \"Ако оценим обективно 18-годишното управление на Владимир Путин, всичките му реални успехи са свързани единствено с военно-силовата съставка. Съвсем логично е той предизборно да рекламира тъкмо нея. В другите области няма какво да покаже пред хората. Затова днешното послание е предназначено на първо място за руската аудитория, но в известна степен и за тази в чужбина, защото въоръжените сили поначало имат за цел външния противник.\"", "date": "2018.03.02", "title": "Експерти за Путин и войната"}
{"url": "https://www.24chasa.bg/novini/article/6744137", "text": "Започнала е атака срещу посолството на Франция и Френския институт в Уагадугу, столицата на Буркина Фасо, предаде Франс прес. Дипломатическото представителство съобщи за нападението на страницата си във Фейсбук. \"Останете затворени там, където сте\", пише в краткото послание, постнато малко преди 11 ч. (13 ч. българско време), предава БТА.  По-рано очевидци и кореспондент на Франс прес съобщиха за атака в района в центъра на Уагадугу, където се намира и генералният щаб на въоръжените сили на Буркина Фасо. Петима въоръжени мъже излезли от автомобил и открили огън по минувачите. През последните години в столицата на западноафриканската страна няколко пъти бяха извършени джихадистки атаки на места, посещавани от западняци. Ислямистите извършват нападения срещу държавни институции и силите за сигурност в северната част на Буркина Фасо, която граничи с нестабилно Мали, отбелязва Франс прес.", "date": "2018.03.02", "title": "Атакуват френското посолство и институт в столицата на Буркина Фасо"}
{"url": "https://www.24chasa.bg/novini/article/6744159", "text": "Четирийсет и един нелегални мигранти са задържани от гранични полицаи на ГКПП \"Кулата\" тази сутрин. Те са намерени в румънски тир при влизането му от Гърция в България, съобщи на БТА говорител на ГД \"Гранична полиция\". Задържаните са на различна възраст, между тях има и деца. По техни признания са от Афганистан. Всичките са транспортирани до ГПУ-Петрич. Предстоят процесуално-следствени действия. Шофьорът на румънския камион също е задържан.", "date": "2018.03.02", "title": "41 нелегални мигранти са задържани \nна ГКПП \"Кулата\""}
{"url": "https://www.24chasa.bg/novini/article/6744164", "text": "Националният исторически музей /НИМ/ обявява вход свободен по случай Националния празник на България 3 март. Това съобщиха от НИМ. Посетителите ще могат да разгледат изложбата \"Знаци на свободата и героизма\", посветена на 140-годишнина от Освобождението на България, която се открива същият ден, в 11,00 ч. НИМ ще e отворен за посетители от 9,00 до 17,30 ч.", "date": "2018.03.02", "title": "Свободен вход в Националния исторически музей на 3 март"}
{"url": "https://www.24chasa.bg/novini/article/6744175", "text": "Заради предстоящите почивни дни около 3 март екипи на пътната полиция ше стоят на изходите на всеки град. По магистралите, пътищата към Варна и Русе, към ГКПП Кулата и зимните курорти се очаква най-голямо движение. Утре проходът \"Шипка\" ще е затворен. А тези, които искат да се качат за празненствата ще трябва да вървят пеша. Заради очакваните дъждове са възможни поледици, а на места в Северна и Североизточна България заради вятъра и снегонавявания. За това и в рискови условия не е добре да се пътува, каза Росен Рапчев от Пътна полиция. Полцията ще прави проверки за пияни или дрогирани шофьори, както и за такива без книжки. В 16 часа днес за 4 часа спират камионите по основните пътища. Същата мярка, но с два часа по-рано, ще бъде приложена и в понеделник. В момента всички пътища са проходими. Няма и големи ремонти, които да затрудняват движението. Във всички градове са предвидени различни мероприятия по повод 3 март. За това и на места ще има затворени участъци за движение в градовете. Полицията ще проверява хора с обемисти багажи. В София ще бъде затворено около Незнайния войн. А на Шипка тържествата започват още в 9.30 ч. сутринта. Тази вечер проходът ще е затворен в 20часа и ще остане така до утре вечер.", "date": "2018.03.02", "title": "Заради почивните дни пътната полиция ще стои на изходите на всеки град"}
{"url": "https://www.24chasa.bg/novini/article/6744181", "text": "Десетки хора са се събрали за благословия в църква, стиснали в ръка своето полуавтоматично оръжие: любопитна гледка, която обаче по своеобразен начин илюстрира пропастта в САЩ между защитниците на свободата да си въоръжен и привържениците на по-строгия контрол върху оръжията. Тази картина може да се види в църква в Нюфаундленд, градче от селските райони на щата Пенсилвания в американския Изток, където 68 процента от населението е гласувало за Доналд Тръмп през 2016 г. Това обаче не е коя да е църква, а Църквата на светилището (разклонение на Обединителната църква, по-известна като сектата на Мун), ръководена от Хьон Джин-мун, малкия син на пастор Мун, починал през 2012 г. Хьон Джин-мун - хомофоб и близък до твърдата десница според правозащитната организация \"Садърн повърти ло сентър\", наблюдаваща екстремистите групировки - проповядва религия, обединяваща оръжия и молитви: той идва на церемонията, придружен от трима въоръжени мъже в камуфлажни дрехи и редовно води предаване в Ютюб, следено от около 2000 абонати, с полуавтоматична пушка AR-15 пред себе си. В събота той организира вечеря \"в знак на благодарност към президента Тръмп\", приходите от която бяха за американската асоциация на притежателите на оръжия \"Гънс оунърс фаундейшън\". Последователите на тази Църква са далеч от тълпите, които събираше Мун в апогея си през 70-те години на миналия век. В неделите Църквата на светилището се посещава от около 200 души плюс неустановен брой вярващи, главно в Корея или Япония, които следят церемониите по интернет, както каза един от висшите й представители Тим Елдър. В сряда Църквата организира колективна сватба, към които Мун старши толкова обичаше. Само че с нововъведение - синът поощри участниците (около 500 души) да демонстрират волята си да защитят семейството и религията си, носейки полуавтоматично оръжие от типа AR-15 - с празен пълнител и спуснат предпаздител. Църква или военизирана организация? Отдавна планираната церемония се падаше точно в деня, когато гимназистите от Паркленд, щата Флорида, се върнаха отново в училището си, 15 дни след като бивш ученик, въоръжен с AR-15, уби там 17 души. Напълно законната церемония можеше да мине незабелязано, но поради дебатите за оръжията, подновени от трагедията, близкото начално училище остана затворено за деня. Десетина души протестираха пред църквата с плакати с текст: \"Боготворете Бог, а не оръжията\" или \"Бог не благославя оръжията\". Събитието беше отразено от няколко телевизионни камери. Колкото и маргинална да е тази религиозна общност, мнозина от нейните последователи смятат, подобно на много американци, че тези драми не оправдават приемането на по-строго законодателство. \"За съжаление, в голяма част от света хората изглежда мислят, че единствените, които трябва да имат оръжие, са тези, които ни управляват\", обяснява Андрю Кеслър, адвокат, дошъл с пушка AR-15, купена преди няколко месеца. \"Не смятам, че е доказано, че ако има по-малко оръжия, ще има по-малко насилие\", казва той. Кеслър, който отдавна е ловджия, казва, че е започнал \"да гледа по-благосклонно на притежанието на оръжие\" именно в тази Църква, превърнала оръжията в символ \"на суверенитета\" на своите вярващи. Джон Пол Харис от съседния град Скрантън, носи шапка на Националната асоциация на притежателите на огнестрелно оръжие. На 68 години той е \"горд пожизнен член\" на влиятелното американско оръжейно лоби. \"Надявам се никога да не ми се налага да използвам оръжие срещу човек, но в тази страна навсякъде, където законите за оръжията са най-стриктни, престъпността е най-висока\", подчертава тай. С култа си към оръжията Църквата на светилището на моменти изглежда като военизирана организация. \"По същество ние вярваме в една мирна полиция, в мирна милиция\", потвърждава един от доброволците, помагащи по време на церемонията, Кайл Тофи. \"Просто трябва да сме съсредоточени върху Бог, когато сме въоръжени\", казва той.", "date": "2018.03.02", "title": "Църква и полуавтоматични оръжия -взривоопасен коктейл в Пенсилвания (Снимки)"}
{"url": "https://www.24chasa.bg/novini/article/6744199", "text": "Партенонът на хълма на Акропол в Атина - един от най-посещаваните в света антични паметници, бе затворен днес за посещения заради 24-часова стачка на служителите на министерството на културата, които протестират срещу \"липсата на персонал\", предаде АФП. Тази \"предупредителна\" стачка, според председателя на Федерацията на служителите от министерството Янис Папагеоргопулос, засяга всички археологически обекти в Атина и на остров Крит, с изключение на музея на Акропола, който остава отворен, предава БТА.  Ние искаме най-вече назначаване на 200 пазачи на обектите в цяла Гърция, посочи Папагеоргопулос, като припомни, че инструкция за набиране на персонал, е била публикувана преди два месеца от правителството, но въпросът все още остава висящ. Липсата на пазачи на археологическите обекти в Гърция е \"голям\" и повтарящ се проблем, изтъкна той с оглед на началото на туристическия сезон от април. Заради кризата много пазачи на археологически обекти са от години на режим на срочни договори. Подновяването на тези договори често пъти става с правителствено решение в последния момент в началото на пролетта, за да може страната да посрещне десетките милиони туристи. Атина се ангажира пред международните й кредитори - ЕС и МВФ, да спазва строга програма на икономии в замяна на три международни заема, предоставени на страната от 2010 г. насам. Сред мерките за икономии фигурира замразяване на назначенията в държавния сектор и задължително пенсиониране на хиляди служители. Федерацията заплашва да продължи стачните действия на всички археологически обекти в страната, ако исканията й не бъдат удовлетворени.", "date": "2018.03.02", "title": "Затвориха Партенона днес заради стачка"}
{"url": "https://www.24chasa.bg/novini/article/6744212", "text": "Има инвестиционен интерес и той е много сериозен и реален. Премиерът Бойко Борисов постави темата на Икономическия форум в Лондон, ще започнат разговори със съседите ни от Балканите. Това каза пред журналисти министърът на енергетиката Теменужка Петкова за лансираната от премиера Бойко Борисов идея АЕЦ „Белене“ да бъде балкански проект, предаде „Фокус“. „Проектът може да стане добър, при определени параметри. Целта ни е проектът да се реализира на пазарен принцип“, обясни тя. „Днешният консенсус в пленарна зала е добър знак, защото става дума за проект, който е много сериозен. Касае поколения напред, каквото и решение да се вземе, то ще има отражение и ще касае децата, внуците и правнуците ни“, посочи Теменужка Петкова. „Надявам се, че днешната стъпка, която депутатите направиха е добро начало“, коментира тя. Попитана дали ако оставката й не бъде приета е склонна да остане на поста Теменужка Петкова заяви: „Това каква ще бъде съдбата на оставката ми зависи от премиера Бойко Борисов и от коалиционните ни партньори“. „Депозирах оставката си, защото смятам, че така трябва да бъде в тази ситуация. Разговарях с премиера тогава, няма да тръгна към такъв ход без да съм говорила с него. Смятам, че това беше правилното в ситуацията“, каза още тя.", "date": "2018.03.02", "title": "Петкова: Има сериозен интерес към АЕЦ „Белене“ като балкански проект"}
{"url": "https://www.24chasa.bg/novini/article/6744213", "text": "Президентът Румен Радев получи поздравителни писма от редица държавни глави по повод предстоящото отбелязване на Националния празник на България – 3 март. Писма до българския държавен глава изпратиха президентите и държавните ръководители на Руската федерация, САЩ, Френската република, Федерална република Германия, кралицата на Обединеното кралство Елизабет II, кралят на белгийците Филип, на Италианската република, на Република Австрия, папа Франциск, президентите на Република Сърбия, Република Турция, Република Южна Африка, Социалистическа република Виетнам, Държавата Палестина, кралят на Саудитска Арабия Салман бин Абдулазиз Ал Сауд, и много други. Това съобщиха от прессекретариата на президента. Ето ги и писмата:  „Приемете сърдечни поздравления по случай знаменателната дата – 140-ата годишнина от Освобождението на България от османско иго“, заявява в писмото си президентът на Руската федерация  . „В тези дни ние споменаваме за подвизите на руските войници и българските опълченци, сражавали се рамо до рамо на Шипка и при Плевен. Благодарение на тяхното мъжество, твърдост и саможертва беше възстановена древната българска държавност“, се казва още в писмото на руския президент. Владимир Путин изразява своята увереност, че общите исторически традиции, трайните връзки на приятелство и взаимопомощ, културната и духовна близост ще бъдат и занапред надеждна основа за развитието на всестранното сътрудничество между двете държави. „От името на народа на Съединените американски щати поздравявам българския народ с годишнината от Освобождението на Българя – 3 март“, се казва в писмото на президента на САЩ . „България е важен съюзник в НАТО и ние ценим нашето продължително сътрудничество и приятелство. Бихме искали да изразим своята признателност за приноса на България в рамките на международната коалиция в Афганистан, както и да поздравим България за нейното първо председателство на Съвета на Европейския съюз“, заявява още Доналд Тръмп. „По повод Националния празник на Република България имам удоволствието от името на френския народ да отправя към Вас и Вашите съграждани моите искрени поздравления. Щастлив съм от качеството на политическия диалог между нашите две страни, който отваря път към активизиране на двустранните ни отношения във всички области от взаимен интерес“, заявява в писмото си до българския държавен глава, президентът на Френската република  . Президентът Макрон потвърждава подкрепата на Франция за българското председателство на Съвета на ЕС и подчертава, че трябва да продължим да развиваме заедно дневния ред за закрила и сближаване, за да постигнем напредък по пътя към една суверенна, единна и демократична Европа, способна да заеме пълноценно полагащото й се място на международната сцена. Федералният президент на Федерална република Германия   поздравява най-сърдечно президента Румен Радев и българските граждани по случай Националния празник на Република България. „За мен е много важно да развием тясното и приятелско партньорство между нашите две страни – особено в контекста на настоящите и бъдещите предизвикателства в Европа, с които можем да се справим само заедно. За да можем да формираме бъдещето на нашия континент, трябва да засилим единството и солидарността между страните-членки на Европейския съюз, както малки, така и големи, на Изток и на Запад. Приветствам активната роля на България като председател на Съвета на Европейския съюз“, заявява германския президент. Франк-Валтер Щайнмайер подчертава, че България и занапред може да разчита на подкрепата на ФРГ за осъществяването на реформи в областта на правовата държава. „Честването на Националния празник на България ми предоставя приятната възможност да Ви поднеса най-искрени поздравления от името на италианския народ и лично от мое име“, заявява президентът на Италианската република  . „Нашата среща през юли м.г. потвърди отличните приятелски отношения между София и Рим. Страните ни, свързани от искрено приятелство, осъществяват плодотворно сътрудничество, както на двустранно, така и на европейско ниво“, се казва в писмото на италианския президент. Серджо Матарела заявява също така, че България и Италия са призвани да работят заедно и с решимост, за да може Европейският съюз – благодарение също и на успешната дейност, която София осъществява по време на своето шестмесечно председателство – да укрепи способността си за посрещане на глобалните предизвикателства и изискванията на този специфичен етап от процеса на интеграция, включващ разширяването на съюза към страните от Западните Балкани. „По повод Националния празник на България за мен е огромно удоволствие да отправя моите най-топли поздравления“, заявява федералният президент на Република Австрия  . „Беше удоволствие да присъствам на Новогодишния концерт на Виенската филхармония с Вас и Вашата съпруга и очаквам да посетя София и Русе през месец май“, се казва още в писмото на австрийския президент. По случай Националния празник на Република България, от името на гражданите на Сърбия и лично от свое име, сърдечните си поздравления отправя президентът на Република Сърбия  . Президентът Вучич изразява искрените си пожелания за прогреса на България, за благополучието на нейните граждани и подчертава, че Република Сърбия високо цени подкрепата на страната ни в процеса на европейска интеграция, както и усилията за поставяне на процеса на разширяване на ЕС като приоритет на българското председателство на Съвета на ЕС. Президентът на Република Турция   отправя по повод Националния празник на Република България, от името на турската нация и от свое име, най-сърдечни поздравления към българския държавен глава и целия български народ. „Вярвам, че приятелските и съседски отношения между Турция и България, черпещи сили от съюзническите ни връзки в НАТО, в предстоящия период ще се развиват по начин, който ще допринесе за просперитета и стабилността на нашите страни и регион. Вярвам и че съществуващото на всички нива сътрудничество между страните ще се развие още повече чрез осъществяването на взаимни посещения“, се казва в писмото на турския президент. Президентът на Социалистическа република Виетнам   пожелава от името на държавното ръководство и на виетнамския народ благоденствие и просперитет на българския народ по случай националния празник на Република България. „За мен е удоволствие да отбележа, че традиционните приятелски отношения и многостранно сътрудничество между нашите страни активно се развиват, изградени на основата на взаимно доверие, уважение и разбирателство през изминалите близо 70 години“, подчертава в писмото си президентът Чан Дай Куанг. „Изпращам своите поздравления и най-добри пожелания на Ваше превъзходителство и на Вашите сънародници по повод Националния празник на България. Спомняйки си за нашата среща във Ватикана през май и молейки се, че българския народ ще укрепи своята служба за общото добро, от все сърце призовавам Всемогъщия Бог да благослови тази нация“, се казва в поздравлението на  . „За мен е огромно удоволствие да изпратя на Ваше Превъзходителство моите най-топли поздравления по случай отбелязването на Вашия Национален празник, както и моите най-добри пожелания за благоденствие и щастие на българския народ през годината“, се казва в поздравлението на Н.В. кралицата на Обединеното кралство Великобритания и Северна Ирландия  . „Отбелязването на Националния празник на Република България ми дава възможност да изразя на Ваше Превъзходство моите топли поздравления, както и моите пожелания за щастие и здраве на Вас и на вашите сънародници“, се казва в поздравителното писмо на Н.В.  . Крал Филип заявява, че посещението на българския държавен глава в Брюксел е допринесло допълнително за задълбочаването на отношенията между нашите две страни в духа на приятелството и реципрочното сътрудничество. „По повод Националния празник на Вашата страна имам удоволствието да отправя от свое име и от името на правителството и народа на Саудитска Арабия най-искрените ни поздравления и благопожелания към Вас за крепко здраве и щастие, както и благопожеланията ни към правителството и народа на Република България за по-нататъшен прогрес и благоденствие.“, заявява Н.В.  , крал на Кралство Саудитска Арабия.", "date": "2018.03.02", "title": "Вижте кой и какво писа до Румен Радев за 3-ти март"}
{"url": "https://www.24chasa.bg/novini/article/6744265", "text": "Нямам притеснения за енергийната независимост на страната и качеството на обслужването, каза във Велико Търново по повод продажбата на ЧЕЗ шефът на енергийния регулатор Иван Иванов. Той отново заяви, че сделката за активите на чешкото дружество у нас няма отношение към цената на тока. \"В последните 3 години КЕВР много силно дисциплинира работата на енергийните дружества. Поради техни нарушения ние сме наложили общо глоби за 13 милиона лв. М.г. за първи път този състав на регулатора направи проверка на извършените инвестиции, сравнени с прогнозно заявените. Оказа се, че инвестициите са изпълнени само в рамките 65-70% и съответно ние санкционирахме и трите оператора на разпределителни мрежи\", обясни той. Такава проверка ще бъде направена и тази година. „Освен това от 1 юли КЕВР ще въведе закупуване на енергията за технологични загуби директно от българската енергийна борса. По такъв начин ще паднат всякакви спекулации, че дружествата купуват по-големи количества и в последствие част от тази енергия се предлага на свободни цени. Сега ще купуват по пазарни цени\", допълни Иванов. Председателят на КЕВР уточни, че по закон регулаторът няма правомощия да анализира сделката За ЧЕЗ на този етап.\"Изявленията, че КЕВР може за два дни да спре сделката, не искам да коментирам, защото ще стигна до обидни квалификаии. Това означава непознаване на законодателството или пък умишлено заблуждаване на българския народ\", каза Иван Иванов. Според него, ако държавата придобие контролния пакет, това не би трябвало да влияе на лицензионната дейност по разпределение и продажба на ток за потребителите. На регионална среща на националните регулаторни органи на Македония, Черна гора, Гърция и Сърбия КЕВР лансира идея да се създаде постоянно действащ форум на балканските енергийни регулатори с крайна цел - общ регионален пазар на ток и природен газ. Иванов каза още, че сроковете за изпълнение на газовата връзка Комотини - Стара Загора се спазват, за да може в средата на 2020 г. газовата връзка да функционира. \"Водят се преговори за допълнително финансиране на проекта от европейските институции и определяне на нормата за възвращаемост. Считам, че тези въпроси със съдействието и сериозната подкрепа на ЕК ще бъдат своевременно решени и ще се изпълни обещанието, което министър Теменужка Петкова даде, че в края на 6-месечното българско европредседателство ще бъде направена символична първа копка за изграждането на интерконектора Комотини - Стара Загора\", каза Иван Иванов.", "date": "2018.03.02", "title": "Шефът на КЕВР: Нямам притеснения за енергийната сигурност след сделката за ЧЕЗ"}
{"url": "https://www.24chasa.bg/novini/article/6744202", "text": "56-годишен инспекпор от Изпълнителна агенция по рибарство и аквакултури е бил пребит от трима души край бургаското езеро Мандра по време на проверка по сигнал за бракониери. Екшънът се разиграл до цех за риба в края на к-с \"Меден рудник\". Служителят на Агенцията по рибарство бил нападнат на брега, докато двамата му колежги влезли в езерото със служебна лодка да търсят бракониери. Изневиделица от папрата изскочили няколко мъже и започнали да налагат с юмруци и ритници инспектора и после избягали. Докато полицаите разговаряли с бития служител на Изпълнителна агенция по рибарство и аквакултури, край тях профучал джип Лада Нива, но при стоп палката да спре, колата профучала край тях. След кратка гонка униформените я застигнали и арестували трима души в нея, които инспекторът разпознал като биячите се. Единият е 32-годишен, криминално проявен от Бургас, който бил тестван за алкохол и дрегерът отчел 1,01 промила. Освен това се оказало, че М.П. е бил и дрогиран с кокаин, амфетамин и метамфетамин, но отказал да даде кръв за химичен анализ. Спътникът му Ж. Р. на 39 г. от село Твърдица, също кримитнално проявен, бил арестуван със 17-годишния си син.", "date": "2018.03.02", "title": "Инспектор пребит от бракониери край Бургас, единият дрогиран"}
{"url": "https://www.24chasa.bg/novini/article/6744470", "text": "Общо 164 031 са били кръводарителите през миналата година в България, което е с около 2000 по-малко спрямо предходната 2016 година. Това коментира в Русе проф. Фани Мартинова - директор на Националния център по трансфузионна хематология и председател на Българската асоциация по трансфузионна медицина. По думите й на 1000 души население през 2016 г. у нас се падат 23,3 кръводарители, а през 2017 г. те са били 21,5. \"Данните сочат, че не сме достигнали средното европейско ниво, което започва от 25 на 1000 до 35 на 1000 души\", каза проф. Мартинова. У нас около 98,5 процента са безвъзмездните кръводарявания. От тях около 79 процента се падат на т. нар. фамилно кръводаряване - т.е. кръв са дарили близките на нуждаещите се пациенти. Истинските безвъзмездни и доброволни кръводарители са около 22 процента. Приблизително 12 процента от кръводаряванията у нас се извършват по време на акции, изнесени извън отделенията по трансфузионна хематология. За разлика от другите европейски страни, където съотношението било обратно. Проф. Мартинова участва в Русе в обществен форум по проблемите на кръводаряването и осигуряването на кръв и кръвни съставки за нуждите на здравеопазването. Директорът на областната структура на БЧК в Русе д-р Руденко Йорданов каза, че е налице тревожна тенденция към намаляване на броя на хората, готови да дадат кръв. По думите му е нужна промяна в нормативната база. Трябва да може да се обезпечи кадрово и материално излизането на екипите от отделенията по трансфузионна хематология на терен. \"Световната и европейска практика е, че проведените на терен акции са много по-ефективни\", каза д-р Йорданов. Д-р Йосиф Новаков, заместник-председател на Съвета на директорите на УМБАЛ \"Канев\", каза, че в лечебното заведение ще бъде разпространена листовка, с която пациентът и близките да се информират, че кръводаряване е необходимо веднага, но не защото няма кръв за пациента, а че тя трябва да бъде заместена, за да има и за следващия, който ще се нуждае. Той припомни, че скоро ще бъде открито и новото отделение по трансфузионна хематология в УМБАЛ \"Канев\", което се ремонтира със средства, предоставени от фондация \"Канев\". Докладът с предложенията от форума ще бъде предоставен на министъра на здравеопазването, на председателя на парламентарната комисия по здравеопазване и на омбудсмана на България.", "date": "2018.03.02", "title": "България е под средното европейско ниво \nпо брой на кръводарителите"}
{"url": "https://www.24chasa.bg/novini/article/6744480", "text": "Районна прокуратура – Бяла образува досъдебно производство за съставянe на официални документи с невярно съдържание от изпити в училище. По повод   Районна прокуратура гр. Бяла се е самосезирала, образувала е преписка и е възложила извършването на проверка от компетентния орган – РУ Бяла, при ОД на МВР – Русе за установяване на изложените факти. В рамките на законоустановените срокове проверката е приключила. От събраните по време на нея данни се е потвърдила първоначалната информация, че част от учениците от VІІІ, ІХ и ХІІ клас изобщо не са се явили на съответните изпити. За част от тях са били извършени справки за задгранични пътувания, които са установили, че към момента на изпита, лицата са се намирали извън Република България. Назначените експертни справки на почерк на писмени работи потвърждават, че не са изпълнени от посочените в тях лица и отразените оценки в протоколите за писмени изпит са неверни, както и отразеното в протоколите за дежурства при провеждането на писмените изпити на 13.11.2017 г. Въз основа на събраните материали, с постановление от 01.03.2018г. Районна прокуратура гр. Бяла е образувала досъдебно производство за извършено престъпление по чл. 311, ал. 1 от НК – за съставяне на официални документи с невярно съдържание, с цел да бъдат използвани като доказателства за удостоверените в тях обстоятелства. За това престъпление по закон се предвижда наказание лишаване от свобода до 5 години и лишаване от право да се заема определена държавна или обществена длъжност. Разследването е възложено на ОД на МВР – Русе, като е определен първоначален срок от 2 месеца.", "date": "2018.03.02", "title": "Започна досъдебно производство срещу гимназия в Бяла за фиктивни изпити"}
{"url": "https://www.24chasa.bg/novini/article/6744498", "text": "Изпълнителният директор на руския газов холдинг „Газпром“ Алексей Милър съобщи в петък пред журналисти, че ръководената от него компания ще започне процедура по разтрогването на договора за доставка и транзит на газ с украинската държавна компания „Нафтогаз“, съобщава ТАСС, цитирана от БТА.  „Стокхолмският арбитраж, ръководейки се от двойни стандарти, отсъди асиметрично решения по договора за доставка и транзит на газ с „Нафтогаз Украйна“. Такова решение на арбитража нарушава баланса на интересите на двете страни по договора“, заяви Милър. „Арбитражът аргументира своето решение с рязкото влошаване на украинската икономика. Ние сме категорично против за наша сметка да се решават икономическите проблеми на Украйна“, каза още изпълнителният директор. „При такава ситуацията продължаването на договора се явява икономически нецелесъобразно и нерентабилно“, аргументира се още Милър. Според изпълнителният директор на „Нафтогаз“, руската компания просто не иска да се съобрази с решението на арбитража.", "date": "2018.03.02", "title": "„Газпром“ ще прекрати договора с „Нафтогаз“ за доставка и транзит на газ"}
{"url": "https://www.24chasa.bg/novini/article/6744497", "text": "Германия може да дължи на Полша 850 милиарда долара за нанесени вреди през Втората световна война, заяви днес полски депутат от управляващата партия \"Право и справедливост\", съобщиха Асошиейтед прес и Ройтерс. \"Говорим за много голяма, но оправдана сума за обезщетение за военни престъпления, разрушени градове, села и загубения демографски потенциал на нашата страна\", заяви по телевизионния канал \"Полсат нюз\" Аркадиуш Муларчик, който е начело на парламентарна работна група, която трябва да оцени големината на евентуалните репарации за Полша. Той каза, че репарациите може да достигнат 850 милиарда долара, но тази сума може да бъде преразгледана, след като по-късно тази година се направят нови изчисления, предаде БТА. Германия е убила 6 милиона полски граждани по време на почти шестгодишната окупация на Полша. Миналата година полската управляваща партия \"Право и справедливост\" заяви, че Полша заслужава обезщетение за своите загуби и сформира екип под ръководството на Муларчик, който да установи каква е дължимата сума. Германия многократно е заявявала, че няма правно основание за полските искания за репарации.", "date": "2018.03.02", "title": "Полски депутат: Германия ни дължи 850 милиарда долара за Втората световна война"}
{"url": "https://www.24chasa.bg/novini/article/6744507", "text": "Великобритания ще продължи да бъде ангажирана със сигурността и отбраната на Централна Европа и след Брекзита и ще защитава правата на унгарците, работещи на нейна територия. Това заяви британският външен министър Борис Джонсън, който е на посещение в Будапеща, предаде Ройтерс. След среща с унгарския си колега Петер Сиярто Джонсън заяви, че очаква британците в Унгария също да получат добра сделка, но не уточни какво има предвид. Правата на британските граждани в ЕС и на европейските граждани във Великобритания са един от основните проблеми в преговорите за планираното оттегляне на страната от ЕС, припомня Ройтерс, цитирана от БТА. \"Изключително важно е да подчертаем, че Великобритания ще остане ангажирана със сигурността и отбраната на нашите приятели в Централна Европа\", подчерта Джонсън на пресконференция. \"От голямо значение е да защитим техните права (на унгарците във Великобритания - бел. Ройтерс), да им дадем подкрепата, от която се нуждаят\", добави той. В сряда британското правителство заяви, че гражданите на ЕС, които пристигат във Великобритания след преходния период за Брекзита ще могат да кандидатстват за разрешение да останат в страната за неограничен период, но правата им ще зависят от британското, а не от европейското законодателство. Намаляването на имиграцията беше ключова причина за решението на британците да напуснат ЕС след големия приток на европейски граждани, особено от по-бедните източноевропейски страни. Също като Великобритания, унгарското правителство, което води ожесточена антиимиграционна кампания преди изборите през април, настоява националният суверенитет да бъде защитен в ЕС. Милиони граждани на Централна и Източна Европа работят във Великобритания. Лондон често е наричан \"втория по големина унгарски град\" след Будапеща, отбелязва Ройтерс.", "date": "2018.03.02", "title": "Великобритания: Ще гарантираме правата на унгарците и след Брекзит"}
{"url": "https://www.24chasa.bg/novini/article/6743625", "text": "През 1932 г. американският журналист Мейнард Уилямс пристига в България. Той пътува с мотоциклет из екзотични страни и пише репортажи за National Geographic. “Най-хубавият паметник в София не е на българин, а на русин - цар Александър Освободител”, удивен е янкито. Отвъд океана белите не знаят какво е робство, знаят само черните. “Руската църква при Шипка и голямата софийска катедрала “Александър Невски” са дарове на признателност”, отбелязва Уилямс. Ние също не сме роби от Освобождението насам. Ако не беше Александър II и храброто му войнство, сега щяхме да носим фесове. Всеки ден ходим по улици с имената на  Срещаме духа на ония, заради които ни има. София е столицата на освободителите! Пирамидата е осветена на 29 юни 1882 г. “Сутринта рано музикантите гърмяха из града. Те водеха войниците, които със своите началници отиваха да отдадат приличната почит и тържественост на празника. По целия булевард от града до паметника се развяваха национални флагове”, отразява събитието вестник “Български глас”. Според Захари Стоянов наблизо е заровена главата на Георги Бенковски. Погребението направил отец Христо Павлов на 21 май 1876 г. “Тя била турена в една конска торба, била се вече разложила и свещеникът я заровил с торбата заедно в присъствието на един мюлезимин и на Николчо гробаря само, който изкопал дупката с мистрията (с която мажат дюлгерите) и я закопал”, свидетелства летописецът. Това е сакрална връзка между Априлското въстание и освободителната война. Истанбул джадеси е днешното Цариградско шосе, което тръгвало от Народното събрание. През 1889 г. общинският съвет го преименува на бул. “Цар Освободител”. “Царя”, както е известна, е главната артерия на града. През 1907 г. срещу парламента е вдигнат паметникът на  Негов автор е италианският скулптор Арнолдо Дзоки. “Царю Освободителю. Признателна България”, пише на монумента. Комунистите изкъртиха буквите и ги заместиха с протезата: “На братята освободители”. Смениха и “Царя” с “Руски” - нещо като руска салата! Руската църква “Св. Николай Чудотворец” е на същия булевард. Градежът й започва в края на XIX век, осветена е през 1914 г. Куполите са позлатени, камбаните са дар от Николай II. След Октомврийската революция в храма служат свещеници от Руската задгранична църква. Днес е към Московската патриаршия. ”Величествената катедрала трябва да бъде осветена през 1912 г. За да взриви Балканския съюз, турското правителство се готви да вдигне във въздуха православния храм. Атентатът е възложен на Червените братя, които с терор се борят за единна отоманска нация. Идеята всички да се претопим под чалмата на султана е на Младотурската революция от 1908 г. Към петимата “братя” се присъединява тъмната фигура на Христо Иванов-Дежурния, известен и като Черната маска. Четири бомби са доставени от професионалния атентатор и оръжейник Наум Тюфекчиев. Той е палачът на Стефан Стамболов. Главните мишени са цар Фердинанд и император Николай II. Двамата ще се срещнат за освещаването. Колкото повече загинат покрай тях, толкова по-добре! Това покушение е осуетено, но схемата е използвана при атентата в “Св. Неделя” през 1925 г. Върху гранитните блокове са изсечени имената на 528 загинали медици. Имаше осем бронзови венци, които бяха отмъкнати от любители на цветни метали. Отляха ги отново и пак ги откраднаха. Друг поруган монумент е на генералите Василий Каталей и Дмитрий Философов. Той е открит през 1885 г., взривен е от бранническа команда през Втората световна война. Сега е възстановен срещу сградата на БТА. Преди години загадъчно изчезна “Кръстът” в квартал “Лозенец”. Самобитната каменна пластика също е свързана с Освобождението. Осветена е с църковна служба на Спасовден 1878 г. Присъствали софиянци, селяни и руски солдати. Това възвишение над София е било древно оброчище. Наскоро върнаха “Кръста” близо до неговото старо място. на многострадалното ни отечество. Освен руснаци има французи, италианци, англичани, ирландци, американци. Някои като  са се врязали в народната памет. Той е освободителят на София. На гърдите му свети съзвездие от отличия. Сред тях са ордените “Св. Александър Невски”, “Св. Андрей Първозвани”, “Св. Владимир” и “Белият орел”. През 1879-1880 г. Гурко е губернатор на Санкт Петербург. После е временен губернатор на Одеса и командващ войските на тамошния военен окръг. От 1883 до 1894 г. е генерал-губернатор на Варшава. За заслуги слага пагоните на фелдмаршал. Член е на Държавния съвет. Славният пълководец умира на 15 януари 1901 г. във фамилното имение Сахарово, Тверска губерния. е улица в столичния квартал “Витоша”. Той е един от тримата дипломати, които спасяват София от опожаряване. Заедно с французина  и италианеца  представителят на Австро-Унгария се изправя пред поробителите. Предупреждават ги, че ако запалят града, ще отговарят пред цивилизования свят. Ето го и  чиято табелка е в квартал “Хаджи Димитър”. Поколението, образовано преди така наречената демокрация, знае кой е. Сегашните геймъри обаче най-вероятно свързват името с компютърната игра Mac Gun. Димитър Петков, чието име носят улица и пазар в столицата, оставя лявата си ръка като опълченец на Шипка. С дясната пише историята на свободна България. Роден през 1858 г. в тулчанското село Башкьой, Димитър Петков емигрира във Влашко. Участва в Сръбско-турската война от 1876 г. и е сред първите, които се записват в Опълчението на Руско-турската от 1877–1878 г. За проявена храброст лично император След Освобожденитето наричат Димитър Петков Чолака, което означава Едноръкия. Викат му и Свирчо заради неговия вестник “Свирка”, в който осмива политическата класа. Нисък, набит, с пронизващ поглед и отсечени жестове - така го портретуват съвременниците. Като кмет на София бившият опълченец превръща затънтеното селище в модерна европейска столица. Регулира улиците, ситуира площадите, оформя Градската градина. Обявява международни конкурси за канализация, електрическо осветление и трамваи. “Но за да стане това - разказва софиянката Райна Костенцева, - трябваше да се руши, а да се руши беше нещо почти невъзможно при съществуващите тогава нрави и традиции. Да се рушат къщурки и черкви - това изискваше силна, непоколебима и неумолима личност, личност, която да гледа в бъдещето и в името на това бъдеще да поеме риска да воюва. Димитър Петков беше именно човекът, който не страдаше от малодушие.” “Срещу него се хвърляха камъни, свистяха куршуми, но той пристъпваше неумолимо към изпълнение на плана”, свидетелства очевидката. от някой си Пашанков Според Константин Иречек злодеят носел и пищови в джобовете, но не се възползвал от тях. “Видях сцената отдалече, вървейки из тази улица”, отбелязва чужденецът, дошъл да облагородява нашенските нрави. След схватката Димитър Петков публикува статията “Покушение върху живота ни”, в която заявява: “Който е докачен от нас, нека излезе да се оправдава чрез печата, пред съда или честно и кавалерски да ни повика на дуел, а не да ни напада така ненадейно, по разбойнически, защото ние когато трябваше, не сме в състояние сега да правим пехливанлък по улиците и да се борим със сопи... От заешки тупурдии се не боим ние ни най-малко и живота си не жалим, но ако е да се умира, желаем рицарски да умрем...” Кавалерът на Георгиевски кръст не загива на полето на честта. Застрелян е в гръб на 26 февруари 1907 г. Като бойна единица Българското опълчение не приключва с Руско-турската освободителна война. Опълченци се сражават в Сръбско-българската и Балканската война. В Сръбско-българската милосърдна сестра е Йорданка Филаретова, вдовица на бележития възрожденски учител Сава Филаретов. Заради високата й култура софиянци я наричат Госпожата. Филаретова основава благотворителното дружество “Всех скорбящих радост”. Неговата мисия е да построи дом за останалите без подслон и хляб опълченци и поборници. За целта Госпожата дарява обширен имот край Руския паметник в столицата. Чисто по нашенски, противници на родолюбивото дело стават собствените й роднини. Уплашени за наследството, те я обявяват за “душевно неуравновесена”. Дарителката обаче представя лекарско удостоверение “за нормалност”. На 19 септември 1909 г. вестник “Ден” пише: “Ние вярваме, че след тия разяснения на въпроса ревностните гонители на “Приюта Филаретов” ще престанат да се грижат толкова много за наследниците на г-жа Филаретова, които - както казахме - са богати хора, и ще оставят госпожата и лицата, с които се е окръжила, да си гледат спокойно работата.” По волята на благодетелката в имота е построен приют, а по-късно и църква. През социализма приютът беше трансформиран в Институт за подготовка на здравни кадри със средно специално образование. Сега е Медицински колеж. Такава няма на територията на родината. А великият ирландец заслужава, както Виктор Юго и другите приятели на България. През август 1876 г., когато пожарищата на бунта още димят, проф. Лидън от Оксфордския университет пише: “Кръвта на убитите българи направи невъзможно за Британия да влезе във война с Русия, ако тя обяви война на Турция в името на християнството и хуманизма.” По това време Оскар Уайлд е студент в университета. Чете Гьоте, Хегел, Спиноза, но голямата му любов е историята на древността и Изтока. Заминава за Италия, разлюляна от митинги в защита на въстаналите българи. Вестниците публикуват ужасяващи факти. Над 30 000 загинали мъже, жени и деца, хиляди хвърлени в затворите и пратени на заточение! Потресен, поетът създава “Сонет за кланетата на християни в България”:", "date": "2018.03.02", "title": "Хората от улиците и паметниците в София"}
{"url": "https://www.24chasa.bg/novini/article/6744639", "text": "Дебел антарктически плаващ лед принуди научен кораб да се откаже от изследването на шелфа, от който се откъсна масивен айсберг миналата година, предаде Ройтерс, позовавайки се на Британския антарктически институт. Корабът \"Джеймс Кларк Рос\" не е успял да стигне до ледения шелф Ларсен С на Антарктическия полуостров заради плаващ лед с дебелина 5 м близо до Южна Америка. \"Напредвахме прекалено бавно, за 24 часа изминавахме само 8 км. Трябваше да пропътуваме още 400 км. Майката Природа не беше благосклонна към мисията ни\" - каза ръководителят на екипа Катрин Линсе. Учените от антарктическата мисия, които са от девет института, ще събират проби на микроби, планктон, животни, седименти и вода от морското дъно по на север, където се разпадна друг леден шелф през 1995 г., предаде БТА.  Дебелият антарктически морски лед контрастира на затоплянето на другия край на земята, макар и температурите в Европа да са под нулата. Арктическият плаващ лед е с рекордно ниски стойности. Миналата година от шелфа Ларсен С се откъсна айсберг с площ 5800 кв км, по-голям от карибския остров Тринидад.", "date": "2018.03.02", "title": "Антарктически плаващ лед принуди \nнаучен кораб да се върне"}
{"url": "https://www.24chasa.bg/novini/article/6744674", "text": "Турският съд в петък постанови мярка за неотклонение „задържане под стража“ за задържаните по- рано през деня двама гръцки войници, пресекли случайно границата, предава AFP, като се позовава на данни от Anadolu Agency.  Съдът в Одрин е наредил срещу двамата да бъдат повдигнати обвинения в „опит за военен шпионаж“ и „влизане в забранена военна зона“. Двамата войници бяха задържани за разпит по-рано в петък, след като са по техните думи са пресекли случайно границата заради лошите атмосферни условия, предаде \"Фокус\". ", "date": "2018.03.02", "title": "Турция ще повдигне обвинения в шпионаж на арестуваните гръцки войници"}
